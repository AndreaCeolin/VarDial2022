{"id": "1851671", "revid": "125487937", "url": "https://it.wikipedia.org/wiki?curid=1851671", "title": "Milada Hor\u00e1kov\u00e1", "text": "Biografia.\nNata nel 1901 come Milada Kr\u00e1lov\u00e1 in una famiglia della media borghesia praghese, fin dall'adolescenza si distingue per il carattere impavido e per le sue idee progressiste. A 16 anni viene espulsa dal liceo per avere partecipato ad una manifestazione pacifista. Grazie alle nuove leggi seguite all'indipendenza (1918) della Cecoslovacchia dall'Austria-Ungheria, pu\u00f2 iscriversi all'Universit\u00e0 e, nel 1926, laurearsi in giurisprudenza all'Universit\u00e0 Carolina di Praga. Nello stesso anno aderisce al Partito socialista nazionale cecoslovacco, divenendo attivista nel campo dei diritti civili e dei diritti delle donne. Nel 1927 sposa il compagno di partito Bohuslav Hor\u00e1k e inizia a lavorare per il dipartimento alle attivit\u00e0 sociali della municipalit\u00e0 di Praga. Nel 1934 nasce sua figlia Jana.\nNella resistenza.\nDopo l'occupazione della Cecoslovacchia da parte della Germania nazista negli anni 1938-39, diviene uno dei membri pi\u00f9 importanti del movimento clandestino di resistenza. Viene arrestata dalla Gestapo nel 1940 e condannata a morte. Successivamente la sua condanna viene commutata nell'ergastolo e la Hor\u00e1kov\u00e1 \u00e8 inviata nel campo di concentramento di Terez\u00edn e successivamente, come il marito, in altre prigioni tedesche, dove trascorre quasi cinque anni. \nNel dopoguerra.\nDopo la liberazione nel maggio 1945, contribuisce a riformare il suo partito e viene eletta parlamentare, svolgendo un ruolo fondamentale in seno alla Commissione per l'assistenza ai rifugiati. Viene anche eletta presidente del Consiglio Nazionale delle donne cecoslovacche, la pi\u00f9 importante organizzazione femminile del paese. Dopo il colpo di Stato comunista del febbraio 1948 si dimette per protesta dal parlamento, continuando per\u00f2 ad avere stretti contatti con l'opposizione al nuovo regime. Inutilmente invitata a lasciare la Cecoslovacchia, sceglie di rimanere nel suo paese continuando a fare opposizione politica. Il 27 settembre 1949 viene arrestata con l'accusa di spionaggio e cospirazione al fine del rovesciamento del regime comunista. Il marito riesce a riparare all'estero.\nLa prigionia e il processo.\nDurante la prigionia sub\u00ec torture sia fisiche che psicologiche affinch\u00e9 confessasse, ma sempre senza alcun risultato. Il 31 maggio 1950 inizi\u00f2 il processo a lei e ad altri dodici suoi compagni, colleghi e collaboratori: ampi stralci del processo furono trasmessi per radio ed usati come forma di propaganda ed intimidazione verso la popolazione. La Hor\u00e1kov\u00e1 si difese con dignit\u00e0 e senza il minimo cedimento, rivendicando di fronte ai giudici i suoi incrollabili princ\u00ecpi: \"Mentirei dicendo che sono cambiata, che le mie convinzioni siano mutate. Non sarebbe n\u00e9 vero, n\u00e9 onesto\". La sua condotta processuale costitu\u00ec un'assoluta eccezione nei processi che si svolsero in quegli anni nei paesi comunisti. Naturalmente la Hor\u00e1kov\u00e1 era ben cosciente di quali sarebbero state le conseguenze del suo atteggiamento.\nSobillati dalla propaganda, pi\u00f9 di seimila consigli di fabbrica inondarono i giudici di lettere sprezzanti e denigratorie nei confronti dell'imputata e dei suoi compagni di processo, chiedendo punizioni durissime ed esemplari. L'8 giugno 1950 la Hor\u00e1kov\u00e1 fu condannata a morte con tre dei suoi coimputati.\nL'impiccagione.\nLa gravit\u00e0 della condanna colp\u00ec l'opinione pubblica mondiale: era la prima volta che una donna, madre di un'adolescente di sedici anni veniva condannata all'impiccagione. Da tutto il mondo giunsero appelli e petizioni perch\u00e9 la sua vita fosse fatta salva: Albert Einstein, Winston Churchill, Eleanor Roosevelt e altri intellettuali (tra cui Jean-Paul Sartre, Albert Camus e Simone de Beauvoir) si prodigarono perch\u00e9 venissero accolti il ricorso in appello (subito respinto) e la domanda di grazia presentata al presidente cecoslovacco Gottwald.\nTutto fu inutile: alle sei del mattino del 27 giugno 1950 Milada Hor\u00e1kov\u00e1, all'et\u00e0 di 48 anni, fu impiccata nel cortile del carcere di Pankr\u00e1c a Praga, unica donna fra le 234 vittime politiche giustiziate dal regime comunista in Cecoslovacchia dal 1948 al 1960.\nLa riabilitazione postuma e la figura storica.\nIl verdetto di colpevolezza venne annullato nel giugno 1968 nel quadro della \"primavera di Praga\" ma, a causa dell'invasione della Cecoslovacchia da parte degli eserciti del Patto di Varsavia e della successiva restaurazione, si \u00e8 dovuto attendere fino al 1990 perch\u00e9 lo Stato cecoslovacco si pronunciasse per la riabilitazione completa della sua memoria. Solo allora sono state consegnate ai parenti le lettere piene di serenit\u00e0 e di incoraggiamento per la figlia, da lei scritte quaranta anni prima, durante la prigionia e la notte prima di morire.\nNel 2005 sono stati ritrovati i verbali originali, non censurati, del processo, dai quali \u00e8 emerso con chiarezza quanto gi\u00e0 apparso chiaro all'epoca e cio\u00e8 la deformazione del processo ai fini propagandistici e la prefabbricazione dei verdetti. Il 7 novembre 2007 Ludmila Bro\u017eov\u00e1-Polednov\u00e1, accusatrice al processo di Milada Hor\u00e1kov\u00e1 che, dopo la condanna, aveva chiesto che l'impiccagione avvenisse con lentezza, per soffocamento, \u00e8 stata condannata ad otto anni di prigione per partecipazione ad un quadruplo assassinio. Per ragioni di salute la vecchia procuratrice, ormai ottantaseienne, ha evitato la prigione. Il 10 febbraio 2008, il tribunale di seconda istanza di Praga ha annullato la condanna, constatando l'avvenuta prescrizione del crimine. In seguito, a sorpresa, venne invece condotta in galera il 19 marzo 2009: secondo alcune fonti neutrali, anche il caso giudiziario che l'ha riguardata pu\u00f2 essere considerato un processo farsa, simile a quello che lei stessa aveva compiuto. Nell'aprile del 2010 la sua condanna fu ridotta a tre anni di galera In seguito venne graziata.\nMilada Hor\u00e1kov\u00e1 \u00e8 invece riconosciuta come una martire della resistenza al nazismo ed al comunismo. Il suo coraggio, l'inflessibile coerenza delle proprie convinzioni e la serena consapevolezza di fronte alla morte, ne hanno fatto un simbolo della dignit\u00e0 umana. Una delle principali arterie della capitale ceca, che unisce il castello di Praga alla zona di Hole\u0161ovice, \u00e8 stata ribattezzata con il suo nome."}
{"id": "1851674", "revid": "68046879", "url": "https://it.wikipedia.org/wiki?curid=1851674", "title": "Eupnea", "text": " \nIl termine eupnea, in campo medico, indica la respirazione regolare e tranquilla dell'individuo.\nLivello normale.\nLa frequenza del respiro in una persona adulta \u00e8 mediamente di 15-18 respiri al minuto\nAl di sotto e al di sopra di tali valori, riscontriamo rispettivamente la bradipnea e la tachipnea."}
{"id": "1851678", "revid": "281901", "url": "https://it.wikipedia.org/wiki?curid=1851678", "title": "Gardon (pesce)", "text": ""}
{"id": "1851679", "revid": "1543377", "url": "https://it.wikipedia.org/wiki?curid=1851679", "title": "Chepudira Muthana Poonacha", "text": "Gi\u00e0 membro del Consiglio Legislativo del Coorg dal 1945 al 1946, fu primo ministro del Coorg dal 1952 al 1956 e ministro nel governo del Mysore nel 1957. Fu anche ministro di stato nel ministero federale delle ferrovie, dei trasporti e dell'aviazione civile negli anni 1966-1967.\nDal 1947 al 1951 rappresent\u00f2 il Coorg all'Assemblea costituente dell'India e al parlamento provvisorio; dal 3 aprile 1964 al 25 febbraio 1967 fu membro della Rajya Sabha.\nPoonacha fu anche nominato governatore del Madhya Pradesh nel 1978 e poi dell'Orissa nel 1980."}
{"id": "1851681", "revid": "767487", "url": "https://it.wikipedia.org/wiki?curid=1851681", "title": "Dennis Viollet", "text": "Viollet \u00e8 morto a causa di un tumore al cervello a Jacksonville, Florida.\nCarriera.\nCalciatore.\nViollet fu uno dei sopravvissuti al disastro aereo di Monaco di Baviera che coinvolse il club inglese del Manchester United che era bordo del velivolo.\nNell'estate 1967 con i ottenne il primo posto della Eastern Division della NPSL, qualificandosi cos\u00ec per la finale della competizione, persa poi contro gli Oakland Clippers.\nAllenatore.\nNel 1973 viene nominato allenatore dei .\nHa allenato i Washington Diplomats dal 1974 al 1977.\nDal 1983 al 1984 \u00e8 alla guida dei Jacksonville Tea Men."}
{"id": "1851682", "revid": "104458", "url": "https://it.wikipedia.org/wiki?curid=1851682", "title": "Tiberio Claudio Marino Pacaziano", "text": ""}
{"id": "1851683", "revid": "287204", "url": "https://it.wikipedia.org/wiki?curid=1851683", "title": "Riserva naturale Paludi di Ostiglia", "text": "La riserva naturale Paludi di Ostiglia \u00e8 uno stagno d'acqua dolce della superficie di 81 ettari situato intorno al fiume Busatello, nei pressi della sua confluenza nel fiume Tione. La riserva naturale si trova a cavallo del confine tra Lombardia e Veneto, rispettivamente nei comuni di Ostiglia e Gazzo Veronese.\n\u00c8 classificata, secondo la convenzione di Ramsar, come zona umida d'interesse internazionale. Sul territorio veneto \u00e8 tutelata quale \"Oasi Palude del Busatello\" ed \u00e8 gestita dall'associazione WWF Italia. La tutela sul territorio lombardo fu istituita l'11 ottobre 1984 su una superficie di 123 ettari all'estremo nordovest del territorio comunale di Ostiglia.\nSi tratta di ci\u00f2 che resta delle antiche paludi che occupavano le Valli Grandi Veronesi prima delle recenti bonifiche. Proprio a causa delle bonifiche, le paludi di Ostiglia sono pensili, ossia il pelo dell'acqua, che si trova tra i 12 e i 14 m s.l.m., \u00e8 a un'altitudine superiore rispetto al territorio circostante, che si trova a un'altitudine massima di 13 m s.l.m. Per questo motivo \u00e8 circondata da argini ed \u00e8 alimentata anche da un'idrovora che raccoglie le acque di scolo dalle campagne sottostanti.\nFlora.\nLa vegetazione delle paludi di Ostiglia \u00e8 principalmente composta da canneti di \"Phragmites australis\", cariceti di \"Carex elata\" e \"Carex riparia\", fasce di \"Typha angustifolia\"; vi sopravvivono numerose piante acquatiche rare, quasi scomparse altrove in Italia, fra le quali la \"Cicuta virosa\".\nNel Busatello e negli altri corsi d'acqua della riserva crescono l'erba vescica (pianta carnivora con fiori gialli) e l'erba pesce.\nFauna.\nTra queste specie si possono trovare: airone rosso, tarabusino, tarabuso, alzavola, cormorano, falco di palude, porciglione, salciaiola, pendolino, basettino, forapaglie macchiettato, pettazzurro, pagliarolo, balia dal collare.\nRilevante \u00e8 poi la presenza di numerose specie di rane comuni come la raganella e il rospo comune, ma anche particolari come la rana di Lataste e altri anfibi tra cui alcuni tritoni.\nTra i rettili sono presenti specie come la lucertola vivipara e la testuggine palustre.\nTra i mammiferi si trovano il toporagno acquatico, l'arvicola di Savi, la lepre e la nutria.\nSi trovano 22 specie di pesci tra le quali il barbo, la tinca e il pesce gatto."}
{"id": "1851684", "revid": "1305772", "url": "https://it.wikipedia.org/wiki?curid=1851684", "title": "Rutilus rutilus", "text": "Il Rutilus rutilus, noto in italiano come rutilo o gardon \u00e8 un pesce appartenente alla famiglia dei Ciprinidi ed all'ordine dei Cipriniformi.\nDistribuzione ed habitat.\nLa specie popola l'intera Europa eccetto la Penisola Iberica, l'intera Italia, la Grecia e l'Irlanda. \u00c8 stato introdotto in moltissimi paesi tra cui l'Italia settentrionale (bacino del fiume Po) e centrale. Vive in acque ferme o con pochissima corrente, ricche di piante acquatiche, anche fangose. Alcune popolazioni delle zone del Mar Baltico e del Mar Nero sono migratrici anadrome.\nAlimentazione.\nOnnivoro, si nutre principalmente di larve di insetti ed altri animaletti e di detrito vegetale.\nRiproduzione.\nSi riproduce nei mesi di aprile, maggio e giugno in acque ricche di vegetazione.\nCaratteristiche distintive.\nAssai simile al \"Rutilus rubilio\" ma: corpo appiattito lateralmente (molto pi\u00f9 del \"Rutilus rubilio\"), dorso molto arcuato, pinne di colore rosso acceso (carattere che pu\u00f2 essere pi\u00f9 o meno accentuato), iride di colore rossastro.\nLe dimensioni massime sono di 50 cm per 1,8 kg di peso ma usualmente assai inferiori.\nEffetti biologici della sua introduzione.\nIn molti luoghi la sua introduzione ha causato la rarefazione di specie autoctone; ad esempio in Italia ha danneggiato le popolazioni di Triotto nel nord e di Rovella nel centro-sud.\nNei laghi Maggiore e di Lugano ha provocato la scomparsa o la notevole rarefazione dell'alborella, specie ittica precedentemente dotata di un notevole interesse per la pesca professionale.\nPesca.\nApprezzato come pesce da gara, in genere catturato con la tecnica della passata. Le carni, di discreta qualit\u00e0, sono apprezzate principalmente nelle regioni orientali d'Europa nonostante la grande quantit\u00e0 di lische."}
{"id": "1851685", "revid": "287204", "url": "https://it.wikipedia.org/wiki?curid=1851685", "title": "Leave My Kitten Alone", "text": "Leave My Kitten Alone \u00e8 un brano musicale del 1959 scritto da Little Willie John, James 'Jay' McDougal e Titus Turner e cantato da Little Willie John.\nIl brano.\nBrano scritto da Little Willie John (pseudonimo di William Edgar John), James 'Jay' McDougal e Titus Turner, venne lanciato nel 1959 da Little Willie John (1937-1968), cantante rhythm &amp; blues statunitense (pubblicato su King Records); sebbene oggi celebrato per l'interpretazione di altri artisti, rimane un successo minore del suo interprete originale.\nLa sua notoriet\u00e0 la deve soprattutto alla versione dei Beatles. Entrata a far parte del repertorio dal vivo nel 1961, venne da loro incisa agli Abbey Road Studios di Londra il 14 agosto 1964 (con la voce solista di John Lennon), durante la lavorazione del loro quarto album \"Beatles for Sale\", nell'ultima seduta di registrazione prima della partenza del tour statunitense del 1964: vennero richiesti 75 minuti per effettuare cinque registrazioni, l'ultima delle quali fu ritenuta la migliore e sulla quale vennero effettuate alcune sovraincisioni. Il gruppo per\u00f2 non consider\u00f2 il pezzo per l'album in gestazione n\u00e9 lo riprese in seguito per la sua pubblicazione.\nNell'estate del 1983 gli Abbey Road Studios furono teatro di audizioni di vecchie registrazioni dei Beatles, nella maggior parte versioni alternative di brani editi pi\u00f9 appunto \"Leave My Kitten Alone\"; la EMI programm\u00f2 cos\u00ec la realizzazione di \"Sessions\", un album di registrazioni inedite in pubblicazione nel 1985 (con tanto di copertina; anche la Capitol Records aveva anche assegnato un numero di catalogo all'LP, B-5439). Nel frattempo parte di quelle versioni fece la sua prima apparizione su un paio di bootleg, \"The Beatles Live at Abbey Road\" e \"In Abbey Road\". L'album \"Sessions\" non venne poi realizzato legalmente per il veto posto dai Beatles superstiti e dalla vedova Lennon, ma solo sotto forma di bootleg. La versione dei Beatles di questo brano venne pubblicata ufficialmente il 21 novembre 1995 nella raccolta \"Anthology 1\"."}
{"id": "1851686", "revid": "767487", "url": "https://it.wikipedia.org/wiki?curid=1851686", "title": "Pressure (Paramore)", "text": "Pressure \u00e8 il singolo di debutto dei Paramore, estratto dal loro primo album \"All We Know Is Falling\" e pubblicato nel 2005.\nVideo musicale.\nIl video, diretto da Shane Drake, parla del continuo stress adolescenziale, in particolare di una coppia di ragazzi, le cui vicende si alternano con immagini dove la band suona. Entrambi i ragazzi odiano il proprio lavoro: lui lavora in un fast food, dove riceve quotidianamente un pessimo trattamento, lei fa la modella dove non sono accettate cose che a lei piacciono (scegliere i propri vestiti, mangiare, ecc.).\nIl ragazzo, dopo l'ennesimo affronto, lascia il lavoro per andare da lei, che non pu\u00f2 uscire, perch\u00e9 occupata con una serie di foto. Allora decide di aprire l'antincendio, affinch\u00e9 l'edificio si riempia d'acqua: tutti all'interno corrono fuori, tranne la ragazza, che rimane a godersi l'acqua."}
{"id": "1851688", "revid": "174925", "url": "https://it.wikipedia.org/wiki?curid=1851688", "title": "Pancreas Artificiale", "text": ""}
{"id": "1851692", "revid": "106908", "url": "https://it.wikipedia.org/wiki?curid=1851692", "title": "Zhang Ning", "text": "Carriera.\nProfessionista dal 2002, l'anno della consacrazione ad alti livelli \u00e8 il 2003, quando conquista i campionati del mondo battendo in finale la connazionale Gong Ruina con un netto 11-6, 11-3.\nAi giochi olimpici di Atene dell'anno successivo sconfigge la svedese Marina Andrievskaya e la britannica Kelly Morgan nei primi due turni. Nei successivi turni eliminer\u00e0 l'atleta di Hong Kong Wang Chen, la connazionale Zhou Mi e in finale l'olandese Mia Audina, con cui dieci anni prima aveva perso la finale di Uber Cup."}
{"id": "1851694", "revid": "767487", "url": "https://it.wikipedia.org/wiki?curid=1851694", "title": "San Francisco (film)", "text": "San Francisco \u00e8 un film del 1936 diretto da W.S. Van Dyke II. Venne presentato in concorso alla 4\u00aa Mostra del Cinema di Venezia.\nTrama.\nMary Blake, giovane ed affascinante, arriva dalla provincia a San Francisco con l'intento di diventare una grande cantante d'opera. Per poter sopravvivere, inizia a lavorare come \"soubrette\" al \"Paradiso\", uno dei night club pi\u00f9 gettonati e licenziosi della citt\u00e0, di cui \u00e8 proprietario Blackie Norton; questi, ateo spavaldo ed intraprendente (si \u00e8 appena candidato come sindaco) s'innamora quasi subito della ragazza, la quale riceve concrete attenzioni anche da Jack Burley, il ricco e blasonato direttore dell'Opera presso cui Mary esordisce trionfalmente.\nLa ragazza si sente attratta da entrambi e non sa chi scegliere. Sar\u00e0 il terribile terremoto di San Francisco a mettere le cose a posto: Burley morir\u00e0 sotto le macerie, il \"Paradiso\" andr\u00e0 distrutto, Blackie si convertir\u00e0 e ritrover\u00e0 Mary in un campo profughi, dichiarandole il suo amore.\nDistribuzione.\nDistribuito dalla MGM, il film usc\u00ec negli USA il 26 giugno 1936.\nCritica.\n\u00ab\"San Francisco\" diede il via a tutta una serie di opere basate sulla rievocazione spettacolare di grandi sciagure collettive (...) Il meccanismo \u00e8 quasi infallibile e si presta a venir mascherato con una istanza religiosa e moralizzatrice, se il disastro finale punisce i reprobi e se i sopravvissuti alzano gli occhi al cielo\u00bb."}
{"id": "1851696", "revid": "2074952", "url": "https://it.wikipedia.org/wiki?curid=1851696", "title": "Kimora Lee Simmons", "text": "Vita.\nNasce a St. Louis, Missouri, da Joanne Perkins (giapponese nato in Corea che fu adottata da un soldato americano durante la Guerra di Corea) e da Vernon Whitlock Jr. (maresciallo federale, amministratore di sicurezza sociale e barbiere afro-americano). Cresce nel sobborgo nord di Florissant e diventa sin da piccola oggetto di scherno dagli altri bambini, tutti di colore, che la chiamano \"giraffa cinese\" a causa sia dell'incredibile altezza che delle sue origini afro-asiatiche. La madre perci\u00f2 decide di iscrivere la figlia, undicenne, alla Irene Marie Models.\nFu per\u00f2 due anni dopo che la ragazza venne baciata dalla fortuna: fu scoperta dalla francese Marie Christine Kollock in occasione di una \"caccia alle modelle\" a St.Louis organizzata da Kay Mitchell. Kimora parte cos\u00ec per Parigi dove ottiene un contratto esclusivo con la Chanel di Karl Lagerfeld che le fa guadagnare l'attenzione mediatica internazionale quando, chiudendo l'Haute Couture, fa uscire la tredicenne vestita da sposa. A 14 anni, con gi\u00e0 un'altezza di 1.80m, diventa la musa di Lagerfeld insieme a Bernadette Jurkowski, Shoshanna Fizgerald e Olga Sobolewska. Le quattro assumono il soprannome di \"Karlettes\". Nonostante gli impegni riesce a diplomarsi alla Lutheran High School North di St. Louis.\nCarriera.\n\u00c8 apparsa nel video di Ginuwine's \"In Those Jeans\", con la modella Devon Aoki, cos\u00ec come nel video di Usher \"Nice and Slow\". \u00c8 stata inoltre uno dei giudici di \"America's Next Top Model\" 1 e e co-presentatrice del talkshow \"Life&amp;Style\". Nel febbraio 2006 la Harper Entertainment le pubblica \"Fabulosity\", manuale di stile e di vita che tratta temi dalla religione alla finanza, dalla moda alla bellezza.\nNel febbraio 2007 lancia la Barbie Kimora, con la Mattel, e tre profumi da donna (\"Goddess\", \"Golden Goddess\" e \"Baby Phat Fabulosity\"). Il 5 agosto 2007 lo Style Network premia il suo \"Kimora: Life in the Fab Lane\", reality sulla sua vita sul suo lavoro e sulle sue figlie mandato in onda da E!Entertainment. Il sindaco di Saint Louis le ha donato le chiavi della citt\u00e0.\nVita privata.\nIl 20 dicembre 1998 sposa il magnate dell'hip hop Russell Simmons da cui ha due figlie, Ming Lee (nel gennaio 2000) ed Aoki Lee (nell'agosto 2002), entrambe \"modelle\" per la Baby Phat Kids Collection. Vivono tutti insieme nella piccola cittadina di Saddle River, New Jersey. Nel 2004 Russell Simmons vende Phat Farm alla Kellwood Company per 140.000.000$, ma nel 2007 Kimora, che era gi\u00e0 direttore creativo della Baby Phat, \u00e8 stata promossa dalla stessa Kellwood a presidente e direttore creativo della Phat Fashions. Lei e Russel Simmons si separano ufficialmente nel marzo 2006 nonostante affermino di aver rotto gi\u00e0 tempo prima ma di aver continuato la convivenza. Ci\u00f2 per\u00f2 non impedisce ai due di mantenere ottimi rapporti nella gestione della Phat Fashions.\nDal marzo 2007 frequenta l'attore modello Djimon Hounsou. Nel gennaio 2009, il magazine US Magazine, riporta che Kimora e Hounsou aspettano un bambino per il 2009 che si chiamer\u00e0 Kenzo Lee Hounsou. Kimora e l'ex-marito Russell Simmon firmano ufficialmente per il divorzio il 28 gennaio 2009. Nel 2012 Kimora e Hounsou annunciano la loro separazione. Nel 2014 Kimora sposa il banchiere Tim Leissner, dal quale nel 2015 avr\u00e0 un figlio, Wolfe Lee Leissner.\nBeneficenza.\nFonda il Fondo Scolastico KLS nella sua ex scuola per aiutare le ragazze migliori con situazioni economiche disagiate; \u00e8 membro attivo di organizzazioni legali come Anfar, G&amp;P Foundation, Keep a Child Alive, l'Hetrick Martin Institute e Rush Philantropic. Sostiene cause ambientaliste e recentemente ha posato nuda indossando solo quaranta braccialetti per un'associazione no-profit che denuncia lo sfruttamento nelle miniere diamantifere."}
{"id": "1851697", "revid": "228587", "url": "https://it.wikipedia.org/wiki?curid=1851697", "title": "Pressure", "text": "Pressure (pressione in inglese) pu\u00f2 riferirsi a:"}
{"id": "1851701", "revid": "767487", "url": "https://it.wikipedia.org/wiki?curid=1851701", "title": "Reba McEntire", "text": "\u00c8 celebre per le sue intense esibizioni dal vivo e per le sue ballate dalle sfumature pop. Nella sua ultratrentennale carriera ha pubblicato 45 album, vendendo pi\u00f9 di 55 milioni di copie in tutto il mondo.\n\u00c8 stata l'artista donna di maggior successo nel panorama della musica country negli anni ottanta e novanta, durante i quali ha mandato 23 brani al primo posto delle classifiche di vendita; tra i suoi album 5 hanno ottenuto il disco d'oro, 6 il disco di platino, 2 il doppio, 4 il triplo, uno il quadruplo e uno il quintuplo disco di platino. Oltre che come cantante, si \u00e8 anche cimentata come attrice cinematografica, teatrale e soprattutto televisiva, interpretando la protagonista di una situation comedy \"Reba\", andata in onda dal 2001 al 2007.\nBiografia.\nInfanzia e giovinezza.\nReba McEntire \u00e8 nata nel 1955 da Clark Vincent McEntire (1927-2014) e Jacqueline Smith ed \u00e8 cresciuta nei pressi di Chockie (Oklahoma), dove ha imparato a cantare, suonare e a cavalcare nei rodei; suo padre era un campione del rodeo (vinse per tre volte il titolo di campione del mondo nella specialit\u00e0 della legatura del vitello nel 1957, 1958 e 1961) pertanto trascorse l'infanzia seguendolo insieme alla famiglia nelle varie competizioni in cui si esibiva. Sua madre avrebbe desiderato fare carriera nel mondo della musica, ma non segu\u00ec poi tale strada con convinzione.\nBen presto Reba forma un gruppo canoro insieme al fratello e alla sorella, noto con il nome di \"The Singing McEntires\". La sorella, Susie Luchsinger, ha fatto una carriera di successo nell'ambito della musica di ispirazione cristiana ed \u00e8 la co-conduttrice di \"\"Cowboy Church\", una trasmissione religiosa in onda sulla RFD-TV, mentre il fratello, Pake McEntire, ha a sua volta ottenuto un buon successo come cantante country negli anni '80. Il trio riscosse successo a livello locale con \"The Ballad of John McEntire\", un brano in onore del nonno che venne proposto dalle radio della zona. La sorella maggiore, Alice, non entra a far parte del gruppo. Reba McEntire segue le tradizioni di famiglia anche nel rodeo e si cimenta nelle competizioni di barrel racing, la sola prova a cui sono ammesse anche le donne.\nLa carriera musicale.\n1974\u20131983: Mercury Records.\nNel 1974, mentre si sta specializzando nell'insegnamento alla Southeastern Oklahoma State University di Durant, la McEntire interpreta \"The Star-Spangled Banner\" prima delle finali nazionali di rodeo che si tengono ad Oklahoma City. Il cantante country Red Steagall, che si trovava tra il pubblico, le suggerisce di andare a Nashville per tentare la carriera di cantante. Lei lo ascolta, firma un contratto con la Mercury Records ed inizia la propria carriera di cantante professionista proponendo una sonorit\u00e0 honky tonk piuttosto dura, che non era per\u00f2 molto amata in un periodo in cui la scena country era dominata da artisti \"outlaw\" come Willie Nelson e David Allan Coe. All'incirca nello stesso periodo in cui pubblica il suo primo album sposa Charlie Battles, un professionista del rodeo.\nIl primo singolo di Reba McEntire ad entrare nelle classifiche \u00e8 \"I Don't Want to Be a One-Night Stand\" che nel 1976 raggiunge l'86\u00aa posizione; il brano \u00e8 tratto dall'album di debutto, \"Reba McEntire\". Riesce ad entrare per la prima volta nelle prime 20 posizioni nel 1978 con \"Three Sheets in the Wind/I'd Really Love to See You Tonight\", due duetti con Jacky Ward pubblicati solo come singolo e non inseriti in alcun album. Tra i brani del suo secondo album, \"Out of a Dream\", 5 entrano tra i primi 40 della classifica e quello di maggior successo \u00e8 una reinterpretazione di \"Sweet Dreams\" di Patsy Cline, che nel 1979 raggiunge il 19\u00ba posto. La McEntire considera la Cline come una degli artisti che maggiormente hanno influenzato la sua carriera.\nContinua la lenta scalata alle classifiche dei singoli, raggiungendo per la prima volta le prime dieci posizioni nell'agosto 1980 con \"(You Lift Me) Up to Heaven\". Il terzo album, \"Feel the Fire\", pubblicato nell'ottobre 1980, non ottenne il successo sperato, ma dopo un altro paio di singoli piazzati nella Top 20, nell'ottobre 1981 riesce ad entrare tra i primi 5 posti con \"Today All Over Again\" . La canzone fa parte del suo quarto album \"Heart to Heart\" e contribu\u00ec a farne il primo che riesce ad entrare nelle classifiche di vendita, in quanto raggiunge il 42\u00ba della classifica country. Nell'agosto 1982 il singolo \"I'm Not That Lonely Yet\" si piazza al terzo posto e l'album che lo contiene, \"Unlimited\", sale fino alla 22\u00aa posizione della classifica degli album country. \u00c8 l'inizio del successo vero e proprio. Dal disco vengono estratti anche \"Can't Even Get the Blues\" e \"You're the First Time I've Thought about Leaving\" che uno dopo l'altro raggiungono il primo posto delle classifiche in gennaio e aprile 1983. Da allora anche le sue esibizioni dal vivo fanno un salto di qualit\u00e0: lascia locali da ballo e night club per aprire invece i concerti degli Statler Brothers. Inizia a collaborare con Conway Twitty, Ronnie Milsap, Mickey Gilley e altri artisti e il suo sound comincia ad assumere delle tonalit\u00e0 vicine al country-pop.\n1984\u20131990: l'esplosione.\nInterpretando ballate dalle tonalit\u00e0 maggiormente tendenti al pop, Reba McEntire inizia ad incontrare i favori di una sempre crescente fetta di pubblico. Nel 1984 cambia casa discografica e firma per la MCA Nashville; con la nuova etichetta pubblica, quello stesso anno, l'album \"Just a Little Love\", mentre nel 1985 la Mercury Records lancia sul mercato la raccolta \"The Best of Reba McEntire\". Due anni dopo pubblica la prima raccolta di grandi successi per la MCA, intitolata semplicemente \"Greatest Hits\". Il disco \u00e8 stato pi\u00f9 tardi ripubblicato nel 1992 come \"Reba McEntire's Greatest Hits\" con una copertina diversa.\nNella realizzazione del secondo album per la MCA Reba McEntire riesce ad assumere un maggio controllo sul proprio lavoro: rifiuta i suggerimenti del produttore Harold Shedd che vuole addolcire il tono dei brani e per fare questo chiede ed ottiene il sostegno di Jimmy Bowen, il nuovo presidente della divisione country della casa discografica. Bowen le consente di scegliere il materiale che preferisce e di eliminare gli archi e gli altri accorgimenti pop usati in \"Just a Little Love\" e nei precedenti lavori per la Mercury. Il risultato \u00e8 \"My Kind of Country\", pubblicato nel novembre 1984, album dominato dalle cover di vecchie canzoni country in passato interpretate da Ray Price, Carl Smith, Connie Smith e Faron Young. Ancor prima che l'album esca, il singolo anteprima, \"How Blue\" va comunque al primo posto della classifica. \"My Kind of Country\" \u00e8 il primo album della McEntire a conquistare il Disco d'Oro della RIAA e raggiunge il 13\u00ba posto della classifica country. Anche il secondo e ultimo singolo estratto dal disco, \"Somebody Should Leave\", raggiunge la vetta della classifica.\nVince il titolo di \"Female Vocalist of the Year\" (It. \"Cantante femminile dell'anno\") della Country Music Association per quattro volte di fila (1984, 1985, 1986 e 1987). \u00c8 l'unica ad everne vinti quattro di seguito, ma non l'unica ad averne conquistati quattro in carriera, in quanto condivide l'onore con Martina McBride (vincitrice nel 1999, 2002, 2003, 2004). Reba McEntire \u00e8 una delle sole cinque donne (insieme a Shania Twain, Barbara Mandrell, Dolly Parton e Loretta Lynn) ad aver conquistato il principale premio della Country Music Association, quello di \"Entertainer of the Year\" (It. \"Personaggio dello spettacolo dell'anno\")\nNel 1986 pubblica l'album \"Whoever's in New England\". Il disco, insieme all'omonimo singolo, pone Reba McEntire all'attenzione di tutti e da allora in poi il suo nome diviene popolare ovunque. L'album \u00e8 il suo primo a raggiungere il primo posto della classifica di vendita e grazie al singolo ottiene il suo primo Grammy Award. La canzone viene da molti interpretata come una sorta di risposta alla canzone del 1976 \"Weekend in New England\" di Barry Manilow, dal momento che la McEntire interpreta la moglie di un farfallone che ha una storia con qualcun'altra nella Nuova Inghilterra. Nello stesso anno la Southeastern Oklahoma State University la premia come ex-allieva illustre. Da questo momento Reba McEntire inizia a co-produrre i propri dischi, cosa che aveva gi\u00e0 fatto con \"Whoever's In New England\", attivit\u00e0 che continuer\u00e0 a svolgere per tutto il resto della carriera.\nNel settembre 1986 pubblica l'album successivo, \"What Am I Gonna Do About You?\", anticipato dall'omonimo singolo: entrambi raggiungono il primo posto delle classifiche. Anche il secondo singolo estratto, \"One Promise Too Late\" va al primo posto.\nNell'aprile successivo pubblica la raccolta \"Greatest Hits\", che diventa il suo primo disco ad ottenere il Disco di Platino della RIIA e vende oltre tre milioni di copie. La striscia di successi continua nel settembre 1987 con \"The Last One to Know\", da cui sono estratti il singolo omonimo e \"Love Will Find Its Way to You\", che raggiunge il terzo posto della classifica di vendita ed ottiene anch'esso il Disco di Platino.\nNel 1988 \u00e8 il turno di \"Reba\", che raggiunge il 1\u00ba posto della classifica e contiene i singoli \"New Fool at an Old Game\", \"I Know How He Feels\" e \"A Sunday Kind of Love\" cover del grande successo di Jo Stafford del 1947 e che raggiunge il 5\u00ba posto della classifica nel mese di luglio.\nNello stesso anno la McEntire fonda la Starstruck Entertainment, una societ\u00e0 si occupa della parte manageriale della carriera sua e di altri artisti, gestendo le pubblicazioni, le scritture e tutti gli altri aspetti logistici e finanziari.\nNel 1989 pubblica due album: \"Sweet Sixteen\" nel mese di maggio e \"Reba Live\", un disco dal vivo, nel mese di agosto. In \"Sweet Sixteen\" c'\u00e8 il grande successo \"Cathy's Clown\", un brano originariamente registrato dagli Everly Brothers.\nReba McEntire continua a riscuotere grande successo anche nei primi anni '90. Nel 1990 pubblica l'album \"Rumor Has It\" con i due singoli \"You Lie\" e \"Fancy\". Quest'ultima diventa il suo vero e proprio cavallo di battaglia e la CMT la classifica al 26\u00ba posto nella lista delle 100 migliori canzoni country di tutti i tempi.\n1991\u20131999: Reba negli anni '90.\nReba McEntire \u00e8 davvero sulla cresta dell'onda. Tuttavia sul piano personale riceve un colpo durissimo nella primavera del 1991. Il 16 marzo un aeroplano con a bordo sette membri della sua band e il suo manager si schianta al suolo e tutti gli occupanti perdono la vita. Reba \u00e8 davvero distrutta per l'accaduto. Ci sono alcune piccole polemiche sulla sua decisione di esibirsi nel corso della cerimonia di consegna dei Premi Oscar una sola settimana dopo l'incidente. Tuttavia Reba partecipa allo spettacolo per dedicare la canzone in nomination \"I'm Checking Out\" tratta dal film \"Cartoline dall'inferno\" ai membri della sua band scomparsi; durante l'esibizione la McEntire \u00e8 visibilmente emozionata e trattiene a stento le lacrime ed in ultima analisi si guadagna il rispetto e l'affetto degli altri artisti per la sua stoica decisione e per il carattere con questa dimostrato.\nAi suoi sfortunati musicisti dedica il suo album successivo, \"For My Broken Heart\", pubblicato ad ottobre. Il disco \u00e8 un grande successo, ottiene il Disco di Platino poco dopo la pubblicazione e finisce per vendere quattro milioni di copie.\nIl suo 17\u00ba album, \"It's Your Call\", pubblicato nel dicembre 1992, si rivela ben presto un campione di vendite e finisce per ottenere il triplo Disco di Platino, oltre ad essere il primo dei suoi dischi ad entrare tra i primi dieci anche della classifica pop. Il singolo pi\u00f9 significativo tratto dal disco \u00e8 il duetto con Vince Gill \"The Heart Won't Lie\", che raggiunge il 1\u00ba posto nell'aprile 1993. Nello stesso anno capita un altro incidente: un elettricista che sta lavorando al Riverport Amphitheatre per preparare lo spettacolo della McEntire resta fulminato e viene dichiarato clinicamente morto per tre volte in sala operatoria, prima di riuscire per\u00f2 a salvarsi in modo miracoloso. Reba dichiara il suo sostegno all'uomo ed \u00e8 costernata per l'accaduto, ma continua il suo tour nonostante sia mancato poco a che un'altra morte colpisse la sua carriera.\nAnche il successo seguente \u00e8 un duetto: \"Does He Love You?\" interpretato insieme a Linda Davis che raggiunge il 1\u00ba posto nel novembre 1993 ed \u00e8 incluso nella raccolta \"Greatest Hits Volume Two\" che vende due milioni di copie alla sua uscita ed altre tre nei successivi cinque anni. \"Does He Love You?\" la porta anche a vincere il suo secondo Grammy per la \"Best Country Collaboration with Vocals\" (It. \"Miglior collaborazione canora in ambito country\") e il Premio CMA per il \"Vocal Event of the Year\".\n\"Read My Mind\", l'album seguente, \u00e8 un altro disco di enorme successo; ottiene anch'esso un triplo Disco di Platino e ne vengono tratti 5 singoli, tra cui \"The Heart Is a Lonely Hunter\" e il controverso \"She Thinks His Name Was John\", una canzone che narra di una donna che contrae l'AIDS dopo un incontro amoroso da una sola notte. Neanche la fama e la celebrit\u00e0 della McEntire riescono a spingere un brano dal soggetto cos\u00ec estraneo alla tradizione country oltre il 15\u00ba posto della classifica. Nel frattempo ottiene due parti in due diversi film in uscita nel corso dell'estate, un ruolo parlato in \"Genitori cercasi\" e un cameo nella commedia per bambini \"Piccole canaglie\". Compare anche, ma senza essere accreditata, in \"Maverick\" e nella colonna sonora del film stesso. \u00c8 protagonista e produttrice esecutiva di un film per la televisione ispirato alla sua canzone \"Is There Life Out There?\", dal titolo omonimo. Pubblica la propria autobiografia, \"Reba: My Story\", ed anche questa diventa un bestseller .\nCelebre per le proprie caldissime esibizioni dal vivo, Reba McEntire \u00e8 la prima donna ad ottenere in ambito country, nel 1994 e nel 1995, l'incasso pi\u00f9 alto dell'anno per il proprio tour di concerti. In segno di riconoscimento per il suo contributo all'industria discografica le viene dedicata una stella sulla Hollywood Walk of Fame al 7000 di Hollywood Boulevard. Nel 1995 viene ammessa alla Western Performers Hall of Fame presso il National Cowboy &amp; Western Heritage Museum di Oklahoma City.\nIl 19\u00ba album di Reba McEntire, \"Starting Over\", viene pubblicato nell'ottobre 1995. \u00c8 ideato per celebrare il 20\u00ba anniversario della sua carriera e si compone di una raccolta di reinterpretazioni di canzoni molto note. Il disco non solo si porta al primo posto della classifica country, ma raggiunge anche il 5\u00ba della classifica pop, vendendo milioni di copie. Tuttavia, dal momento che uno solo dei tre singoli estratti, una cover di \"Ring on Her Finger, Time on Her Hands\" di Lee Greenwood, entra tra i primi dieci pi\u00f9 venduti e l'album stesso non diventa pluri Disco di Platino come i precedenti, si inizia a pensare che la cantante abbia commercialmente parlando raggiunto il vertice della sua carriera musicale.\nNel 1996 Reba piazza un suo disco al 2\u00ba posto della classifica dei brani pi\u00f9 suonati alla radio dedicata alla musica Dance, un remix danzereccio di \"You Keep Me Hangin' On\". \u00c8 l'unica artista della scena country ad aver ottenuto un simile successo in quel ramo della musica. Il Cd singolo, che contiene 4 diversi remix della canzone, raggiunge il 4\u00ba posto della classifica di vendita.\nRitorna a trionfare nella classifica country nel novembre 1996, con l'album \"What If It's You?\", da cui sono estratti 4 singoli, tra i quali \"How Was I to Know?\" raggiunge al primo posto mentre \"The Fear of Being Alone\" e \"I'd Rather Ride Around with You\" raggiungono il secondo. L'album conquista contemporaneamente il Disco d'Oro e quello di Platino, finendo per vendere pi\u00f9 di due milioni di copie.\nAnche se il numero di suoi dischi che raggiungono il primo posto della classifica cala e le vendite dei suoi album non raggiungono pi\u00f9 il vertice toccato da \"Greatest Hits Volume Two\" Reba McEntire contunua ad essere considerata una degli artisti di maggior successo. Continua a riscuotere consensi fino alla fine del decennio con brani come \"Why Haven't I Heard From You?\", \"And Still\"\" e \"I\"f You See Him\", un duetto con Brooks &amp; Dunn. Collabora di nuovo con Brooks &amp; Dunn nella primavera del 1998 per realizzare un singolo intitolato \"If You See Him/If You See Her\", che raggiunge il 1\u00ba posto della classifica nel mese di giugno, preparando il terreno per l'uscita del 21\u00ba album, \"If You See Him\", da cui vengono estratti altri tre singoli e che vende circa un milione di copie. Nel corso dell'anno ha un ruolo da protagonista nel film Tv \"Forever Love\" e fa diverse apparizioni come ospite speciale in episodi di serie televisive.\nLa sua tourn\u00e9e del 1997, fatta insieme a Brooks &amp; Dunne, \u00e8 il tour ad ottenere l'incasso maggiore della storia della musica country, per essere per\u00f2 sorpassato l'anno successivo da quello della cantante canadese Shania Twain.\nNel maggio 1999 ha gi\u00e0 due nuovi album pronti per essere pubblicati in autunno. Il disco di canzoni natalizie \"The Secret of Giving: A Christmas Collection\" esce in settembre accompagnato da un film TV, \"The Secret of Giving\". \"So Good Together\", pubblicato in novembre, \u00e8 invece il suo 22\u00ba album di studio, anticipato dal singolo \"What Do You Say?\" che entra tra i primi cinque della classifica. Il disco diventa Disco di Platino nel 2000.\n2000\u2013oggi: breve pausa e ritorno alla musica.\nVerso la met\u00e0 del 2001 pubblica un singolo, \"I'm a Survivor\", che entra tra i primi 5 della classifica country ed anticipa l'uscita di una nuova raccolta, \"Greatest Hits Vol. 3: I'm a Survivor\", pubblicata in ottobre. La raccolta va al vertice della classifica country e conquista il Disco D'Oro. Dopo due anni di pausa torna a registrare dei nuovi pezzi nell'estate del 2003 e fa uscire il singolo \"I'm Gonna Take That Mountain\" . In novembre, a tre anni di distanza dal precedente, al singolo fa seguito il suo 23\u00ba album, \"Room to Breathe\", che dopo nove mesi conquista il Disco di Platino. Il singolo successivo, \"Somebody\", nell'agosto 2004 riconquista il 1\u00ba posto della classifica dopo 6 anni e a tuttora \u00e8 il suo ultimo ad aver ottenuto un tale successo .\nNell'estate 2004 dopo tre anni di assenza ritorna anche ad esibirsi dal vivo ed intraprende il Reba McEntire 2004 Tour.\nNell primavera del 2005, anche se per una sola serata, ritorna sul palco della commedia musicale: interpreta l'infermiera dell Arkansas Ensign Nellie Forbush in una speciale edizione di \"South Pacific\" di Richard Rodgers e Oscar Hammerstein II messa in scena alla Carnegie Hall. Si tratta di un'edizione arricchita dalla presenza di molti celebri attori come Brian Stokes Mitchell e Alec Baldwin, che viene ripresa dalla PBS e dalla quale viene tratto un disco pubblicato nel 2006.\nNel novembre 2005 pubblica \"Reba 1's\", una doppia raccolta di tutti i suoi singoli che abbiano raggiunto il primo posto in una qualsiasi classifica statunitense che contiene inoltre due brani inediti.\nNel 2006 prende l'impegno di tenere una serie di concerti all'Hotel Hilton di Las Vegas chiamata \"\". In novembre le viene dedicata una stella sulla \"Music City Walk of Fame\" nel centro di Nashville e nello stesso mese la rete televisiva CMT le attribuisce, prima a riceverlo, il premio \"CMT Giant honor\".\nNel febbraio 2007, dopo sei stagioni di successo, chiude la \"sitcom\" \"Reba\" in cui la cantante ricopriva il ruolo di protagonista. Poco dopo lei e Kelly Clarkson registrano insieme una puntata dello spettacolo musicale \"CMT Crossroads\" che va in onda il 24 giugno di quell'anno.\n\"Reba: Duets\" \u00e8 il suo ultimo album per la MCA Records prima della scadenza del contratto. Il disco, pubblicato il 18 settembre 2007, contiene dei duetti con alcuni dei pi\u00f9 importanti artisti della scena musicale come Justin Timberlake, Rascal Flatts, Faith Hill, LeAnn Rimes e Carole King. Il primo singolo estratto \u00e8 un brano cantato insieme a Kelly Clarkson, il rifacimento di una canzone della Clarkson, \"Because of You\"\". Per la prima volta nella sua carriera l'album esordisce direttamente al primo posto sia nella classifica country che in quella pop e vende pi\u00f9 di 300.000 copie nella prima settimana conquistando in seguito il Disco di Platino. Nell'estate 2007 Reba McEntire inizia a girare gli Stati Uniti con il \"Key to the Heart Tour\".\nIl 17 gennaio 2008 si \u00e8 esibita in un nuovo tour, il \"2 Worlds, 2 Voices Tour 2008\" in cui si esibisce insieme a Kelly Clarkson.\nLa carriera di attrice.\nTeatro.\nNel febbraio 2001 Reba McEntire debutta a Broadway come protagonista nel ruolo di Annie Oakley nel riallestimento del musical di Irving Berlin \"Annie Get Your Gun\". Lo spettacolo aveva preso il via nel 1999 con Bernadette Peters come protagonista. In seguito si erano cimentate nel ruolo anche le attrici di estrazione televisiva Susan Lucci e Cheryl Ladd le cui interpretazioni non erano state affatto apprezzate da pubblico e critica. La scelta della McEntire si rivela del tutto azzeccata. Nonostante manchi di esperienza teatrale, ha per\u00f2 maturato esperienze come attrice sia in televisione che, in misura minore, al cinema. In secondo luogo i suoi spettacoli hanno sempre previsto complesse coreografie e ripetuti cambi d'abito, pertanto \u00e8 abituata ai ritmi serrati del teatro. In terzo luogo, naturalmente, sa cantare. Ultima cosa, ma non meno importante, grazie alla sua esperienza di rodeo e al suo accento dell'Oklahoma rappresenta una perfetta Annie Oakley. Il risultato \u00e8 praticamente trionfale. Le critiche sono ottime e lo spettacolo registra costantemente il tutto esaurito.\n\"Reba\".\nInizia ad interpretare la sitcom, che va in onda su The WB Television Network il 5 ottobre 2001. La serie diventa ben presto il suo impegno principale, tanto da richiederle un trasferimento a Los Angeles per motivi logistici. Lo spettacolo ottiene subito un buon successo e diventa la pi\u00f9 seguita serie comica della storia dell'emittente. Grazie a \"Reba\", Reba McEntire vince il premio People's Choice Award e viene candidata per il Golden Globe. Alla chiusura del WB Network, la serie viene spostata, per la sua stagione conclusiva nel 2006-2007, sul nuovo canale The CW.\nVita privata.\nIl 25 giugno 1987 ha divorziato da Charlie Battles, che \u00e8 stato suo marito per 11 anni. Dopo che i termini del divorzio sono stati stabiliti e Battles ha ottenuto la propriet\u00e0 del loro ranch in Oklahoma, la McEntire si \u00e8 trasferita a Nashville. Il 3 giugno 1989 a Lake Tahoe ha sposato il suo manager e chitarrista Narvel Blackstock. Hanno un figlio, Shelby Steven McEntire Blackstock, nato il 23 febbraio 1990. Nell'agosto 2015 la coppia annuncia la loro separazione.\nRiconoscimenti.\nComplessivamente fino ad oggi Reba McEntire ha ricevuto 74 premi."}
{"id": "1851702", "revid": "287204", "url": "https://it.wikipedia.org/wiki?curid=1851702", "title": "Reba Nell McEntire", "text": ""}
{"id": "1851707", "revid": "36426", "url": "https://it.wikipedia.org/wiki?curid=1851707", "title": "Chiesa delle Montalve", "text": ""}
{"id": "1851711", "revid": "71155", "url": "https://it.wikipedia.org/wiki?curid=1851711", "title": "Tasso di crescita", "text": "L'andamento di una determinata variabile formula_1 nel tempo pu\u00f2 essere espresso mediante un numero indice, dato dal rapporto tra il valore al tempo formula_2 e quello al tempo formula_3, formula_4, oppure mediante il tasso di crescita, dato dal rapporto tra l'incremento di formula_1 dal tempo formula_3 al tempo formula_2 ed il suo valore al tempo formula_3:\nAd esempio, il PIL reale italiano (anno di riferimento il 2000) \u00e8 passato da 1.232.773 milioni di euro nel 2005 a 1.255.848 milioni di euro nel 2006, con un tasso di crescita pari a 0,0187 (1,87%):\nIl numero indice \u00e8 invece (a meno dell'abituale moltiplicazione per 100):\nTasso di crescita di un prodotto di variabili.\nSe la variabile che ci interessa \u00e8 il prodotto di due altre variabili, il suo tasso di crescita \u00e8 approssimativamente uguale alla somma dei tassi di crescita dei due fattori.\nAd esempio, il valore formula_12 di un bene \u00e8 dato dal prodotto del prezzo unitario formula_13 per la quantit\u00e0 formula_14 e si ha:\nInfatti:\nda cui:\nin quanto, tipicamente, il prodotto di due tassi di crescita significativamente minori di 1 \u00e8 molto piccolo.\nTasso di crescita di una somma di due variabili.\nSe la variabile che interessa \u00e8 la somma di due altre variabili, il suo tasso di crescita \u00e8 uguale alla somma dei tassi di crescita dei due addendi, ponderati con le rispettive quote al periodo iniziale.\nAd esempio, il totale delle forze di lavoro formula_18 in Italia \u00e8 aumentato, dal I trimestre 2011 al I trimestre 2012, da 24.402 a 24.931 migliaia di unit\u00e0, con un tasso di incremento pari a 0,022 (2,2%). L'aumento \u00e8 stato determinato dal simultaneo aumento degli occupati formula_19 (da 22.846 a 23.170 migliaia di unit\u00e0) e delle persone in cerca di occupazione formula_20 (da 1.556 a 1.761 migliaia di unit\u00e0). Si ha:\ndove i due addendi sono detti \"contributi alla crescita\" di formula_18 da parte, rispettivamente, di formula_19 e di formula_20.\nNell'esempio considerato si ha:\nTasso di crescita medio.\nSe si conoscono i tassi di crescita di una variabile formula_30 in pi\u00f9 periodi, si pu\u00f2 calcolare il tasso di crescita medio dal periodo iniziale al periodo finale.\nA tale scopo, si considera che il numero indice dal tempo formula_31 al tempo formula_32 \u00e8 il prodotto dei numeri indice a base mobile di ciascun periodo:\nIl numero indice a base mobile medio \u00e8 la media geometrica di quelli noti. Per ottenere il tasso di crescita medio basta sottrarre formula_34.\nAd esempio, il PIL reale italiano ha fatto registrare il seguente andamento:\nIl numero indice a base mobile medio \u00e8: formula_35, per un tasso di crescita medio annuo pari a 0.0080 (0.8%).\nInfatti, partendo dal valore del 2002 si ottiene: formula_36.\nSe invece si conoscessero solo il valore iniziale e quello finale:\nda cui \"i\" = 0.0080.\nTasso di crescita istantaneo.\nFin qui \u00e8 stato descritto il tasso di crescita nel discreto, utile quando si dispone di serie storiche formula_38.\nSe invece si desidera modellizzare la crescita nel continuo di una variabile teorica, pu\u00f2 essere utile far riferimento al tasso di crescita istantaneo, rappresentato dal limite del rapporto incrementale quando l'intervallo temporale tende a zero:\ndove\nTale formalizzazione consente l'utilizzo degli strumenti del calcolo per descrivere l'evoluzione della variabile nel tempo continuo.\nCompound annual growth rate.\nIl Compound annual growth rate (CAGR) \u00e8 la generalizzazione del tasso di crescita esponenziale medio in un orizzante temporale di due o pi\u00f9 anni. Indica un tasso di crescita annuale costante durante il periodo di tempo preso a riferimento, smorzando l'effetto della volatilit\u00e0 dei singoli rendimenti periodici, che pu\u00f2 essere di ntit\u00e0 tale da rendere non significativo il tasso di rendimento medio. \nIl CAGR \u00e8 definito nel modo seguente:\ndove formula_42 \u00e8 il valore inziale, formula_43 \u00e8 il valore finale, e formula_44 \u00e8 il numero di anni presi in esame.\nIl CAGR non \u00e8 una grandezza contabile, ma \u00e8 piuttosto utilizzato per descrivere l'andamento temporale dei ricavi, del numero di unit\u00e0 di prodotto consegnate, del numero di utenti registrati, anche per comparare imprese operanti nello stesso settore.\nSi consideri ad esempio un orizzonte temprale di tre anni:\nAllora, nel triennio dal 2004 al 2007, il ritorno aritemico sar\u00e0 pari a:\nInvece, il CAGR sar\u00e0:\nLa controprova del calcolo del CAGR \u00e8 data da:\nche, sostituendo i valori (per \"n\" = 3), restituisce:"}
{"id": "1851712", "revid": "15756", "url": "https://it.wikipedia.org/wiki?curid=1851712", "title": "Malattia di Wilson", "text": "La malattia di Wilson (un tempo detta anche morbo di Wilson), o degenerazione epatolenticolare, \u00e8 una malattia genetica, trasmessa in modo autosomico recessivo, che determina l'accumulo di rame nei tessuti; i sintomi si manifestano a livello neurologico-psichiatrico e soprattutto a livello del fegato. Nei bambini l'esordio \u00e8 spesso con sintomi epatici, mentre negli adulti sono i sintomi neurologici a esordire per primi. Si pu\u00f2 manifestare tra i 5 e i 40 anni, e gli esordi precoci corrispondono a un decorso pi\u00f9 grave, pericoloso e rapido. I sintomi appaiono in genere tra i 6 e i 20 anni, anche se in alcuni casi sono stati descritti primi sintomi in pazienti molto pi\u00f9 anziani.\nLa condizione \u00e8 dovuta a una mutazione nella \"proteina della malattia di Wilson\" (gene ATP7B). Una singola copia anomala del gene \u00e8 presente in una persona su cento, senza determinare alcun sintomo, essendo la patologia causata da un gene recessivo (si tratta di portatori sani della malattia). Se un individuo eredita il gene da entrambi i genitori, \u00e8 a rischio di manifestare la patologia. La malattia di Wilson ha un'incidenza di 2,66/100 000 con una prevalenza di 6,21/100 000.\nLa malattia prende il nome da Samuel Alexander Kinnier Wilson (1878-1937), neurologo inglese che per primo descrisse la condizione nel 1912.\nSenza cura, la malattia pu\u00f2 essere facilmente letale in pochi anni, tuttavia esistono farmaci efficaci in grado di controllarla; la cura prevede l'utilizzo di farmaci chelanti che riducono l'assorbimento di rame e ne rimuovono l'eccesso dall'organismo, farmaci di mantenimento, a volte fisioterapia, e un'adeguata dieta povera di rame, ma occasionalmente \u00e8 necessario anche un trapianto di fegato in caso di grave insufficienza epatica. A causa della grande variabilit\u00e0 dei sintomi e del decorso, la diagnosi \u00e8 raramente tempestiva, per cui i pazienti aspettano anche anni, con peggioramento dei sintomi, prima di sapere di esserne affetti e potersi curare. Comunque, se trattata adeguatamente, la malattia regredisce in buona parte e non riduce l'aspettativa di vita dei pazienti, che rimane identica a quella della popolazione sana, cos\u00ec come si pu\u00f2 mantenere una buona qualit\u00e0 di vita; tuttavia il trattamento farmacologico e il monitoraggio devono proseguire in maniera costante e cronica per tutta la durata della vita.\nStoria.\nLa malattia porta il nome del medico britannico Samuel Alexander Kinnier Wilson (1878-1937), un neurologo che ha descritto la condizione, comprese le mutazioni patologiche nel cervello e nel fegato, nel 1912. Il lavoro di Wilson era stato preceduto dalle relazioni del neurologo tedesco Carl Westphal che, nel 1883, defin\u00ec la condizione come \"pseudosclerosi\", da quelle del neurologo britannico William Gowers (nel 1888), e dagli studi effettuati nel 1898 da Adolph Str\u00fcmpell che not\u00f2 la cirrosi epatica. Nel 1958, il neuropatologo John Nathaniel Cumings, studi\u00f2 la correlazione tra l'accumulo di rame sia nel fegato sia nel cervello. La presenza di emolisi \u00e8 stata notata nel 1967.\nCumings insieme e contemporaneamente al neurologo neozelandese Derek Denny-Brown, che lavorava negli Stati Uniti, per primi identificarono, nel 1951, un trattamento efficace con il Dimercaprol. Il farmaco veniva iniettato ed \u00e8 stato una delle prime terapie disponibili in neurologia, una specialistica questa che storicamente era in grado di osservare e diagnosticare, ma che disponeva di pochi trattamenti efficaci. Il primo farmaco efficace come agente chelante orale, la penicillamina, venne scoperta nel 1956 dal neurologo britannico John Walshe. Nel 1982, Walshe introdusse anche la trientina e fu il primo a sviluppare il \"tetratiomolibdato\" per uso clinico. La terapia a base di acetato di zinco comparve inizialmente nei Paesi Bassi, dove Schouwink e Hoogenraad l'hanno utilizzata rispettivamente nel 1961 e nel 1970, questa terapia fu ulteriormente sviluppata successivamente da Brewer e colleghi dell'Universit\u00e0 del Michigan.\nLa base genetica della malattia di Wilson e il collegamento con le mutazioni del gene ATP7B \u00e8 stata chiarita negli anni ottanta e anni novanta da diversi gruppi di ricerca; tra gli scopritori del gene anche due pediatri italiani, Enrico Parano e Lorenzo Pavone.\nSegni e sintomi.\nIl rame si accumula principalmente nel fegato e nel cervello; a ci\u00f2 conseguono le manifestazioni rispettivamente epatiche e neuropsichiatriche che rappresentano i principali segni che conducono alla diagnosi. Pazienti con problemi di fegato son soliti rivolgersi prima all'analisi medica, generalmente in et\u00e0 infantile o adolescenziale, rispetto a quelli con sintomi neurologici o psichiatrici, che invece vi si rivolgono dai venti anni in su, quando il quadro clinico \u00e8 gi\u00e0 maggiormente compromesso. Alcuni soggetti affetti dalla malattia sono identificati solo perch\u00e9 imparentati con individui a cui gi\u00e0 \u00e8 stata diagnosticata la malattia di Wilson; successivamente al test, si scopre spesso che molti di questi pazienti hanno gi\u00e0 sperimentato i sintomi della malattia senza per\u00f2 ricevere una diagnosi.\nDanni epatici.\nI disturbi epatici possono presentarsi con stanchezza, emorragia, dolore addominale o confusione (a causa dell'encefalopatia epatica, cfr. i sintomi neuropsichiatrici della patologia) e ipertensione portale. Inoltre, nel caso in cui la pressione nella vena porta aumenti considerevolmente, appaiono le varici esofagee (vasi sanguigni che sanguinano nell'esofago), splenomegalia (aumento di volume della milza) e ascite (accumulo di fluidi nella cavit\u00e0 addominale). All'esame, possono essere rilevati segni di disagi cronici del fegato come la teleangectasia (vasi sanguigni distesi, di solito sul torace). Spesso nei pazienti che riportano i sintomi \u00e8 diagnosticata una cirrosi epatica, con fibrosi. Sebbene la maggior parte delle persone con cirrosi abbiano un rischio superiore di sviluppare un tumore del fegato, tale rischio \u00e8 relativamente basso nei pazienti affetti da malattia di Wilson.\nIl 5% circa dei pazienti ricevono una diagnosi solo in seguito a improvvisi e acuti problemi epatici, spesso nel contesto di un'anemia emolitica (anemia dovuta alla distruzione eccessiva dei globuli rossi). Ci\u00f2 conduce a un'anomala produzione delle proteine e a difetti del metabolismo del fegato. Tale metabolismo deviato conduce a un accumulo di prodotti di scarto, come ammoniaca, nel circolo sanguigno. Se tale prodotto irrita il cervello, il paziente sviluppa un'encefalopatia epatica (che pu\u00f2 condurre al coma, sino al pericoloso edema cerebrale). L'anemia causa pallore, affaticabilit\u00e0, tachicardia, dispnea da sforzo, ittero e alterata colorazione delle urine. L'esito finale \u00e8 un'insufficienza epatica acuta o cronica grave.\nSintomi neuropsichiatrici.\nCirca la met\u00e0 dei pazienti con il morbo di Wilson presenta problemi neurologici o psichiatrici. La maggior parte dei pazienti inizialmente manifesta un deterioramento lieve reversibile delle capacit\u00e0 cognitive, assieme a cambiamenti comportamentali. In seguito giungono sintomi neurologici specifici, spesso sotto forma di parkinsonismo: aumentata rigidit\u00e0, ipertono, in casi gravi camptocormia, ossia tipica postura in avanti con arti in flessione, tratto di Gowers/\"festinatio\" e rallentamento dei comuni movimenti, con o senza un tipico tremore alle mani a riposo, scialorrea, espressioni facciali mascherate (amimia); comuni sono i difetti nell'articolazione del linguaggio (disartria); sono presenti anche atassia (assenza di coordinazione) e distonia temporanea, cio\u00e8 improvvisi e incontrollati movimenti di parti del corpo: si notano contrazioni muscolari involontarie simili a cloni e altre discinesie come posture bizzarre, estensioni forzate, torsioni attorno a una singola articolazione, crampi, spasmi, contratture, tremore in movimento, in genere del capo o degli arti superiori, ipocinesia, miotonia, sindrome delle gambe senza riposo/acatisia.\nI sintomi neurologici pi\u00f9 comuni nel morbo di Wilson sono tuttavia convulsioni ed emicrania.\nA volte si manifestano difficolt\u00e0 a deglutire (disfagia), diplopia, affaticamento muscolare e generale, astenia, dolore muscolare, disautonomia, sincope, difficolt\u00e0 nella scrittura (disgrafia e riduzione di dimensione della scrittura, cosiddetta \"micrografia parkisoniana\"). Raramente pu\u00f2 anche presentarsi con dei sintomi di apparente poli-neuropatia.\nProblemi psichiatrici dovuti alla malattia di Wilson possono includere cambi comportamentali quali la depressione, l'ansia, la confusione mentale, fino alla psicosi (delirio, paranoia, allucinazioni, potendo mimare la schizofrenia e il disturbo schizoaffettivo) e in fase avanzata sintomi somiglianti a quelli iniziali della demenza subcorticale e della demenza frontotemporale (disturbi dell'umore di origine non psichiatrica, impulsivit\u00e0, compromissione del giudizio, tendenza a promiscuit\u00e0 e ipersessualit\u00e0 oppure apatia e iposessualit\u00e0, disfunzione esecutiva con scarsa pianificazione e processo decisionale, lentezza di pensiero, perdita di memoria ma senza segni di afasia, aprassia o agnosia presenti nelle vere demenze). Si pu\u00f2 infine verificare la paralisi pseudobulbare.\nI sintomi psichiatrici sono comunemente osservati insieme con i sintomi neurologici, raramente si manifestano da soli. Questi sintomi spesso non sono ben definiti e si possono attribuire ad altre cause. Per questo la diagnosi del morbo di Wilson \u00e8 raramente fatta quando solo i sintomi psichiatrici sono presenti, in quanto il medico pu\u00f2 essere tratto in inganno pensando a una patologia puramente psichica.\nAltri organi.\nDiversi organi sono coinvolti dall'accumulo di rame nella malattia di Wilson:\nGenetica.\nIl gene responsabile della malattia di Wilson (ATP7B) \u00e8 stato individuato e mappato sul cromosoma 13 (13q14.3) e si esprime principalmente nel fegato, reni, e nella placenta. Il gene codifica per un'ATPasi di trasporto di tipo P che ha la funzione di regolare l'efflusso di rame dall'epatocita nella bile e il suo legame alla ceruloplasmina.\nLe mutazioni sono rilevate nel 90% dei soggetti. La maggior parte (60%) sono mutazioni omozigoti del gene ATP7B (due copie anomale) e il 30% ha solo una copia anomala (mutazione eterozigote). Il dieci per cento non presenta alcuna mutazione rilevabile.\nAnche se 300 mutazioni del gene ATP7B sono state descritte, nella maggior parte dei casi di malattia di Wilson nella popolazione sono dovuti a un piccolo numero di mutazioni specifiche per quella data popolazione. Per esempio, nelle popolazioni occidentali, la mutazione del gene H1069Q (sostituzione di una istidina con una glutammina nella posizione 1069 della proteina) \u00e8 presente nel 37-63% dei casi, mentre in Cina questa mutazione \u00e8 molto rara, mentre la R778L (arginina al posto di leucina nella posizione 778) si trova pi\u00f9 frequentemente. Relativamente poco si sa circa l'impatto relativo delle varie mutazioni, anche se la mutazione H1069Q sembra, secondo alcuni studi, portare a insorgenza soprattutto di problemi neurologici successivamente.\nUna variazione nel gene normale PRNP pu\u00f2 modificare il decorso della malattia, ritardando l'et\u00e0 di insorgenza e modificandone i sintomi. Questo gene, infatti, produce una proteina prionica, che \u00e8 attiva nel cervello e in altri tessuti e sembra anche essere coinvolta nel trasporto del rame. Il ruolo del gene ApoE \u00e8 stato inizialmente sospettato ma non \u00e8 stato confermato successivamente da studi.\nLa malattia \u00e8 ereditata con modalit\u00e0 autosomica recessiva. Per la trasmissione, entrambi i genitori di un individuo affetto devono possedere un gene alterato. La maggior parte non ha una storia familiare della malattia. Le persone con un solo gene anomalo sono chiamati portatori (eterozigoti) e possono avere lievi anomalie, clinicamente insignificanti, del metabolismo del rame.\nLa malattia di Wilson \u00e8 la pi\u00f9 comune causa di un gruppo di malattie ereditarie che causano il sovraccarico di rame nel fegato. Tutte possono causare cirrosi in giovane et\u00e0. Le altre malattie del gruppo sono: la cirrosi infantile indiana, la cirrosi tirolese infantile endemica e la tossicosi idiopatica del rame. Queste malattie non sono, per\u00f2, legate a mutazioni del gene ATP7B. Infatti, per esempio, la cirrosi infantile indiana \u00e8 stata collegata a mutazioni del gene KRT8 e KRT18.\nFisiopatologia.\nIl rame \u00e8 necessario all'organismo per un certo numero di funzioni fisiologiche, esso \u00e8 soprattutto un cofattore per il corretto funzionamento di una serie di enzimi come: la citocromo-c ossidasi, la ceruloplasmina, la dopamina \u03b2-idrossilasi, la superossido dismutasi e la monofenolo monoossigenasi.\nIl rame entra nel corpo attraverso il tratto digestivo. Una proteina trasportatrice:\nEntrambe le funzioni di ATP7B risultano alterate nella malattia di Wilson. Il rame si accumula cos\u00ec nel tessuto epatico, la ceruloplasmina viene ancora secreta ma in una forma deficitaria di rame e che si degrada rapidamente nella circolazione sanguigna.\nQuando la quantit\u00e0 di rame nel fegato travolge le proteine che normalmente lo legano, si verifica il danno ossidativo attraverso un processo noto come \"reazione di Fenton\".\nQuesta ossidazione patologica comporta un verificarsi di epatiti non infettive, fibrosi (deposizione di tessuto connettivo) e cirrosi.\nIl fegato rilascia nel sangue anche il rame che non \u00e8 legato alla ceruloplasmina. Questo rame libero si diffonde in tutto il corpo ma va a colpire soprattutto gli occhi, i reni e il cervello.\nNel cervello la maggior parte del rame si deposita nei gangli basali, in particolare nel putamen e nel globo pallido (insieme chiamati nucleo lenticolare). Queste aree, \u00e8 noto che normalmente partecipano al coordinamento del movimento e giocano un ruolo significativo nei processi neurocognitivi, come l'elaborazione degli stimoli e la regolazione dell'umore. Danni a queste aree (assieme alla possibile encefalopatia epatica), conseguentemente, producono i sintomi neuropsichiatrici osservati nella malattia di Wilson.\nNon \u00e8 chiaro perch\u00e9 la malattia di Wilson causi emolisi, ma diversi indizi suggeriscono che alti livelli di rame non legato alla ceruloplasmina abbiano: un effetto diretto sull'ossidazione dell'emoglobina, sull'inibizione dei fornitori enzimatici di energia del globulo rosso o comportino un danno diretto sulla loro membrana cellulare.\nDiagnosi.\nLa malattia di Wilson pu\u00f2 essere sospettata sulla base di uno qualsiasi dei sintomi di cui sopra oppure quando un parente stretto ne \u00e8 stato trovato affetto. La maggior parte dei pazienti presenta test di funzionalit\u00e0 epatica anomali, come elevate transaminasi e bilirubina. Se il danno epatico \u00e8 significativo, i livelli di albumina possono essere bassi a causa di una incapacit\u00e0 delle cellule epatiche danneggiate di produrre questa proteina. Allo stesso modo, il tempo di protrombina (un test di coagulazione del sangue) pu\u00f2 essere prolungato, in quanto il fegato non \u00e8 in grado di produrre proteine note come fattori della coagulazione. I livelli di fosfatasi alcalina sono relativamente bassi nei soggetti ammalati e questo \u00e8 legato all'insufficienza epatica acuta.\nNon esiste un test completamente affidabile per la diagnosi del morbo di Wilson, ma i livelli di ceruloplasmina e rame plasmatici, nonch\u00e9 della quantit\u00e0 di rame escreto nelle urine durante un periodo di 24 ore, sono utilizzati per capire la quantit\u00e0 di rame presente nel corpo. La prova standard ideale per la diagnosi \u00e8 comunque la biopsia epatica.\nCeruloplasmina.\nI livelli di ceruloplasmina sono anormalmente bassi (&lt;0,2 g/L) nell'80-95% dei casi di malattia. Possono, tuttavia, essere presenti livelli normali in soggetti con infiammazione in corso, in quanto \u00e8 una proteina di fase acuta. Valori bassi di ceruloplasmina si trovano anche nella malattia di Menkes e nella aceruloplasminemia, malattie molto pi\u00f9 rare della malattia di Wilson.\nFerritina.\nLa ferritina risulta essere alta.\nAnelli di Kayser-Fleischer.\nLa combinazione di sintomi neurologici, livello basso di ceruloplasmina e la presenza degli anelli di Kayser-Fleischer negli occhi sono considerati sufficienti per la diagnosi del morbo di Wilson. In molti casi, tuttavia, sono necessari ulteriori accertamenti.\nRame nell'urina e nel siero.\nI valori di rame nel siero sono bassi, ma paradossalmente sono elevati nelle urine. Per l'esame, l'urina viene raccolta per 24 ore in una bottiglia con un rivestimento privo di rame. Livelli superiori a 100\u00a0\u00b5g/24h (1,6 \u00b5mol/24h) confermano la malattia di Wilson e dei livelli superiori a 40\u00a0\u00b5g/24h (0,6 \u00b5mol/24h) sono fortemente indicativi. Alti livelli di rame nelle urine non sono per\u00f2 univoci per la malattia di Wilson. A volte essi vengono, infatti, osservati nelle epatiti autoimmuni e nelle colestasi (qualsiasi malattia che ostacola il flusso della bile dal fegato all'intestino tenue).\nNei bambini, pu\u00f2 essere utilizzato il test alla penicillamina. Viene somministrata una dose orale di 500\u00a0mg di penicillamina e vengono raccolte le urine delle 24 ore. Se queste contengono pi\u00f9 di 1 600\u00a0mg (25 micromoli) di rame, ci\u00f2 diventa un indicatore affidabile della malattia di Wilson. Questo test non \u00e8 stato per\u00f2 convalidato per l'utilizzo su persone adulte.\nLa biopsia epatica.\nUna volta che gli esami hanno indicato il morbo di Wilson, il test ideale della diagnosi di certezza \u00e8 il prelievo di una piccola quantit\u00e0 di tessuto epatico attraverso una biopsia epatica. Il tessuto prelevato viene valutato al microscopio per identificare il grado di steatosi epatica e cirrosi. Esami istochimici sono poi utilizzati per quantificare la quantit\u00e0 di rame e misurare la gravit\u00e0 della accumulo. Un livello di 250\u00a0\u00b5g di rame per grammo di tessuto epatico secco conferma la malattia di Wilson. Occasionalmente si possono trovare bassi livelli di rame, in tal caso combinazione dei risultati della biopsia con tutti gli altri esami effettuati potrebbe ancora portare a una diagnosi formale di Wilson.\nNei primi stadi della malattia, la biopsia mostra tipicamente steatosi (deposizione di materiale grasso), aumento di glicogeno nel nucleo e aree di necrosi (morte cellulare). Nella malattia pi\u00f9 avanzata, i cambiamenti osservati sono molto simili a quelli osservati nelle epatiti autoimmuni, come l'infiltrazione di cellule infiammatorie, necrosi frammentarie e fibrosi (tessuto cicatriziale). Nella malattia avanzata, infine, la cirrosi \u00e8 la conseguenza principale. In caso di insufficienza epatica acuta, la degenerazione delle cellule epatiche e la distruzione dell'architettura normale del tessuto porta a un contesto cirrotico. I metodi istochimici per la rilevazione di rame sono incoerenti e inaffidabili e se effettuati da soli sono considerati insufficienti per stabilire una diagnosi precisa.\nRisonanza magnetica e/o TAC.\nSe sono presenti sintomi neurologici, la risonanza magnetica del cervello viene di solito eseguita; essa pu\u00f2 mostrare anche il \"volto del panda gigante\" caratteristico della malattia. La risonanza magnetica nucleare (RMN) e/o la tomografia assiale computerizzata (TAC) possono mostrare alterazioni nei gangli basali e nella materia bianca subcorticale, o atrofia di alcune parti di essi.\nI test genetici.\nL'analisi delle mutazione del gene ATP7B, cos\u00ec come degli altri geni legati all'accumulo di rame nel fegato, pu\u00f2 essere eseguita. Una volta che una mutazione \u00e8 confermata \u00e8 utile fare uno screening sui membri della famiglia.\nTrattamento.\nDieta.\nIn generale, una dieta povera di alimenti contenenti rame \u00e8 raccomandata, vanno evitati: funghi, noci, cioccolato, frutta secca, fegato animale e frutti di mare. Non \u00e8 necessario, tranne in fase acuta di cirrosi, che il paziente escluda del tutto le bevande alcoliche, dato che non si tratta di un'insufficienza epatica primaria, ma dovuta a intossicazione cronica da rame.\nFarmacologico.\nSono disponibili diversi trattamenti farmacologici per la malattia di Wilson. Alcuni tendono ad aumentare l'eliminazione del rame dal corpo mentre altri prevengono l'assorbimento del rame dalla dieta.\nIn generale, la penicillamina \u00e8 il primo farmaco usato. Questa lega il rame (chelazione) e lo porta a essere escreto attraverso le urine. La penicillamina non \u00e8 priva di controindicazioni: circa il 20%, infatti, soffre di effetti collaterali o complicanze del trattamento come il lupus farmaco-indotto (causa dolori articolari ed eruzioni cutanee).\nIn coloro che hanno anche sintomi neurologici, la quasi met\u00e0 soffre di un paradossale peggioramento dei sintomi. Mentre questo fenomeno si osserva anche in altri trattamenti per la malattia di Wilson, di solito questo \u00e8 considerato come un'indicazione valida alla sospensione penicillaminica per incominciare un trattamento di seconda linea. I pazienti intolleranti alla penicillamina possono incominciare la terapia con cloridrato di trientina (triethylene tetramine dihydrochloride o 2,2,2-tetramine), che possiede anche propriet\u00e0 chelanti. Alcuni raccomandano la trientina come trattamento di prima linea, ma l'esperienza con penicillamina \u00e8 maggiore. Un agente con nota attivit\u00e0 per il trattamento nella malattia di Wilson ulteriore \u00e8 il tetratiomolibdate (tetrathiomolybdate); per\u00f2 questo trattamento \u00e8 ancora considerato sperimentale, anche se alcuni studi hanno mostrato un effetto benefico.\nUna volta che tutti i valori sono ritornati alla normalit\u00e0, lo zinco (di solito sotto forma di una prescrizione di acetato di zinco, chiamato \"GALZIN\") pu\u00f2 essere utilizzato al posto di chelanti per mantenere stabili i livelli di rame nel corpo. Lo zinco stimola la metallotioneina, una proteina presente nelle cellule dell'intestino che lega il rame e impedisce il loro assorbimento e quindi il trasporto nel fegato. La terapia di zinco \u00e8 continuata tranne quando avviene una ripresa dei sintomi o quando l'escrezione urinaria di rame aumenta.\nNei rari casi in cui nessuno dei trattamenti per via orale risulti efficace e soprattutto nei casi di grave malattia neurologica, il dimercaprolo risulta necessario. Questo farmaco viene iniettato per via intramuscolare, ogni poche settimane, esso presenta una serie di spiacevoli effetti collaterali come il dolore.\nLe persone che sono asintomatiche (ad esempio quelli a cui \u00e8 stata diagnosticata grazie allo screening familiare o a seguito di test con risultati anomali) vengono generalmente trattate pure, poich\u00e9 l'accumulo di rame pu\u00f2 causare danni nel lungo termine. Non \u00e8 chiaro se queste persone possano essere trattate meglio con la penicillamina o con l'acetato di zinco.\nLa terapia fisica.\nLa fisioterapia \u00e8 utile per quei pazienti che presentano la forma neurologica della malattia. Il trattamento con chelanti del rame pu\u00f2 richiedere fino a sei mesi per tornare a lavorare e la terapia fisica pu\u00f2 aiutare a far fronte all'atassia, alla distonia e ai tremori, cos\u00ec come pu\u00f2 impedire lo sviluppo di contratture che possono derivare da distonia.\nTrapianto.\nIl trapianto di fegato \u00e8 una cura efficace per la malattia di Wilson, ma \u00e8 utilizzato solo in scenari di particolare gravit\u00e0 a causa dei numerosi rischi e complicazioni associate alla procedura chirurgica. Viene utilizzato principalmente nelle persone con insufficienza epatica fulminante che non rispondono al trattamento medico o in quelli con avanzata malattia epatica cronica. Il trapianto di fegato \u00e8 evitato nei casi di grave malattia neuropsichiatrica, in cui la sua efficacia non \u00e8 stata dimostrata."}
{"id": "1851714", "revid": "124886117", "url": "https://it.wikipedia.org/wiki?curid=1851714", "title": "Spada giapponese", "text": "Una spada giapponese, o , \u00e8 una tradizionale arma bianca del Giappone. Esse sono categorizzate in base a precisi canoni di misura, metodo e manifattura. Il tipo pi\u00f9 famoso \u00e8 la katana, che, come il simile tachi, \u00e8 a filo singolo e, normalmente, una spada lunga usata tradizionalmente dai samurai dal 1400; il \"wakizashi\" \u00e8 una spada corta; il \"tsurugi\" \u00e8 una spada lunga a doppio filo; l\"\u014dtachi\" o \"nodachi\" sono le pi\u00f9 antiche versioni di spada a singolo filo.\nVi sono anche la \"naginata\" e la \"yari\", che si differiscono dal metodo della forgiatura, e sono considerate parti della famiglia \"nihont\u014d\".\nLe spade giapponesi si vedono ancora comunemente, sia quelle di forgia moderna che antica si possono facilmente trovare e comprare. \"Nihont\u014d\" moderne e autentiche sono prodotte da qualche centinaio di fabbri. Molti esempi possono essere visti in competizioni organizzate dalla All-Japan Swordsmiths Association.\nEtimologia.\nLa parola \"katana\" era usata nel Giappone antico, ed \u00e8 usata tuttora; invece il termine \"nihont\u014d\", di origine cinese, compare per la prima volta nel poema \u65e5\u672c\u5200\u6b4c, il Canto del poeta Ouyang Xiu della Dinastia Song. La parola \"nihont\u014d\" \u00e8 divenuta comune in Giappone durante il tardo shogunato Tokugawa. A causa dell'importazione di spade e cultura occidentale, la parola \"nihont\u014d\" (letteralmente \"la spada del Giappone\") fu adottata quale espressione nazionalistica.\nStoria della spada giapponese.\nStoria antica.\nPrima del 987, gli esempi di spada giapponese erano normali \"chokut\u014d\" o \"j\u014dkot\u014d\" e altri dalle forme inusuali. Nel periodo Heian (dall'VIII all'XI secolo) la tecnica della forgiatura delle spade si \u00e8 sviluppata grazie ad innovazioni provenienti dalla Cina grazie al commercio dell'inizio del X secolo durante la Dinastia Tang, dalla Siberia e dall'Hokkaid\u014d, territorio degli Ainu. Gli Ainu usavano le e questo influenz\u00f2 le \"nihont\u014d\", che furono impugnate con due mani e disegnate come arma da taglio piuttosto che da impatto. Secondo la leggenda, la spada giapponese fu inventata da un fabbro di nome Amakuni (ca. 700 d.C.), insieme al relativo processo di fusione dell'acciaio ripiegato. In realt\u00e0 il processo dell'acciaio ripiegato e le spade ad un taglio furono importate dalla Cina attraverso il commercio all'inizio del X secolo, al tempo della Dinastia Tang. Le spade forgiate tra il 987 e il 1597 vengono chiamate ; queste sono considerate l'apice dell'arte delle spade giapponesi. I modelli pi\u00f9 risalenti hanno curve asimmetriche con la parte pi\u00f9 accentuata della curva nell'elsa. Con il passare delle ere il centro della curva si \u00e8 spostato verso l'alto della lama.\nLa \"nihont\u014d\" come la conosciamo oggi con la sua accentuata, graziosa curva trova la sua origine nelle shinogi-zukuri (lama a taglio singolo con linea diritta) \"tachi\" che fu sviluppata ad un qualche punto del periodo Heian per assolvere ai bisogni della crescente classe militare. La sua forma riflette la forma cangiante del benessere in Giappone. In questo periodo la cavalleria divenne l'unit\u00e0 predominante nel combattimento e le vecchie, diritte, \"chokut\u014d\" erano particolarmente inadatte per il combattimento a cavallo. La spada curva \u00e8 un'arma ampiamente pi\u00f9 efficiente se impugnata da un guerriero a dorso di cavallo dove la curva della lama influisce notevolmente sulla forza verso il basso impartita nell'atto del taglio.\nLa \"tachi\" \u00e8 una spada che \u00e8 generalmente pi\u00f9 larga della katana, ed \u00e8 indossata sospesa con il lato tagliente verso il basso. Questo fu il modo standard di portare la spada per secoli e fu soppiantato dallo stile katana in cui la lama era portata infilata nella cintura, con il filo verso l'alto. La \"tachi\" era portata legata alla coscia sinistra. La firma sul codolo (\"nakago\") della lama era incisa in modo che fosse sempre all'esterno della spada quando era indossata. Questa caratteristica \u00e8 importante nel ricostruire lo sviluppo, la funzione e i differenti stili di portare le spade da quel tempo in avanti.\nQuando indossata con un'armatura completa, la \"tachi\" poteva essere accompagnata da una lama pi\u00f9 corta, la , un tipo di spada corta senza guardia (\"tsuba\") nella quale l'elsa e il fodero si incontrano a formare il meccanismo di chiusura chiamato \"aikuchi\" (\"bocche che si incontrano\"). Le daghe (\"tant\u014d\"), erano inoltre indossate per combattimenti a distanza ravvicinata come pure per protezione personale.\nL'Invasione mongola del Giappone nel XIII secolo port\u00f2 a un'ulteriore evoluzione della spada giapponese. Spesso forzati ad abbandonare il tradizionale combattimento con l'arco a cavallo per il combattimento diretto, molti samurai scoprirono le loro spade troppo delicate e soggette al danneggiamento quando usate contro le armature di cuoio spesso degli invasori. In risposta, i fabbri giapponesi iniziarono ad adottare linee di tempra pi\u00f9 semplici e sottili. Certi fabbri giapponesi di questo periodo iniziarono a produrre lame con fondi pi\u00f9 spessi e punte pi\u00f9 larghe in risposta alla minaccia mongola.\nNel XV secolo, scoppi\u00f2 la guerra civile del Sengoku Jidai, e la vasta richiesta di spade insieme alla ferocia del combattimento caus\u00f2 l'abbandono delle notevoli tecniche artistiche del Periodo Kamakura (noto come \"l'epoca d'oro della forgiatura di spade\") in favore di armi pi\u00f9 pratiche e disponibili. L'esportazione di \"nihont\u014d\" raggiunse il suo picco durante il periodo Muromachi quando almeno 200,000 \"nihont\u014d\" furono spedite alla Dinastia Ming in Cina in un commercio ufficiale per cercare di assorbire la produzione di armi giapponese e rendere pi\u00f9 difficile per i pirati locali armarsi.\nNel XV e XVI secolo, i samurai, che sempre pi\u00f9 avevano bisogno di una spada adatta all'uso in spazi ristretti insieme all'uso crescente della fanteria armata di lance port\u00f2 alla creazione della \"uchigatana\", nelle versioni a una e a due mani. Col progredire della guerra civile del Sengoku, la \"uchigatana\" si evolse nella moderna \"\", e soppiant\u00f2 la \"tachi\" come arma primaria dei samurai, specialmente quando non indossavano armature. Molte \"tachi\", troppo lunghe, furono accorciate dal XV al XVII secolo per incontrare la domanda di \"katana\".\nLe tecniche di produzione andarono in decadenza col passare del tempo, le armi da fuoco furono introdotte come forza difensiva sul campo di battaglia. Alla fine del periodo Muromachi, gli shogun Tokugawa emisero regolamenti per controllare chi poteva possedere e portare una spada, e, di fatto, standardizzarono la descrizione di una \"nihont\u014d\".\nLe nuove spade.\nIn tempo di pace, i costruttori di spade ritornarono alle origine costruendo spade raffinate e artistiche e con l'inizio del periodo Momoyama si vede il ritorno di creazioni di alta qualit\u00e0. Considerato che le tecniche degli antichi fabbri erano andate perdute durante il periodo precedente alla guerra, le spade di questo periodo furono chiamate , letteralmente \"nuove spade\". Generalmente erano considerate inferiori alle migliori \"kot\u014d\" (\"vecchie spade\"), e coincidevano con il declino della abilit\u00e0 degli artigiani.\nMan mano che il periodo Edo progrediva la qualit\u00e0 delle spade diminuiva, bench\u00e9 gli ornamenti fossero raffinati. Originariamente, le incisioni semplici e di gusto conosciute come \"horimono\" venivano aggiunte alle spade per motivi religiosi.\nPi\u00f9 tardi, nella lavorazione pi\u00f9 complessa che si trova su molte \"shint\u014d,\" la forma non seguiva pi\u00f9 strettamente la funzione.\nSotto l'isolazionista shogunato Tokugawa, la costruzione di spade e l'uso delle armi da fuoco entr\u00f2 in declino. Il maestro spadaio Suishinshi Masahide (c.1750\u20131825) rese pubbliche le proprie opinioni che le arti e le tecniche delle spade \"shint\u014d\" erano inferiori alle lame \"kot\u014d\", e che tutti i costruttori di spade dovessero compiere ricerche per riscoprire le tecniche perdute. Masahide viaggi\u00f2 per il paese insegnando ci\u00f2 che sapeva a tutti quelli che volevano ascoltarlo, e i costruttori di spade si unirono alla sua causa e dettero vita ad un secondo rinascimento nella costruzione di spade giapponesi. Con l'abbandono dello stile \"shint\u014d\", e la reintroduzione delle antiche tecniche riscoperte, le spade create nello stile \"kot\u014d\" fra il 1761 e il 1876 sono dette , \"nuove spade rinnovate\", letteralmente \"nuove-nuove spade\". Queste sono considerate superiori alla maggior parte delle \"shint\u014d\", ma inferiori alle vere \"kot\u014d\".\nL'arrivo di Matthew Perry nel 1853 e la successiva Convenzione di Kanagawa reinserirono forzatamente il Giappone nel mondo esterno; a ci\u00f2 fece seguito poco dopo la rapida modernizzazione della Restaurazione Meiji. L'editto Haitorei nel 1876 proib\u00ec di portare spade e armi da fuoco per le strade. Il mercato per le spade scomparve, molti costruttori di spade vennero lasciati senza alcun commercio da svolgere e finirono per essere perdute preziose capacit\u00e0. Le nihont\u014d restarono utilizzate per alcune occupazioni, come le forze di polizia. Allo stesso tempo, il kend\u014d fu inserito nell'addestramento della polizia perch\u00e9 i poliziotti potessero avere almeno l'addestramento necessario per usarne una in modo appropriato.\nCon il tempo, fu riscoperto che i soldati avevano bisogno di essere armati con spade, e nei decenni a cavallo del XX secolo i costruttori di spade trovarono nuovamente da lavorare. Queste spade, chiamate con derisione \"gunt\u014d,\" erano spesso temprate con olio, o semplicemente stampate in acciaio e possedevano un semplice numero di serie piuttosto che una vera e propria firma. Quelle prodotte in serie spesso assomigliavano alle occidentali sciabole da cavalleria piuttosto che alle nihonto, con le lame leggermente pi\u00f9 corte di quelle dei periodi \"shinto\" e \"shinshint\u014d\".\nLe spade militari fatte a mano seguendo la tecnica tradizionale vengono spesso definite \"gendait\u014d\". La produzione artigianale fu tenuta in vita grazie agli sforzi di pochi individui, in particolare Gassan Sadakazu (\u6708\u5c71\u8c9e\u4e00, 1836\u20131918) e Gassan Sadakatsu (\u6708\u5c71\u8c9e\u52dd, 1869\u20131943), che lavoravano come artigiani imperiali. Questi fabbri produssero lavori raffinati al livello delle spade antiche per l'Imperatore e i suoi alti ufficiali. Gli studenti di Sadakatsu furono nominati Beni Culturali Intangibili, \"Tesori Nazionali Viventi\", in quanto custodivano una conoscenza considerata fondamentale per l'identit\u00e0 nazionale giapponese. Nel 1934 il governo giapponese eman\u00f2 una specifica militare per la \"shin gunt\u014d\" (nuova spada militare), la prima versione della quale era la Katana Tipo 94: molte spade fatte a macchina e a mano usate nella seconda guerra mondiale erano conformi alle specifiche \"shin gunt\u014d\".\nStoria recente ed usi moderni.\nDurante l'occupazione statunitense alla fine della seconda guerra mondiale tutte le forze armate del Giappone occupato furono smantellate e la produzione di nihont\u014d affilate fu vietata se non sotto permesso della polizia o del governo. Il divieto fu rimosso tramite un appello personale del dott. Junji Honma. Durante un incontro con il Generale Douglas MacArthur, il dott. Honma present\u00f2 spade da vari periodi della storia giapponese e MacArthur ricobbe rapidamente quali lame possedevano un valore artistico e quali erano semplici armi. Il risultato di questo incontro fu la modifica della proibizione in modo che le spade \"gunt\u014d\" furono distrutte mentre le spade di merito artistico potevano essere possedute e preservate. Anche cos\u00ec molte nihont\u014d furono vendute a soldati americani a basso prezzo; nel 1958 c'erano pi\u00f9 spade giapponesi in America che in Giappone. La vasta maggioranza di questo milione (o forse pi\u00f9) di spade era costituito da \"gunt\u014d\", ma c'era comunque un rilevante numero di spade antiche.\nDopo il periodo Edo, i fabbri si dedicarono sempre pi\u00f9 alla produzione di beni civili. L'Occupazione e le sue norme posero quasi fine alla produzione di nihont\u014d. Qualche fabbro continu\u00f2 il commercio e il dott. Honma divenne uno dei fondatori della , che assunse come missione la conservazione delle tecniche antiche e delle lame. Grazie agli sforzi di altre persone, la nihont\u014d non spar\u00ec, molti fabbri continuarono il lavoro cominciato da Masahide, e le antiche tecniche di costruzione delle spade furono riscoperte.\nLe spade moderne costruite secondo i metodi tradizionali sono comunemente note come , che significa \"spade di nuova fattura\". Altrimenti, vengono definite quando sono progettate per il combattimento opposto alle \"iait\u014d\" che sono da allenamento.\nA causa della loro popolarit\u00e0 nei media moderni, le \"nihont\u014d\" da esposizione sono divenute molto diffuse nel mercato delle spade. Spaziando dal piccolo tagliacarte a repliche in scala \"da muro\", questi oggetti sono generalmente fatti di acciaio inossidabile (il che li rende fragili o fa loro perdere il filo facilmente) e hanno una lama rozza o molto cruda. Ci sono casi di nihont\u014d in acciaio di buona qualit\u00e0, tuttavia questi sono decisamente rari. Alcune repliche di nihont\u014d sono state usate ai giorni nostri per rapine a mano armata, il che divenne la ragione per un possibile divieto di vendita, importazione e noleggio di spade giapponesi in Gran Bretagna. Come parte della campagna pubblicitaria, stili di lama e propriet\u00e0 dei materiali moderni sono spesso spacciati come tradizionali e autentici, diffondendo la disinformazione.\nLe nippont\u014d si dividono in tre categorie a seconda della lunghezza basate sulla misura dello \"shaku\" (pari a 30,3 cm):\nDi seguito una lista delle varie lunghezze dei vari tipi di spada:"}
{"id": "1851717", "revid": "1543377", "url": "https://it.wikipedia.org/wiki?curid=1851717", "title": "Washington DC hardcore", "text": "La capitale statunitense Washington, D.C. a partire dall'inizio degli anni ottanta si \u00e8 caratterizzata per la vivacit\u00e0 e la prolificit\u00e0 della scena hardcore punk locale.\nLe prime band di questo genere nate e formatesi in questa citt\u00e0 sono state tra le pi\u00f9 influenti dell'intero genere, come Bad Brains, The Teen Idles, Minor Threat (il cui leader Ian MacKaye oltre ad essere il fondatore dello straight edge insieme ad altri band \u00e8 ritenuto tra i fondatori dell'emo e del post-hardcore) State of Alert, Void, The Faith, Youth Brigade, Government Issue, Untouchables, Red C, Marginal Man, Scream (band in cui ha militato Dave Grohl, in seguito batterista dei Nirvana e leader dei Foo Fighters). Di grande importanza per lo sviluppo di questa scena fu l'etichetta Dischord Records, fondata da Ian MacKaye, che ha pubblicato buona parte dei lavori delle band della zona.\nA met\u00e0 anni ottanta l'hardcore di Washington D.C. sub\u00ec una modifica, durante la cosiddetta \"Revolution Summer\", che port\u00f2 alla fondazione di un nuovo genere, l'emo (e precisamente l'emocore o prima ondata dell'emo), grazie a nuovi gruppi come \nRites of Spring, Embrace, Nation of Ulysses, Dag Nasty e Gray Matter.\nAncora alla fine degli anni ottanta ed all'inizio degli anni novanta la scena continuava ed essere abbastanza prolifica, grazie soprattutto al lavoro dell'etichetta Jade Tree Records, comprendendo band come Swiz, Fury, e Damnation A.D. e tante altre.\nNella zona esistono un discreto numero di band hardcore, che tuttavia non raggiungono il livello di popolarit\u00e0 dell'inizio degli anni ottanta. Tra le band pi\u00f9 note, Better Than a Thousand, For the Living, Striking Distance, ed altre formatesi successivamente come i Good Clean Fun."}
{"id": "1851721", "revid": "767487", "url": "https://it.wikipedia.org/wiki?curid=1851721", "title": "Dexter Lewis", "text": "Carriera.\nClub.\nLa sua carriera calcistica l'ha sviluppata con squadre di prima divisione come Limonense, Ramonense ed ora i \"guerreros del sur\".\nNazionale.\nFa parte della Nazionale della Costa Rica con la quale ha fatto il suo debutto internazionale il 24 marzo 2007 nell'amichevole contro la Nuova Zelanda ed ha competuto nella Gold Cup 2007.\nVita privata.\n\u00c8 sposato con Sheika Graenger ed \u00e8 padre di tre figli: le gemelle Tameka e Tazm\u00edn, e Denzell."}
{"id": "1851727", "revid": "1543377", "url": "https://it.wikipedia.org/wiki?curid=1851727", "title": "Freddy Fern\u00e1ndez", "text": "Carriera.\nCalciatore.\nClub.\nDopo aver esordito con il P\u00e9rez Zeled\u00f3n, giocandovi per 10 stagioni consecutive, nel maggio 2009 si accas\u00f2 al Liberia M\u00eda, che per\u00f2 abbandon\u00f2 nel dicembre dello stesso anno.\nNel gennaio 2010 pass\u00f2 al Santos de Gu\u00e1piles, con cui ha concluso la sua carriera agonistica.\nNazionale.\nHa disputato 25 partite con la Nazionale di calcio della Costa Rica, segnando un gol e partecipando alla CONCACAF Gold Cup nel 2007 e nel 2009.\nAllenatore.\nNel settembre 2015 ha assunto ad interim la guida del P\u00e9rez Zeled\u00f3n, per poi divenirne vice allenatore dopo la nomina di Flavio Da Silva."}
{"id": "1851728", "revid": "122805306", "url": "https://it.wikipedia.org/wiki?curid=1851728", "title": "Atto di resa giapponese", "text": "Latto di resa giapponese (in inglese: \"Japanese Instrument of Surrender\", in giapponese: \"Kofukubunsho\") fu l'accordo scritto che stabil\u00ec l'armistizio che pose fine alla guerra del Pacifico e alla seconda guerra mondiale.\nVenne firmato dalle rappresentanze dell'Impero giapponese, Stati Uniti d'America, Repubblica di Cina, Regno Unito, Unione Sovietica, il Commonwealth dell'Australia, il Dominion del Canada, il Governo provvisorio della Repubblica francese, il Regno dei Paesi Bassi e il Dominion della Nuova Zelanda sul ponte della USS \"Missouri\" nella baia di Tokyo il 2 settembre 1945. La data \u00e8 a volte ricordata come Giornata della vittoria sul Giappone, sebbene questa definizione sia pi\u00f9 frequentemente usata per definire l'annuncio alla radio da parte dell'Imperatore Hirohito dell'accettazione dei termini della dichiarazione di Potsdam il 15 agosto.\nCerimonia di resa.\nLa cerimonia a bordo della \"Missouri\" dur\u00f2 circa 23 minuti e venne trasmessa in tutto il mondo. La prima firma sulla resa fu quella del ministro degli esteri giapponese Mamoru Shigemitsu \"per comando e in nome dell'Imperatore del Giappone e del Governo Giapponese\" (9:04). Successivamente venne firmata dal generale Yoshijir\u014d Umezu \"per comando e in nome dei quartier generali imperiali giapponesi\" (9:06), dal generale statunitense Douglas MacArthur, comandante nel Pacifico sudoccidentale e Comandante Supremo delle Potenze Alleate (9:08).\nCome testimoni, il tenente generale Jonathan Mayhew Wainwright IV, comandante delle forze statunitensi costrette alla resa nelle Filippine nel maggio 1942 e il tenente generale Arthur Ernest Percival, comandante delle forze britanniche costrette alla resa a Singapore nel febbraio 1942, che ricevettero due delle sei penne utilizzate per firmare il documento. Un'altra penna venne inviata all'Accademia militare di West Point. Dopo la firma di MacArthur in qualit\u00e0 di Comandante Supremo, i seguenti rappresentati firmarono la resa in nome della rispettiva nazione alleata:\nIl 6 settembre il colonnello Bernard Theilen prese in consegna il documento e una trascrizione imperiale e la port\u00f2 a Washington D.C., presentandola al Presidente degli Stati Uniti Harry Truman durante una cerimonia formale alla Casa Bianca il giorno successivo. Questi documenti sono da allora esposti agli archivi nazionali statunitensi.\nBandiere alla cerimonia.\nSul ponte della \"Missouri\" furono poste due bandiere statunitensi. Una storia che si racconta comunemente \u00e8 che una delle bandiere stava sventolando sulla Casa Bianca nel giorno dell'attacco di Pearl Harbor. Tuttavia, il capitano Stuart Murray della \"Missouri\" spieg\u00f2:\nLa seconda bandiera sul ponte veranda della \"Missouri\" era stata fatta dalla bandiera del Commodoro Matthew Perry nel 1853-1854 quando guid\u00f2 lo Squadrone Navale americano dell'Estremo Oriente nella baia di Tokyo per far pressioni per l'apertura dei porti giapponesi al commercio estero. MacArthur era un discendente diretto della famiglia Perry del New England e parente del commodoro Matthew Perry. Forse fu MacArthur a insistere per quella bandiera e si vide come un secondo \"apritore\" del Giappone piuttosto che come il conquistatore della nazione."}
{"id": "1851730", "revid": "203463", "url": "https://it.wikipedia.org/wiki?curid=1851730", "title": "Tender point", "text": "I tender points (letteralmente punti sensibili), in medicina, sono specifici punti del corpo la cui pressione provoca dolore in persone affette da fibromialgia. La digitopressione di questi punti da parte del medico \u00e8 usata come test per la diagnosi della malattia.\nPunti specifici.\nEssi sono simmetrici su entrambi i lati del corpo:\nPer una buona diagnosi di fibromialgia, il medico dovrebbe trovare riscontro in almeno 11 di questi 18 tender points. \nTuttavia, ci\u00f2 che \u00e8 rilevabile in un giorno, potrebbe non esserlo in un altro. \nPertanto, se risultassero un numero inferiore a 11 ma fossero soddisfatti gli altri criteri della fibromialgia (dolori diffusi, rigidit\u00e0 muscolare, sonno non riposante), sarebbe bene seguire comunque una terapia per la fibromialgia.\nScale di valori.\nIl punteggio che si ricava \u00e8 semplicemente una somma delle soglie medie di dolore dei pazienti rispetto a ciascuno dei 18 tender point (algometric total scores, in inglese)"}
{"id": "1851734", "revid": "1543377", "url": "https://it.wikipedia.org/wiki?curid=1851734", "title": "Nevada Solar One", "text": "La Nevada Solar One \u00e8 una centrale solare termoelettrica con una capacit\u00e0 nominale di 64 MW e una potenza lorda di 75 MW. Il progetto ha richiesto un investimento di 266 milioni di dollari e la produzione energetica stimata ammonta a 134 milioni di kWh all'anno.\n\u00c8 la seconda centrale energetica a solare termico costruita negli Stati Uniti negli ultimi 16 anni, e il pi\u00f9 grande impianto a solare termodinamico costruito al mondo dal 1991. Si trova al confine sudovest di Boulder City, Nevada. La Nevada Solar One non ha alcun rapporto con la Solar One (impianto solare in California), bench\u00e9 abbiano un nome simile.\nStoria.\nL'impianto \u00e8 stato collegato alla rete il 27 giugno del 2007, mentre la sua costruzione era iniziata 16 mesi prima. La centrale, complessivamente, ha una superficie di 1,60\u00a0km\u00b2, dei quali i tre quarti sono occupati da collettori solari.\nTecnologia.\nNevada Solar One usa pi\u00f9 di 180\u00a0000 specchi lineari a profilo parabolico, che concentrano i raggi solari su tubi che corrono parallelamente agli stessi, lungo il punto focale degli specchi, e contengono un fluido riscaldabile (ricevitori solari); questo criterio funzionale \u00e8 alternativo al concetto di \"torre a concentrazione solare\" che usa la Solar One in California. Questi speciali tubi rivestiti, fatti di vetro e acciaio, sono stati disegnati dalla Solel Solar Systems e dalla Schott Glass. Il controllo del movimento \u00e8 stato curato da Parker Hannifin. L'impianto usa 18\u00a0240 di quei tubi lunghi 4 metri. Il fluido si riscalda fino a 390\u00a0\u00b0C, il calore si trasferisce all'acqua che diventata vapore passa attraverso turbine.\nProduzione.\nLa produzione di Nevada Solar One \u00e8 la seguente (valori in GW\u00b7h).\nViene fornita una integrazione tramite la combustione di gas naturale fino al 2% della produzione totale."}
{"id": "1851736", "revid": "117440089", "url": "https://it.wikipedia.org/wiki?curid=1851736", "title": "Convenzione di Kanagawa", "text": "La , detta anche fu siglata il 31 marzo 1854 tra il commodoro Matthew Perry della Marina degli Stati Uniti e lo sh\u014dgun del Giappone Tokugawa Iesada.\nTrattato di amicizia e pace tra il Giappone e gli Stati Uniti.\nIl trattato apr\u00ec i porti giapponesi di Shimoda e Hakodate al commercio con gli Stati Uniti, garant\u00ec la sicurezza per i naufraghi statunitensi e permise l'insediamento di un console permanente statunitense nel Paese asiatico. Viene considerato un trattato ineguale, imposto al Giappone dalla superiore forza della flotta navale di Perry, che l'anno prima aveva minacciato di bombardare la capitale Edo (l'odierna Tokyo). La convenzione segn\u00f2 la fine dei duecento anni di politica isolazionista del Giappone \"(Sakoku)\".\nPerry inizialmente rifiut\u00f2 di trattare con gli ufficiali giapponesi e chiese di parlare direttamente con lo sh\u014dgun Tokugawa Ieyoshi il quale, forse a causa della minaccia di Perry, mor\u00ec dopo alcuni giorni e gli succedette il figlio Iesada. Sin dal XII secolo, gli shogun erano i dittatori militari che de facto governavano il Giappone per conto dell'imperatore. Inoltre, interagire in qualsiasi modo con gli stranieri era per l'imperatore fuori discussione e alla fine Perry concluse il trattato con i rappresentanti dello shogun. La Convenzione venne stilata e firmata in un edificio costruito appositamente a Yokohama, nei pressi di Edo.\nTrattati successivi.\nIl \"trattato di Kanagawa\" venne seguito dal trattato d'amicizia e di commercio tra Stati Uniti d'America e Giappone, il \"trattato Harris\" (\"Harris Treaty\") del 1858, che permise l'istituzione di concessioni territoriali, extra-territorialit\u00e0 per gli stranieri, e una minima tassa per l'importazione di merci provenienti dall'estero. Simili convenzioni vennero successivamente stipulate con il Giappone dai russi, dai francesi e dai britannici.\nConseguenze interne al Giappone.\nLa convenzione cre\u00f2 un diffuso malumore alla corte imperiale e tra l'aristocrazia del Paese, di cui avrebbero approfittato i daimy\u014d dei domini del Giappone occidentale. Nel 1868, questi feudatari indussero il nuovo sovrano, il quindicenne Meiji, a proclamare la restaurazione del potere imperiale. La guerra civile che ne scatur\u00ec fu vinta l'anno successivo dalle truppe filo-imperiali e pose fine per sempre al sistema di governo dello shogunato, la cui egemonia durava da sette secoli."}
{"id": "1851740", "revid": "339392", "url": "https://it.wikipedia.org/wiki?curid=1851740", "title": "Sindrome di Dumping", "text": ""}
{"id": "1851741", "revid": "226386", "url": "https://it.wikipedia.org/wiki?curid=1851741", "title": "Rutilio Robusti", "text": "Biografia.\nRutilio Robusti nacque nella piccola citt\u00e0 di Narni nel 1893 da Restituto Robusti e da Agrippina Ubaldi. Serv\u00ec il Paese come capitano di artiglieria nella grande guerra e fu decorato con la croce al merito di guerra. A soli ventisette anni fu vicesindaco di Narni, nel biennio 1920-1922, prima della presa di potere del Fascismo. Abbandonata la politica con l'abolizione del regime democratico, negli anni trenta Robusti fu tra gli antifascisti e come tale fu perseguitato politico. Successivamente alla caduta del Fascismo fu il primo sindaco della Narni liberata, venendo eletto il giorno stesso, coram populo, in cui avvenne la liberazione della citt\u00e0, con l'ingresso degli Alleati, il 13 giugno 1944.\nConserv\u00f2 la carica di primo cittadino di Narni fino all'aprile 1946. Successivamente fu il primo presidente della provincia di Terni ad essere eletto a scrutinio democratico. Mantenne tale ufficio dal 1952 al 1960 per due consigliature. Durante la presidenza di Robusti, la Provincia di Terni prese forma sotto il profilo politico-amministrativo assumendo il ruolo di ente territoriale intermedio. Gli otto anni del mandato amministrativo di Robusti furono fondamentali per definire gli ambiti politici dell\u2019ente provinciale. Diverse furono le questioni che Robusti dovette affrontare: dalla ricostruzione alla crisi economica delle citt\u00e0 della provincia e del territorio, alla riqualificazione del sistema sanitario alla rete stradale di competenza provinciale, dall\u2019istruzione superiore all\u2019assistenza sociale, alla definizione di un vero e proprio progetto politico-programmatico per il territorio provinciale. L\u2019insediamento del nuovo Consiglio provinciale si tenne il 12 luglio 1952, in un periodo di grave crisi economica e con gravi scontri politici. Duemila nuovi licenziamenti alle acciaierie, dopo i 1800 dell'inizio del 1948, cui si aggiunsero quelli della Societ\u00e0 Bosco e dello Iutificio Centurini. La Provincia di Terni, su decisione di Robusti, istitu\u00ec una commissione per affrontare la difficilissima situazione prendendo provvedimenti a difesa dell\u2019economia provinciale. \u00c8 sotto la presidenza di Rutilio Robusti che il turismo cominci\u00f2 ad essere valorizzato. Nel 1955 nasce il consorzio provinciale per la valorizzazione turistica della Cascate delle Marmore e del lago di Piediluco. \nRobusti fu anche scrittore, pubblicando, nel 1924, un'opera divulgativa sul territorio, intitolata \"Narni: guida della citt\u00e0 e dintorni\".\nLa citt\u00e0 di Narni, valutati i suoi meriti, ha di recente posto, sopra la sua abitazione in Narni, una targa commemorativa."}
{"id": "1851742", "revid": "1652134", "url": "https://it.wikipedia.org/wiki?curid=1851742", "title": "Trattati ineguali", "text": "I trattati ineguali furono un insieme di convenzioni concluse da alcuni stati dell'Estremo Oriente (l'Impero Qing, il Giappone Tokugawa e la Corea Joseon) con le potenze occidentali tra il XIX secolo e i primi anni del XX. In tale periodo le nazioni asiatiche erano in gran parte incapaci di resistere alla pressione militare ed economica straniera, stante l'enorme divario tecnologico tra Occidente e Oriente. La nomea di \"trattati ineguali\" emerse negli anni venti in riferimento ai trattati di pace del XIX secolo da parte dei nazionalisti cinesi.\nQuadro generale.\nIl primo tentativo di pervenire a un accordo fu la Convenzione di Chuenpeh del 1841, tenutasi nella scia della prima guerra dell'oppio che era iniziata due anni prima. Cina e Gran Bretagna firmarono i primi accordi \"ineguali\" con il Trattato di Nanchino del 1842. Dopo la sconfitta dei Qing, le intese con la Gran Bretagna aprirono vari porti cinesi al commercio con l'estero, con contestuale ammissione delle missioni cristiane a risiedere nel paese. Non solo, ma l'amministrazione della giustizia sui residenti stranieri delle citt\u00e0 portuali fu sottratta al sistema giudiziario cinese per essere affidata alle autorit\u00e0 consolari: questo principio \u00e8 chiamato extraterritorialit\u00e0.\nSebbene l'espressione \"trattato ineguale\" non sia entrata in uso prima dell'inizio del XX secolo, inevitabilmente i cinesi percepivano la disuguaglianza di simili patti, soprattutto a causa dell'assenza di qualsiasi reciprocit\u00e0: le potenze straniere infatti non ricompensarono la Cina con analoghe concessioni. In molti casi, in seguito a umilianti sconfitte militari, la nazione asiatica fu proprio costretta a pagare cospicui risarcimenti per i danni di guerra, ad aprire i porti al commercio, a cedere o affittare territori (come Hong Kong), e ad effettuare varie altre concessioni di sovranit\u00e0 alle sfere di influenza straniera.\nQuando il commodoro statunitense Matthew Perry costrinse il Giappone ad aprire le rotte commerciali nel 1854, anche questa nazione fu indotta a siglare i Trattati Ansei, simili a quelli firmati dalla Cina. Lo stesso destino sarebbe presto toccato anche alla Corea. I primi trattati ineguali di questo paese non ebbero come controparte gli occidentali, ma il Giappone stesso, che aveva appreso la lezione tattica e forzato a sua volta i coreani ad aprire le porte al commercio estero nel 1876.\nLa stagione dei trattati ineguali si concluse in momenti diversi per i vari paesi coinvolti. Il Giappone fu il primo a sciogliersi dai ceppi delle proprie intese, verso la met\u00e0 degli anni 1890, allorch\u00e9 la sua affermazione nella prima guerra sino-giapponese convinse molti occidentali a considerarlo definitivamente entrato nel gruppo delle \"nazioni civilizzate\".\nMolti dei trattati ineguali conclusi dalla Cina furono invece abrogati solo nella seconda guerra mondiale, da cui la Repubblica cinese di Chiang Kai-shek usc\u00ec vittoriosa, divenendo membro permanente del Consiglio di Sicurezza delle Nazioni Unite. Gli effetti dei trattati cinesi cessarono quasi completamente soltanto in seguito alla restituzione di Hong Kong da parte del Regno Unito nel 1997. L'accordo fu stipulato nel 1984 dopo i contatti intercorsi fra Deng Xiaoping e Margaret Thatcher, culminati nella dichiarazione congiunta del 19 dicembre. Resta per\u00f2, come significativa eccezione, il vasto territorio della Manciuria esterna, ceduto alla Russia nel 1860 e da questa definitivamente occupato.\nInfine, i trattati ineguali conclusi fra i paesi europei e la Corea furono in gran parte invalidati dall'annessione della penisola al Giappone nel 1910.\nAltri usi.\nDi recente, l'espressione \"trattato ineguale\" \u00e8 stata usata dal leader del RESPECT, George Galloway, e dall'ex leader liberaldemocratico sir Menzies Campbell per riferirsi al trattato sull'estradizione fra Gran Bretagna e Stati Uniti (2003)."}
{"id": "1851746", "revid": "22475", "url": "https://it.wikipedia.org/wiki?curid=1851746", "title": "Merak film", "text": ""}
{"id": "1851753", "revid": "228587", "url": "https://it.wikipedia.org/wiki?curid=1851753", "title": "Buena Vista", "text": ""}
{"id": "1851756", "revid": "599013", "url": "https://it.wikipedia.org/wiki?curid=1851756", "title": "Imposta sul valore locativo", "text": "L'imposta sul valore locativo era un tributo comunale istituito con decreto 28 giugno 1866, modificato dal regio decreto n. 1175 del 1931 e definitivamente abrogato con la riforma tributaria del 1974. Essa colpiva il valore locativo dei locali adibiti ad abitazione e delle loro pertinenze (giardini, parchi, cortili).\nStoria.\nIstituita nel 1866 in favore dei comuni, prevedeva all'origine una aliquota progressiva dal 4 al 10% del valore locativo dell'immobile, accertato o presunto. Secondo taluni storici era un tributo irrazionale ed antisociale perch\u00e9 costringeva le famiglie povere e numerose a vivere in spazi angusti, a scapito dell'igiene. Altri la consideravano una delle migliori imposte esistenti perch\u00e9 basandosi sul fitto dell'abitazione (cio\u00e8 sopra un dato certo) non aveva i difetti che le altre contribuzioni allora esistenti avevano.\nIl regio decreto legge n. 374 del 1921 diede facolt\u00e0 ai comuni, esclusivamente per l'anno 1921, di applicare l'imposta con aliquote doppie previa approvazione della giunta provinciale amministrativa. Con i RR. DD. n.1724/1921 e n. 1388/1922, le disposizioni del R.D.L. n. 374/1921 furono prorogate anche per gli anni 1922 e 1923.\nIl regio decreto n. 826 del 1923 viet\u00f2 la modifica dei regolamenti comunali della tassa nella parte inerente alle aliquote, se non per apportare riduzioni della tariffa stessa, disponendo anche che i nuovi accertamenti, in mancanza di contratti di affitto, dovevano desumersi dal reddito accertato ai fini dell'imposta statale sui fabbricati.\nNel 1923, il regio decreto legge del 20 dicembre (n. 3063) abol\u00ec il tributo, assieme all'imposta di famiglia, con decorrenza dal 1\u00ba gennaio 1925, sostituendolo con un'addizionale alla imposta complementare di Stato sul reddito globale del contribuente. Le numerose preoccupazioni delle amministrazioni comunali che ne seguirono indussero il Governo ad emanare il R.D. n. 759 del 1924 in base al quale veniva disposto che i comuni che non ritenessero sufficiente alle esigenze del proprio bilancio l'addizionale all'imposta complementare, potevano essere autorizzati a riscuotere fino a tre quarti delle somme dovute al comune a titolo di imposta sul valore locativo.\nIl regio decreto legge 20 ottobre 1925 (n. 1944) abol\u00ec l'addizionale reintroducento interamente l'imposta come istituita nel 1866.\nLa riforma della finanza locale operata nel 1931 tent\u00f2 di attenuarne le conseguenze sui ceti bassi dividendo le tariffe per valore locativo e tipologie di comune ed introducendo, in omaggio alla politica demografica fascista, la riduzione dell'imposta dovuta del 5% per ogni figlio convivente ed a carico di et\u00e0 inferiore ai 20 anni.\nNel 1929 l'imposta sul valore locativo fu applicata da 602 comuni; gli altri 6706 comuni continuarono ad applicare il fuocatico. In quello stesso anno il carico minimo del tributo per abitante, rilevato nei comuni con popolazione inferiore ai 5.000 abitanti, fu di lire 4,48, mentre quello massimo, rilevato nei comuni con popolazione superiore ai 200.000 abitanti, fu di lire 17,66.\nDeterminazione dell'imposta.\nBase dell'imposta era l'ammontare del fitto che rappresentava il valore locativo degli immobili. Esso poteva essere \"reale\" se era risultante da contratti di locazione regolarmente registrati, o \"presunto\" quando non vi erano contratti di locazione o l'immobile era abitato dagli stessi proprietari. La determinazione del fitto \"presunto\", dettata dall'art. 104, si effettuava usando la stessa base imponibile dell'imposta statale sui fabbricati.\nLe aliquote massime da poter applicare erano regolate dall'art. 101, in base alla fascia di valore locativo ed alla grandezza del comune secondo la seguente tabella:\nL'imposta era dovuta annualmente da chi usufruiva dello stabile soggetto al tributo.\nEsenzioni e riduzioni.\nErano esenti dall'imposta (art.108):\nL'unica riduzione prevista nella legislazione statale era quella inerente alla detrazione del 5% dell'imposta per ogni figlio convivente ed a carico con et\u00e0 inferiore ai 20 anni."}
{"id": "1851766", "revid": "1481011", "url": "https://it.wikipedia.org/wiki?curid=1851766", "title": "Imposta di consumo", "text": "L'imposta di consumo era un tributo comunale introdotto in Italia dal R.D. 14 settembre 1931, n. 1175, in luogo dei dazi di consumo, e successivamente abrogato con la riforma tributaria del 1974.\nOggetto ed esenzioni.\nL'imposta aveva come oggetto la riscossione, da parte dei comuni, di imposte di consumo riguardanti i seguenti generi: bevande vinose ed alcoliche, carni, pesci, dolciumi e cioccolato, formaggi e latticini, profumerie e saponi fini, gas, energia elettrica, materiali per costruzioni edilizie, mobili e pelliccerie. Le tariffe ed i regolamenti venivano deliberati dal Podest\u00e0 prima e dal Sindaco in tempi successivi, ed entravano in vigore dopo l'approvazione della Giunta Municipale. Ai fini dell'applicazione dell'imposta, i comuni erano suddivisi in nove categorie demografiche con diverse aliquote d'imposte.\nErano esenti dal tributo i generi destinati:\nTariffa massima dell'imposta.\nLa tariffa massima dell'imposta \u00e8 riassunto nella seguente tabella:"}
{"id": "1851772", "revid": "339392", "url": "https://it.wikipedia.org/wiki?curid=1851772", "title": "Astrofilia", "text": ""}
{"id": "1851773", "revid": "587728", "url": "https://it.wikipedia.org/wiki?curid=1851773", "title": "Bandiera buddhista", "text": "La bandiera buddhista \u00e8 la bandiera che rappresenta simbolicamente la religione buddhista.\nI precedenti storici.\nIl Buddhismo Theravada \u00e8 la religione del popolo singalese da oltre duemila anni. L'arrivo dei colonizzatori europei, prima portoghesi, poi olandesi e infine britannici, segn\u00f2 una dura persecuzione del Buddhismo sull'isola. A parte le violenze contro i monasteri perpetrate dai cattolici portoghesi nel XVII secolo, i cristiani olandesi, che gli subentrarono, promossero subito dei divieti religiosi a danno della religione singalese tradizionale e, nel 1770, il varo di una ordinanza che proibiva la tradizionale e millenaria festa buddhista del Vesak. Furono tuttavia gli inglesi, che sostituirono gli olandesi nel XIX secolo, a promuovere una strategia progressiva per la scomparsa del Buddhismo dallo Sri Lanka e la sua conseguente cristianizzazione. I legislatori britannici avviarono una sistematica diffusione di scuole cristiane scoraggiando, in ogni modo, l'insegnamento della religione buddhista.\nLa Societ\u00e0 buddhista di Colombo, il Vesak e la nascita della bandiera.\nQuesto difficile clima fu interrotto, nel 1880, solo grazie all'intervento del colonnello americano Henry Steel Olcott il quale, convertitosi al Buddhismo, fond\u00f2 a Colombo la Societ\u00e0 Teosofica Buddhista \"Colombo\". Questa societ\u00e0 si attiv\u00f2 subito attraverso la costituzione di un Comitato di difesa dei buddhisti, per recuperare i diritti alla libert\u00e0 religiosa da parte delle comunit\u00e0 buddhiste. Il colonnello Olcott diffuse, con grande determinazione e in tutto il mondo, questa battaglia per i diritti religiosi dei singalesi. Il risultato della pressante sensibilizzazione internazionale fu raggiunto il 27 marzo del 1885 quando il Governatore britannico dello Sri Lanka proclam\u00f2 festa pubblica il Vesak.\nIn quella circostanza il Comitato fondato da Olcott concep\u00ec l'idea di una bandiera buddhista.\nNon \u00e8 chiaro, tutt'oggi, chi fu l'autore del disegno della bandiera (forse fu il segretario del Comitato, Carolis Pujitha Gunawardena), tuttavia i sei colori che la compongono furono scelti per la loro corrispondenza ai colori che la tradizione buddhista vuole fossero emanati dal corpo del Buddha quando egli raggiunse la \"bodhi\", l'\"illuminazione\": il blu dai capelli, il giallo oro dalla pelle, il rosso dalla carne e dal sangue, il bianco dalle ossa e dai denti, il rosa/arancione dal palmo delle mani, dai talloni e dalle labbra. Inoltre, i cinque colori si sarebbero poi fusi per formare un nuovo colore non definibile ma molto brillante. La bandiera si compone quindi di cinque bande colorate verticali, disposte nell'ordine gi\u00e0 detto, pi\u00f9 una banda orizzontale che riporta gli stessi colori e nello stesso ordine ma dall'alto verso il basso. Il significato dei colori della bandiera rappresenta: il blu, la compassione verso tutti gli esseri senzienti e lo spirito di pace; il giallo, la Via di mezzo dell'insegnamento del Buddha Shakyamuni, lontana da qualsiasi estremo; il rosso, i doni della pratica spirituale e meditativa; il bianco, la purezza e la liberazione; l'arancione (in Birmania sostituito dal rosa), la saggezza dell'insegnamento del Buddha; la sesta banda presenta i colori orizzontalmente per indicare la completa fusione tra tutte queste caratteristiche.\nLa bandiera fu issata il 28 aprile del 1885 a Colombo, in occasione della cerimonia del Vesak celebrata presso il tempio buddhista Theravada \"Deepaduttamarama Vihara Kotahena\", venne poi modificata l'anno successivo, su suggerimento dello stesso colonnello Olcott, assumendo la forma e le dimensioni attuali tipica delle bandiere nazionali, risultando pi\u00f9 adatta ad essere trasportata nelle processioni e esposta in ambienti chiusi come quello dei templi e dei monasteri.\nIn occasione del Vesak del 1985, i buddhisti di tutto il mondo hanno celebrato il centenario della loro \"bandiera\" e in qualche modo varato l'uso, suggerito dal colonnello Olcott, di simbolo universale della fede buddhista.\nLa bandiera buddhista e le vicende vietnamite del 1963.\nIl presidente Vietnam del Sud, nel 1963, Ngo Dinh Diem, di religione cattolica, fece attaccare duramente dalla polizia i religiosi buddhisti mahayana, pacifisti e non violenti, producendo la cosiddetta \"crisi buddhista del 1963\". Tutto cominci\u00f2 proprio a causa delle bandiere: i cattolici il 1\u00ba maggio 1963, erano stati incoraggiati, a mettere in bella mostra le bandiere papali per commemorare il 25\u00ba anniversario dell'ordinazione clericale di Pierre Martin Ng\u00f4 \u0110\u00ecnh Th\u1ee5c, arcivescovo di Hu\u00e9, nominato il 24 novembre 1960 da papa Giovanni XXIII.\nUna settimana dopo, l'8 maggio 1963, i buddhisti si riunirono a Hu\u1ebf per celebrare il 2527\u00ba anniversario della nascita di Buddha ma il vicecapo della provincia, cattolico, fece applicare un vecchio decreto che proibiva di esporre il loro vessillo multicolore, da qui la protesta pacifica, repressa nel sangue, con nove morti sparati dalla polizia e quattordici feriti."}
{"id": "1851777", "revid": "260676", "url": "https://it.wikipedia.org/wiki?curid=1851777", "title": "Footjob", "text": "Il footjob (\"job\" = lavoro, \"foot\" = piede, quindi letteralmente \"lavoro di piede\") \u00e8 un tipo di masturbazione realizzata con i piedi.\nTecniche.\nLe tecniche del \"footjob\" possono essere varie; la pi\u00f9 comune \u00e8 quella in cui gli archi formati dalle piante dei piedi chiudono tra essi il pene in una sorta di morsa ed eseguono il movimento della masturbazione.\nUn'altra tecnica \u00e8 quella di usare i piedi come \"mano\" (solitamente usata nella masturbazione canonica) stringendo il pene tra l'alluce e il secondo dito del piede, per eseguire quindi un movimento ritmico. Il \"footjob\" pu\u00f2 essere praticato (nonostante la posizione sia pi\u00f9 scomoda per l'esecutore) anche all'indietro, ovvero chinandosi in posizione prona dalla parte opposta del partner e, con i piedi, masturbarne il pene. In tal caso il \"footjob\" prende la denominazione di \"solejob\" (in inglese, \"sole\" = pianta del piede). Un altro metodo \u00e8 quello di poggiare i talloni alla base del pene, in modo che esso rimanga eretto lungo le piante congiunte, ed agire con le dita, in particolare con i due alluci sul glande per produrre l'eccitazione; tale pratica risulta pi\u00f9 gradevole nel caso in cui la pelle del piede sia sufficientemente morbida. Allo scopo pu\u00f2 risultare utile una adeguata lubrificazione sia dei piedi che del pene, specie nel caso in cui questo sia circonciso. Un'altra comune tecnica utilizza semplicemente un solo piede, che realizza la masturbazione pressando il pene sul basso ventre usando le dita.\nUn'altra tecnica prevede che la partner si trovi seduta (sul letto/sedia/divano) mentre il partner si trovi sdraiato a terra a pancia in su, in modo che lui possa venire masturbato con un solo piede e l'altro glielo si pu\u00f2 mettere a sua discrezione in faccia per farglielo amare.\nEsiste inoltre una pratica che consiste nello strusciare il pene sulla pianta del piede del/la partner, al fine di produrre il solletico.\nLa masturbazione pu\u00f2 anche essere effettuata indossando delle calzature, in tal caso si usa il termine \"shoejob\" (in inglese, \"shoe\" = scarpa). In questo caso, oltre al contatto con la suola o la tomaia, a seconda della calzatura adoperata, risulta pure possibile \"intrappolare\" il pene tra il piede e la parte interna della stessa calzatura.\nPreferenze tra donna e uomo.\nNon esiste una sostanziale preferenza tra uomo e donna, anche se il tipo di eccitazione e di piacere pu\u00f2 differire da sesso a sesso e da persona a persona. Nelle intenzioni delle pratiche fetish, sadomaso e BDSM, quali ad esempio il bukkake e la collana di perle, la donna dovrebbe provare piacere nel ricevere lo sperma del partner sul proprio piede. \u00c8 possibile effettuare la tecnica indossando delle calze. Il \"footjob\" pu\u00f2 comunque essere eseguito anche tra uomo e uomo.\nFootjob donna/donna, donna/uomo.\nLa donna che riceve il \"footjob\" solitamente viene masturbata sul clitoride con l'alluce del piede del partner, oppure pu\u00f2 essere penetrata introducendo parzialmente le dita del piede nella vagina. Questa pratica richiede molta cautela e soprattutto predisposizione da parte della partner a ricevere tale modalit\u00e0 di masturbazione. Questo tipo di \"footjob\" pu\u00f2 essere eseguito anche fra donne."}
{"id": "1851778", "revid": "1410376", "url": "https://it.wikipedia.org/wiki?curid=1851778", "title": "Luigi Giussani", "text": "Biografia.\nInfanzia e studi sacerdotali.\nLuigi Giussani nacque e trascorse la sua infanzia nella cittadina di Desio, a pochi chilometri da Milano. Maggiore di cinque fratelli, ricevette la prima introduzione alla fede cattolica dalla madre Angelina Gelosa, operaia tessile; il padre Beniamino, disegnatore e intagliatore, era un socialista. A dieci anni, anche su sollecitazione del suo maestro elementare e per la stima che la famiglia provava per la Chiesa, Giussani decise di diventare prete.\nIl 2 ottobre 1933 entr\u00f2 nel seminario diocesano San Pietro Martire di Seveso dove frequent\u00f2 i primi quattro anni di ginnasio. Nel 1937 si trasfer\u00ec a Venegono Inferiore, nella sede principale del seminario dove frequent\u00f2 l'ultimo anno di ginnasio, i tre anni del liceo e dove svolse i successivi studi di teologia. Ebbe come docenti, fra gli altri, Giovanni Colombo (poi cardinale e arcivescovo di Milano), i teologi Gaetano Corti, Carlo Colombo (in seguito vescovo ausiliare di Milano) e Carlo Figini. In quella sede conobbe i compagni di studio Enrico Manfredini e Giacomo Biffi che divennero in seguito entrambi arcivescovi di Bologna. In questi anni si interess\u00f2 di Giacomo Leopardi e delle chiese ortodosse.\nIl 26 maggio 1945 Giussani, ventitreenne, ricevette l'ordinazione sacerdotale dal cardinale Ildefonso Schuster, arcivescovo di Milano. Celebr\u00f2 la sua prima Messa il 31 maggio nel suo paese natale. Il 18 settembre 1945 ottenne la licenza in Sacra teologia. Dopo l'ordinazione, con l'inizio dell'anno scolastico 1945-1946, rimase nel seminario di Venegono e presso la sede ginnasiale di Seveso come insegnante e si specializz\u00f2 nello studio della teologia orientale (specie sugli slavofili), della teologia protestante statunitense e della motivazione razionale dell'adesione alla Chiesa. Nel frattempo inizi\u00f2 a prestare il servizio sacerdotale, soprattutto come confessore, presso la parrocchia dei Santi Nazaro e Celso alla Barona, quartiere popolare della periferia sud di Milano. In quel periodo in giovane sacerdote fu colpito da broncopolmonite e fu costretto al ricovero in ospedale. La malattia, degenerata in pleurite, ebbe conseguenze permanenti sulla funzionalit\u00e0 di uno suoi polmoni, con problemi che si trascinarono per tutta la vita. I problemi di salute costrinsero Giussani a rallentare la sua attivit\u00e0 e i suoi studi per almeno tre anni, con la necessit\u00e0 di frequenti periodi di convalescenza presso strutture gestite da ordini religiosi o dalla Diocesi di Milano, come la Casa San Francesco a Varigotti, localit\u00e0 sulla Riviera ligure che divenne in seguito importante nella storia del movimento di Giovent\u00f9 Studentesca.\nNel 1950, superati i problemi di salute, Giussani riprese l'insegnamento e il servizio parrocchiale durante il fine settimana presso la chiesa dei Santi Silvestro e Martino a Milano. Confessando incontr\u00f2 per la prima volta alcuni studenti del Liceo classico Giovanni Berchet e di altre scuole milanesi, cogliendo il loro disagio per ci\u00f2 che sentivano a lezione contro la Chiesa e la fede cattolica. Nel frattempo continu\u00f2 i suoi studi interessandosi in particolare della teologia ortodossa, del protestantesimo e dell'ecumenismo a cui dedic\u00f2 alcuni scritti. Nel 1954 ottenne il dottorato in teologia col massimo dei voti, \"magna cum laude\", con una tesi su \"Il senso cristiano dell'uomo secondo Reinhold Niebuhr\", dedicata a uno dei pi\u00f9 importanti teologi riformati statunitensi del XX secolo. Nel 1951 inizio a insegnare religione in uno degli istituti privati milanesi pi\u00f9 antichi e prestigiosi, la scuola di ragioneria Cavalli e Conti, mentre prosegu\u00ec a insegnare lingua greca e teologia dogmatica nei corsi seminaristici e teologia orientale nei corsi avanzati a Venegono fino al 1954.\nGiovent\u00f9 Studentesca.\nFrequentando i giovani in confessionale, a scuola e anche occasionalmente in treno durante i suoi spostamenti dal seminario verso Milano, Giussani rimase colpito dalla loro ignoranza in tema di religione, che sfociava in scetticismo e atteggiamenti derisori. Matur\u00f2 cos\u00ec in lui il desiderio di prendere iniziativa nei confronti degli studenti liceali, nell'urgenza che potesse essere approfondita nei giovani la propria coscienza cristiana nella realt\u00e0 quotidiana di ciascuno, quindi anche nella scuola.\nNell'ottobre del 1953 Giussani inizi\u00f2 a partecipare alla Consulta di Giovent\u00f9 Studentesca, iniziativa dell'Azione Cattolica fondata dal laico consacrato Giancarlo Brasca alla fine della guerra su un'idea di Luigi Gedda, al tempo guida della Giovent\u00f9 Italiana di Azione Cattolica (GIAC). Lo scopo della Giovent\u00f9 Studentesca (GS) originale era quello di creare una realt\u00e0 non limitata alla pura educazione religiosa dei giovani, ma che si estendesse a tutti gli aspetti della vita dello studente, all'educazione culturale, fisica, morale e sociale. Strumento principale era il \u00abraggio\u00bb, incontro svolto non a livello parrocchiale la domenica com'era la norma all'interno dell'Azione Cattolica, ma nell'ambiente quotidiano, in questo caso quello scolastico. L'esperienza della Giovent\u00f9 Studentesca termin\u00f2 di fatto all'inizio degli anni cinquanta, anche se rimase attiva la componente femminile in alcune sezioni a Milano e nella diocesi. Giussani fu nominato vice-assistente della Giovent\u00f9 Femminile di Azione Cattolica con l'incarico di rilanciare l'azione della Giovent\u00f9 Studentesca femminile. Con il suo intervento furono costituiti \u00abraggi\u00bb studenteschi in alcuni istituti scolastici e promosse attivit\u00e0 per studenti come cineforum, conferenze, corsi per maturandi e attivit\u00e0 di carit\u00e0. Secondo Giussani la mancanza di una presenza visibile dei cattolici nella scuola e negli altri ambienti di vita era dovuta alla scarsa \u00abcoscienza cristiana\u00bb dei giovani cresciuti nell'Azione Cattolica. Infine Giussani fu nominato assistente di Giovent\u00f9 Studentesca, il movimento studentesco cui si unific\u00f2 l'attivit\u00e0 femminile e quella maschile, risultando il primo movimento cattolico italiano in cui fu superata la separazione fra sessi tipica dell'Azione Cattolica e di altre organizzazioni.\nForte delle prime esperienze maturate con gli studenti di Azione Cattolica e in GS, nel 1954, trentaduenne, Giussani lasci\u00f2 l'insegnamento in seminario per quello nelle scuole superiori statali. La sfida, per Giussani, era che la fede trovasse spazio nella vita dei giovani degli anni cinquanta, anche nell'ambito scolastico. Il tentativo di Giussani inizi\u00f2 con la presa di coscienza che i vecchi metodi dell'attivismo cattolico non colmavano l'ignoranza sul cristianesimo che egli avvertiva nei giovani, con la necessit\u00e0 quindi di un metodo pedagogico rinnovato. Pur rimanendo nell'alveo dell'Azione Cattolica, l'impronta che Giussani volle dare alla \"nuova\" GS e alla sua attivit\u00e0 di insegnante era volta a rispondere all'allontanamento dei giovani dalla vita cristiana, in ambiti dove la secolarizzazione dilagava.\nIl primo incarico di insegnante di religione fu al Liceo classico Giovanni Berchet di Milano dove rimase per dieci anni, fino al 1964. Le prime riunioni di suoi studenti si tennero con il nome di Giovent\u00f9 Studentesca (GS), che fond\u00f2 insieme a don Francesco Ricci e che fino agli anni settanta fece parte dell'Azione Cattolica.\nInizi\u00f2 anche un'attivit\u00e0 pubblicistica volta a porre attenzione sulla questione educativa. Redasse la voce \"Educazione\" per l'Enciclopedia Cattolica.\nSotto al cardinale Colombo continu\u00f2 gli studi di teologia protestante americana per i quali soggiorn\u00f2 per cinque mesi negli Stati Uniti. Nel 1964, ottenne la cattedra di Introduzione alla Teologia presso l'Universit\u00e0 Cattolica di Milano, che mantenne fino al 1990.\nComunione e Liberazione.\nNegli anni 1969-1970 il movimento da lui creato prese il nome di Comunione e Liberazione; don Giussani ne assunse la guida presiedendone il consiglio generale.\nL'11 febbraio 1982 il Pontificio Consiglio per i Laici riconobbe la Fraternit\u00e0 di Comunione e Liberazione e don Giussani ne guid\u00f2 la Diaconia Centrale.\nFu creato Monsignore da Giovanni Paolo II nel 1983 con il titolo di Prelato d'onore di Sua Santit\u00e0. Sei anni dopo, nel 1989, contribu\u00ec alla costituzione della Fondazione Banco Alimentare. Nel 1987 fu nominato consultore del Pontificio Consiglio per i Laici. Nel 1988 tale organismo riconobbe ufficialmente l'associazione laicale Memores Domini. Nel 1994 fu nominato consultore della Congregazione per il Clero. L'11 dicembre 1997 il suo testo, \"Il senso religioso\", fu presentato nell'edizione inglese al Palazzo dell'ONU di New York.\nFra le sue numerose opere vi \u00e8 la trilogia del \"PerCorso\", redatta a partire dagli appunti delle lezioni di religione che aveva tenuto negli anni cinquanta al liceo Berchet e in seguito all'Universit\u00e0 Cattolica. L'opera, pubblicata in successive edizioni prima da Jaca Book e poi da Rizzoli, \u00e8 composta da \"Il senso religioso\", \"All'origine della pretesa cristiana\" e \"Perch\u00e9 la Chiesa\" (quest'ultimo inizialmente diviso in due volumi).\nPropone la concezione della fede e dell'esperienza cristiana come incontro con Cristo attraverso la Chiesa cattolica. Per don Giussani la fede \u00e8 un \u00abriconoscere una Presenza\u00bb ed occupa ogni singolo spazio della vita individuale (i rapporti umani, l'esperienza lavorativa, la vita sociale e politica). Da ci\u00f2 nasce anche una critica alla ragione illuminista. L'idea della ragione come principale strumento offerto all'uomo nel rapporto con la realt\u00e0 e della fede come metodo di conoscenza sono, secondo don Giussani, le premesse metodologiche per un'analisi dell'esperienza religiosa.\nMorte.\nDon Giussani mor\u00ec a Milano il 22 febbraio del 2005. Molti gli resero omaggio nei giorni successivi nella camera ardente, allestita nella cappella dell'Istituto Sacro Cuore, scuola voluta dallo stesso don Giussani. Il suo funerale fu celebrato gioved\u00ec 24 febbraio 2005 dall'Arcivescovo di Milano Dionigi Tettamanzi e concelebrato dall'inviato di papa Giovanni Paolo II, l'allora cardinale Joseph Ratzinger, che a distanza di poche settimane sarebbe stato scelto come suo successore e che tenne l'omelia, dall'allora Patriarca di Venezia Angelo Scola, dal successore alla guida del movimento di Comunione e Liberazione, don Juli\u00e1n Carr\u00f3n, e da altri sacerdoti. Il funerale fu trasmesso in diretta da Rai Uno.\nDon Giussani fu inizialmente tumulato nella Cripta del Famedio del Cimitero Monumentale di Milano, ma nella notte dell'8 giugno 2006 la tomba venne profanata; in seguito la salma fu traslata in una cappella dedicata all'interno dello stesso Monumentale.\nIl 17 gennaio del 2006 venne riconosciuto dalla Santa Sede fondatore della congregazione religiosa delle Suore di Carit\u00e0 dell'Assunzione insieme a padre Stefano Pernet.\nProcesso di beatificazione.\nIn occasione del settimo anniversario della morte, il 22 febbraio 2012 \u00e8 stato dato l'annuncio della richiesta di \"nihil obstat\" alla Santa Sede per dare inizio alla fase diocesana del processo per la causa di beatificazione e canonizzazione di don Luigi Giussani. Dopo l'ottenimento del \"nihil obstat\", annunciata dall'arcivescovo di Milano Angelo Scola nell'aprile 2012, Luigi Giussani \u00e8 considerato Servo di Dio.\nIntitolazioni.\nDopo la morte, sono stati dedicati a Giussani:\nOpere.\nLa maggior parte delle opere di Luigi Giussani, soprattutto a partire dagli anni ottanta, deriva dalla trascrizione di dialoghi, conversazioni e lezioni svolte in pubblico durante raduni, convegni, esercizi spirituali. I suoi libri sono stati pubblicati dall'editore milanese Jaca Book dal 1966 fino al 1991. A partire dagli anni novanta Rizzoli ha iniziato a rieditare i testi di Giussani in nuove edizioni aggiornate dotate spesso di un nuovo apparato di note e di nuovi contenuti editoriali e a volte con titoli diversi. Rizzoli ha anche pubblicato le opere inedite del sacerdote brianzolo e volumi antologici di conversazioni precedentemente disponibili sotto forma di fascicoli \"pro manuscripto\" o di redazionali per varie riviste. Volumi di inediti o di riedizioni di vecchi testi sono poi usciti anche per altri editori, tra i quali Marietti 1820, San Paolo, SEI, Piemme e Messaggero di Sant'Antonio.\nTrascrizioni di conversazioni e lezioni tenute da Giussani nel corso di incontri con i responsabili di Comunione e Liberazione, di esercizi spirituali e di incontri con appartenenti ai Memores Domini sono state di norma pubblicate come inserti redazionali o allegate come fascicoletti nelle riviste \"Tracce\" (precedentemente nota come \"CL-Litterae Communionis\", organo ufficiale del movimento), \"Il Sabato\" e \"30 giorni nella Chiesa e nel mondo\". Un gran numero di questi testi \u00e8 stato poi pubblicato in volumi antologici.\nDopo la sua morte, \u00e8 iniziata la catalogazione sistematica dei testi e degli scritti di Giussani. Sul sito web \"Luigi Giussani Scritti\", curato dalla Fraternit\u00e0 di Comunione e Liberazione, \u00e8 iniziata dal 2009 la pubblicazione di schede riassuntive dei testi del sacerdote, molti dei quali sono stati resi disponibili in e-book.\nDal 1993 e fino alla sua morte, Luigi Giussani ha diretto la collana editoriale \"I libri dello spirito cristiano\" per la Biblioteca Universale Rizzoli. La collana, proseguita fino al 2009 sotto la direzione di Juli\u00e1n Carr\u00f3n e poi sostituita da un'analoga iniziativa sotto il nome di \"Biblioteca della spirito cristiano\", ha pubblicato circa 80 titoli scelti fra quelli che pi\u00f9 hanno segnato l'esperienza di Giussani e di Comunione e Liberazione. Analogamente, Giussani ha diretto dal 1997 la collana discografica \"Spirto gentil\", CD musicali di \u00abintroduzione alla musica\u00bb con allegato un \"booklet\" di norma contenente una nota introduttiva di Giussani, una scheda storica sui compositori o sui musicisti e una guida all'ascolto.\nMolte opere di Giussani, tra le quali \"Il senso religioso\", \"All'origine della pretesa cristiana\", \"Perch\u00e9 la Chiesa\" e \"Il rischio educativo\", sono state tradotte in varie lingue tra cui l'inglese (pubblicate dalla casa editrice McGill University Press negli Stati Uniti), spagnolo, portoghese, ecc."}
{"id": "1851780", "revid": "87909", "url": "https://it.wikipedia.org/wiki?curid=1851780", "title": "I Am The Walrus", "text": ""}
{"id": "1851784", "revid": "1305772", "url": "https://it.wikipedia.org/wiki?curid=1851784", "title": "Titusville", "text": "Titusville \u00e8 il nome di diversi luoghi negli Stati Uniti:"}
{"id": "1851786", "revid": "289247", "url": "https://it.wikipedia.org/wiki?curid=1851786", "title": "Parco tecnologico archeologico delle colline metallifere grossetane", "text": ""}
{"id": "1851794", "revid": "339392", "url": "https://it.wikipedia.org/wiki?curid=1851794", "title": "M. s.l.m.", "text": ""}
{"id": "1851798", "revid": "279556", "url": "https://it.wikipedia.org/wiki?curid=1851798", "title": "Locomotiva FS E.625", "text": ""}
{"id": "1851802", "revid": "146644", "url": "https://it.wikipedia.org/wiki?curid=1851802", "title": "Mariner IV", "text": ""}
{"id": "1851804", "revid": "599013", "url": "https://it.wikipedia.org/wiki?curid=1851804", "title": "Alonso Sol\u00eds", "text": "Carriera.\nClub.\nDebutt\u00f2 col Saprissa nella stagione 1995-1996 e in Costa Rica ha vestito solo la casacca tibase\u00f1a. Sol\u00eds \u00e8 anche stato un membro del \"Monstruo Morado\" che ha guadagnato un terzo posto finale alla Coppa del Mondo per Club FIFA 2005 in Giappone dopo la vittoria della CONCACAF Champions' Cup 2005.\nNel 2008 ha militato nel Necaxa, il secondo \"tico\" a militare in questa squadra, (dopo Hern\u00e1n Medford che vi gioc\u00f2 tra il 2000 ed il 2001), in cui arriv\u00f2 per sostituire l'infortunato Walter Gait\u00e1n nel Clausura 2008, \u00e8 il quarto club straniero nel quale il \"Mariachi\" provi fortuna. L'aveva gi\u00e0 fatto con l'Universidad Cat\u00f3lica del Cile, l' della Grecia ed il Brann della Norvegia.\nDopo essere rientrato al Deportivo Saprissa, trascorrendovi altri 4 anni, il 17 luglio 2012 aveva annunciato il suo ritiro, salvo poi ritornare a giocare nell'agosto 2013 per la formazione giovanile della squadra costaricana nella duplice veste di calciatore ed assistente tecnico. Dopo un ulteriore eclissamento (avvenuto nel 2014), nel giugno 2015 rientr\u00f2 nuovamente in azione, questa volta nelle file del Puntarenas F\u00fatbol Club e di nuovo come calciatore-assistente tecnico. Una volta terminata tale esperienza, nel febbraio 2016 \u00e8 divenuto un presentatore televisivo.\nNazionale.\nSol\u00eds \u00e8 anche un membro della squadra Nazionale della Costa Rica con la quale partecip\u00f2 a diverse gare di qualificazione per il Mondiale di Corea-Giappone 2002 e di Germania 2006, \u00e8 stato inoltre selezionato per la Gold Cup 2007.\nVest\u00ec anche la maglia della Selezione Nazionale Giovanile per il Mondiale Under 17 dell'Ecuador nel 1995, e per il Mondiale Under 20 in Malaysia nel 1997."}
{"id": "1851808", "revid": "287204", "url": "https://it.wikipedia.org/wiki?curid=1851808", "title": "Festival di Cannes 1964", "text": "La 17\u00aa edizione del Festival di Cannes si \u00e8 svolta a Cannes dal 29 aprile al 14 maggio 1964.\nLa giuria presieduta dal regista tedesco Fritz Lang ha assegnato il Grand Prix per il miglior film al musical \"Les Parapluies de Cherbourg\" di Jacques Demy.\nA partire da questa edizione fino a quella del 1974 il premio maggiore del Festival, la Palma d'oro, introdotto nel 1955, \u00e8 stato temporaneamente sostituito dal Grand Prix, assegnato anche in precedenza, dal 1946 al 1954."}
{"id": "1851809", "revid": "767487", "url": "https://it.wikipedia.org/wiki?curid=1851809", "title": "The Calamari Wrestler", "text": "The Calamari Wrestler (titolo giapponese: \"Ika resuraa\") \u00e8 un film del 2004 diretto da Minoru Kawasaki.\nLa pellicola ha tra i suoi interpreti Kana Ishida e Osamu Nishimura. La trama comico-realistica riguarda un lottatore professionista che, colpito da un male incurabile, si trasforma in una creatura simile a un calamaro. Ottiene il successo sul ring, ma cerca disperatamente apprezzamenti al di fuori di esso."}
{"id": "1851813", "revid": "767487", "url": "https://it.wikipedia.org/wiki?curid=1851813", "title": "Steve Stevens", "text": "Biografia.\nStevens inizi\u00f2 a suonare la chitarra all'et\u00e0 di 7 anni, e successivamente divenne un grande fan del progressive rock, specialmente di gruppi come Emerson, Lake &amp; Palmer e Yes. Durante il periodo in cui suonava a Manhattan, Stevens registr\u00f2 un disco poi irrealizzato con la sua band, i Fine Maribus, ma suon\u00f2 anche nel disco solista del batterista dei Kiss Peter Criss \"Let Me Rock You\" nel 1982 (il chitarrista \u00e8 accreditato anche come compositore per la traccia \"First Day in the Rain\").\nFu sempre nei primi anni ottanta che Stevens raggiunse la nuova band solista di Billy Idol, ex frontman della punk rock band Generation X che in quel periodo si ricolloc\u00f2 a New York con l'intento di lanciare la sua carriera solista. Idol trov\u00f2 in Stevens il chitarrista perfetto, e con l'ex manager dei Kiss Bill Aucoin, la carriera dei due sal\u00ec alle stelle. Dalla combinazione con il punk di Idol e l'hard rock di Stevens con la musica dance, Idol divenne una delle prime stelle della prima era di MTV, grazie a dischi come \"Billy Idol\" (1982) e \"Rebel Yell\" (1983) arricchiti dalla tecnica chitarristica di Stevens.\nDopo una serie di altri successi con Idol, Stevens lanci\u00f2 la sua carriera solista, abbandonando Idol alla fine nel decennio. Stevens apparve inoltre come ospite in vari lavori come \"Here's to Future Days\" dei Thompson Twins nel 1985, \"This Side of Paradise\" di Ric Ocasek nel 1986, \"Bad\" di Michael Jackson nel 1987, e \"Don't Explain\" di Robert Palmer nel 1990, tra gli altri. Inoltre, Stevens apparve nella colonna sonora di Top Gun nel 1986, dove collabor\u00f2 con il tastierista Harold Faltermeyer nella traccia \"Top Gun Anthem\" (che fece guadagnare al chitarrista un Grammy Award). Nel 1988 Stevens decise di fondare una propria band, gli Atomic Playboys. La formazione venne composta dall'ex cantante dei Warrior e Rough Cutt Parramore McCarty, l'ex batterista dei Scandal Thommy Price che, assieme al tastierista Phil Ashley, aveva gi\u00e0 suonato con Stevens nella band di Billy Idol. Ashley aveva inoltre gi\u00e0 collaborato con noti artisti come Tina Turner, Mick Jagger, Cher e Joe Satriani. Ad unirsi alla formazione come bassista fu Bruce Turgon futuro bassista dei Foreigner e Lou Gramm. Pubblicarono un disco omonimo per la Warner Bros. nel 1989. Il disco venne ben accolto dalla critica, ma all'interno della formazione sorsero dei contrasti. Infatti McCarty decise di abbandonare il progetto, che venne conseguentemente sciolto nello stesso anno. Nel 1990 collabora con il singer Adam Bomb, partecipando alle sessioni del disco \"New York Times\" assieme ad altri rinomati session player. Questo disco vedr\u00e0 per\u00f2 la luce appena nel 1997. Nel 1990 Stevens prese parte ad una nuova band fondata dal leader degli Hanoi Rocks Michael Monroe. La band, chiamata Jerusalem Slim, era inoltre composta dal bassista Sam Yaffa, gi\u00e0 membro degli Hanoi Rocks assieme a Monroe, e dal batterista Greg Ellis proveniente dagli Shark Island. Dopo la pubblicazione di un album omonimo, il gruppo si sciolse quando lo stesso Stevens abbandon\u00f2 il progetto per raggiungere la band solista dell'ex cantante dei M\u00f6tley Cr\u00fce Vince Neil, ironicamente lo stesso uomo che aveva in un certo senso provocato lo scioglimento degli Hanoi Rocks. Stevens partecip\u00f2 al disco \"Exposed\", nel 1993 con relativo tour di supporto, ma decise poi di prendere strade separate. Il chitarrista trov\u00f2 finalmente l'opportunit\u00e0 di dare inizio ad un supergruppo prog rock dall'unione con il bassista dei King Crimson Tony Levin ed il batterista Terry Bozzio in un progetto chiamato \"Bozzio Levin Stevens\", il quale dar\u00e0 alle stampe due album: \"Black Light Syndrome\" nel 1997 e \"Situation Dangerous\" nel 2000. Nel 1999 pubblica un altro seguito solista intitolato \"Flamenco A Go-Go\", nel quale si orienta sul flamenco. Attorno allo stesso periodo, Stevens si riun\u00ec con Idol, apparendo al fianco del singer nel disco \"VH1 Storytellers\" nel 2001. Seguiranno altre collaborazioni con Idol durante gli anni duemila. A distanza di 9 anni Stevens riprende parallelamente la carriera solista con la recente pubblicazione del nuovo album \"Memory Crash\", pubblicato nel 2008 per la Magna Carta Records."}
{"id": "1851814", "revid": "287204", "url": "https://it.wikipedia.org/wiki?curid=1851814", "title": "Gregory Tanagro", "text": ""}
{"id": "1851815", "revid": "287204", "url": "https://it.wikipedia.org/wiki?curid=1851815", "title": "Idris Saidou", "text": ""}
{"id": "1851822", "revid": "599013", "url": "https://it.wikipedia.org/wiki?curid=1851822", "title": "Felton Spencer", "text": ""}
{"id": "1851827", "revid": "300067", "url": "https://it.wikipedia.org/wiki?curid=1851827", "title": "Scott Skiles", "text": "Carriera da giocatore.\nMilwaukee Bucks.\nI Milwaukee Bucks scelsero Scott Skiles nel Draft NBA 1986 alla ventiduesima scelta. Nella sua stagione da rookie mise a referto 3,8 punti e 3,5 assist di media in 13 gare giocate uscendo dalla panchina.\nIndiana Pacers.\nDopo un anno si trasferisce agli Indiana Pacers in cui pur giocando pi\u00f9 partite accumula meno minuti a partita ma pi\u00f9 punti (4,4) e la stessa \"media assist\" dell'anno precedente in 50 gare, in cui \u00e8 partito nel quintetto titolare solo due volte. Alla seconda stagione con i Pacers gioca 80 partite, 13 da titolare, mettendo a segno 6,8 punti e 4,9 assist di media giocando meno di 20 minuti a partita.\nOrlando Magic.\nNel 1989-90 si trasferisce agli Orlando Magic nella cui prima stagione in 70 gare (22 da titolare) gioca 20.9 minuti a partita mettendo a referto 7,7 punti e 4,8 assist. Nella stagione successiva i suoi numeri migliorano significativamente tanto che mette a segno 17,2 punti e 8,4 assist di media in 79 gare, di cui 66 in quintetto base. Il punto pi\u00f9 alto della stagione 1990-91, e del resto della sua carriera, \u00e8 la partita contro i Denver Nuggets vinta per 155-116 del 30 dicembre 1990 in cui distribu\u00ec ben 30 assist, registrando il record di assist in una partita. In questa stagione vinse il premio di NBA Most Improved Player Award.\nNella stagione 1992-93 le sue qualit\u00e0 di passatore migliorano tanto che mette a referto il suo \"career high\" 9,4 assist a partita con 15,4 punti di media.\nWashington Bullets e Philadelphia 76ers.\nNel 1994 viene ceduto ai Washington Wizards, allora conosciuti come Washington Bullets, per fare spazio salariale.\nDopo un anno nella citt\u00e0 capitolina, si trasfer\u00ec ai Philadelphia 76ers per la sua ultima stagione NBa nel 1995-96 in cui gioc\u00f2 appena 10 partite con 6,3 punti e 3,8 assist di media.\nPAOK Salonicco.\nPrima di terminare la sua carriera da giocatore Skiles fece un'esperienza nel Campionato greco di pallacanestro con il PAOK Salonicco BC. Per via di alcuni infortuni non riusc\u00ec a esprimersi al meglio e nella stagione 96/97 il presidente licenzi\u00f2 l'allenatore Michel Gomez dando a Skiles la panchina della squadra. Scott guid\u00f2 il PAOK al terzo posto del campionato greco facendolo qualificare all'Eurolega.\nCarriera da allenatore.\nPhoenix Suns.\nLa carriera di Skiles inizi\u00f2 ai Phoenix Suns nel 1997-98 come assistant coach, ma nel 1999 venne promosso a capo allenatore portando la squadra dell'Arizona due volte su tre ai play-off. In particolare nei playoff del 2000 Skiles elimin\u00f2 i San Antonio Spurs, campioni uscenti.\nChicago Bulls.\nDopo due anni di assenza dai campi, Skiles venne assunto dai Chicago Bulls nel 2003. Si concentr\u00f2 immediatamente nella crescita difensiva per dare maggiore solidit\u00e0 alla squadra. Infatti nel suo primo anno intero alla guida della franchigia dell'Illinois per ben 26 partite consecutive tenne gli avversari sotto i 100 punti. E a gennaio 2005 con il record di 13-3 vinse il premio di allenatore del mese della Eastern Conference.\nNella stagione 2005-06 i Bulls terminarono al settimo posto con un record di 41-41 perdendo al primo turno dei Playoffs contro i Miami Heat in sei gare. Nel 2007 il record miglior\u00f2 a 49-33 e ottennero la vendetta infliggendo un 4-0 ai Miami Heat nel primo turno per poi essere per\u00f2 sconfitti dai Detroit Pistons per 4-2 in semifinale di conference.\nNel 2007-08 le aspettative dei Chicago Bulls erano alte, ma per via del record di 9-16 dopo 25 gare, il general manager John Paxson decise di licenziare Scott Skiles il 24 dicembre 2007.\nMilwaukee Bucks.\nNel 2008-09 divent\u00f2 il nuovo allenatore dei Milwaukee Bucks con i quali registr\u00f2 un record di 34-48 in quella stagione rimanendo poi per altri 4 anni sulla panchina della squadra del Wisconsin.\nOrlando Magic.\nIl 29 maggio 2015, Skiles diventa il dodicesimo allenatore della storia degli Orlando Magic. Il 12 maggio 2016, dopo una sola stagione alla guida della squadra della Florida, con cui ha ottenuto un record di 35 vittorie e 47 sconfitte, si dimette.\nRecord.\nIl 30 dicembre 1990 nella partita vinta dagli Orlando Magic sui Denver Nuggets, Skiles super\u00f2 il record di Kevin Porter di assist in una singola partita (29) consegnandone 30."}
{"id": "1851834", "revid": "6923", "url": "https://it.wikipedia.org/wiki?curid=1851834", "title": "Atinom", "text": ""}
{"id": "1851835", "revid": "775372", "url": "https://it.wikipedia.org/wiki?curid=1851835", "title": "Partito Esterno", "text": "Il Partito Esterno (\"Outer Party\" in lingua inglese) \u00e8 una suddivisione interna al partito immaginario del Socing, inventato da George Orwell nel suo romanzo distopico \"1984\" (1949).\nIl Partito Esterno rappresenta la parte pi\u00f9 bassa del partito: i suoi membri sono privi di compiti particolarmente gravosi nella burocrazia e nella politica. Inoltre, gli aderenti al Partito Esterno devono indossare sempre una tuta blu da operaio, che si ricollega alle radici socialiste del Socing. I due protagonisti del romanzo, Winston Smith e Julia, fanno parte del Partito Esterno: in tutto, solo il 13% della popolazione dello stato immaginario di Oceania fa parte del Partito Esterno, contro il 2% dei membri del Partito Interno e il circa 85% di prolet.\nAi membri del Partito Esterno \u00e8 consentito nutrirsi solo con cibi poveri e surrogati, a differenza di quanto accade per i gerarchi del Partito Interno: cos\u00ec i loro prodotti di uso comune sono il \"Gin Vittoria\", surrogato del gin tradizionale (un probabile riferimento al quotidiano consumo di Vodka in Unione Sovietica), le \"Sigarette Vittoria\", prodotte con pessimo tabacco che tende a sgretolarsi e uscire dall'involucro, la saccarina al posto dello zucchero. Sono pressoch\u00e9 sconosciuti inoltre il t\u00e8 e il caff\u00e8."}
{"id": "1851841", "revid": "6923", "url": "https://it.wikipedia.org/wiki?curid=1851841", "title": "Stie", "text": ""}
{"id": "1851843", "revid": "767487", "url": "https://it.wikipedia.org/wiki?curid=1851843", "title": "FA Cup 1971-1972", "text": "La FA Cup 1971-1972 \u00e8 stata la novantunesima edizione della competizione calcistica pi\u00f9 antica del mondo. \u00c8 stata vinta dal Leeds Utd contro l'."}
{"id": "1851845", "revid": "1846281", "url": "https://it.wikipedia.org/wiki?curid=1851845", "title": "FA Cup 1977-1978", "text": "La FA Cup 1977-1978 \u00e8 stata la novantasettesima edizione della competizione calcistica pi\u00f9 antica del mondo. \u00c8 stata vinta dall'Ipswich Town contro l'."}
{"id": "1851848", "revid": "42081", "url": "https://it.wikipedia.org/wiki?curid=1851848", "title": "\u0141iga V\u00e8neta", "text": ""}
{"id": "1851851", "revid": "122129437", "url": "https://it.wikipedia.org/wiki?curid=1851851", "title": "FA Cup 1979-1980", "text": "La FA Cup 1979-1980 \u00e8 stata la novantanovesima edizione della competizione calcistica pi\u00f9 antica del mondo. \u00c8 stata vinta dal West Ham United contro l'."}
{"id": "1851853", "revid": "125195071", "url": "https://it.wikipedia.org/wiki?curid=1851853", "title": "Pista Uno", "text": "Pista Uno (\"Airstrip One\" in lingua inglese) \u00e8 una provincia dello Stato immaginario di Oceania, ideato da George Orwell nel romanzo distopico \"1984\" (1949).\nNella visione del futuro di Orwell, il territorio di Pista Uno occupa quei territori \"una volta\" conosciuti come Inghilterra, o Regno Unito: il capoluogo di questa provincia oceanica \u00e8 Londra, che dovrebbe anche essere la capitale dell'Oceania in quanto vi hanno sede i quattro ministeri dello Stato: il Ministero dell'Amore, il Ministero della Verit\u00e0, il Ministero della Pace e il Ministero dell'Abbondanza.\nCome per\u00f2 scritto nel saggio di Goldstein (del quale O'Brien, uno degli ideatori, sostiene la veridicit\u00e0 delle parti descrittive), l'Oceania non \u00e8 uno Stato centralizzato e non ha quindi una vera e propria capitale; essendo Londra molto lontana dalle altre regioni di Oceania (la maggior parte nelle Americhe), probabilmente ricopre solo il ruolo di centro amministrativo di Pista Uno."}
{"id": "1851858", "revid": "112907112", "url": "https://it.wikipedia.org/wiki?curid=1851858", "title": "FA Cup 1978-1979", "text": "La FA Cup 1978-1979 \u00e8 stata la novantottesima edizione della competizione calcistica pi\u00f9 antica del mondo. \u00c8 stata vinta dall' contro il ."}
{"id": "1851860", "revid": "266222", "url": "https://it.wikipedia.org/wiki?curid=1851860", "title": "Lega delle Decapoli", "text": ""}
{"id": "1851861", "revid": "117214609", "url": "https://it.wikipedia.org/wiki?curid=1851861", "title": "Karim Rashid", "text": "Biografia.\nHa ricevuto una laurea in design industriale presso la Carleton University di Ottawa, Canada nel 1982 e terminato i suoi studi post-universitari in Italia. Rashid ha creato oltre 2000 disegni e modelli, compresi i progetti che vanno da interni, moda, arredamento, illuminazione, arte e musica per installazioni. Nato al Cairo da padre egiziano e madre inglese e cresciuto in Canada, Karim risiede ora a New York dove gestisce uno studio privato di design. Fino ad oggi ha avuto circa 4000 oggetti messi in produzione ed \u00e8 entrato con successo nel regno della progettazione architettonica e d'interni, quali: ristorante Morimoto di Filadelfia e hotel Semiramis di Atene. Per l'Italia ha inoltre progettato gli allestimenti interni della Stazione Universit\u00e0 della linea 1 della Metropolitana di Napoli, esempio unico in Italia di connubio tra arte e mobilit\u00e0 urbana. Il suo lavoro \u00e8 nelle collezioni permanenti in quattordici musei in tutto il mondo, tra cui il Museum of Modern Art di New York e San Francisco. Rashid \u00e8 stato professore associato di Disegno Industriale per 10 anni ed \u00e8 ora partecipante attivo presso universit\u00e0 e conferenze a livello mondiale. \nNel 2010 Karim Rashid firma insieme a Teence Koh una capsule collection in edizione limitata per il marchio italiano di abbigliamento Peuterey, in occasione del 10\u00ba anniversario della nascita del brand."}
{"id": "1851862", "revid": "729019", "url": "https://it.wikipedia.org/wiki?curid=1851862", "title": "Aeroporto di Stre\u017eevoj", "text": "L'aeroporto di Stre\u017eevoj (in russo: \u0410\u044d\u0440\u043e\u043f\u043e\u0440\u0442 \u0421\u0422\u0420\u0415\u0416\u0415\u0412\u041e\u0419, in inglese: Strezhevoy Airport) (codice ICAO: UNSS) \u00e8 un aeroporto civile nella Siberia nordoccidentale in Russia, situato a 4 chilometri a sudest della cittadina di Stre\u017eevoj (44.300 abitanti - 2007), nell'Oblast di Tomsk.\nStrategia.\nL'aeroporto di Stre\u017eevoj \u00e8 un aeroporto strategico visto la completa assenza dei collegamenti ferroviarie nella zona e la presenza dei collegamenti navali in un periodo molto limitato d'estate (la temperatura media annuale nella citt\u00e0 \u00e8 di -1.7\u00a0\u00b0C).\nPosizione geografica.\nL'aeroporto di Stre\u017eevoj \u00e8 situato 970\u00a0km a nord-ovest della citt\u00e0 di Tomsk e 80\u00a0km a est di Ni\u017enevartovsk.\nDati tecnici.\nL'aeroporto di Stre\u017eevoj \u00e8 un aeroporto di classe B ed \u00e8 dotato attualmente di una pista attiva cementata.\nLa lunghezza della pista attiva \u00e8 di 1.500 m x 42 m.\nIl peso massimo degli aerei al decollo \u00e8 di 56 tonnellate.\nL'aeroporto \u00e8 equipaggiato per la manutenzione, l'atterraggio/decollo degli aerei: Antonov An-2, Antonov An-24, Antonov An-26, Antonov An-28, Antonov An-30, Antonov An-32, Antonov An-72, Antonov An-74, Yakovlev Yak-40, Let L-410, Yakovlev Yak-42D."}
{"id": "1851866", "revid": "767487", "url": "https://it.wikipedia.org/wiki?curid=1851866", "title": "FA Cup 2002-2003", "text": "La FA Cup 2002-2003 \u00e8 stata la centoventiduesima edizione della competizione calcistica pi\u00f9 antica del mondo. \u00c8 stata vinta dall' contro il Southampton."}
{"id": "1851871", "revid": "110157", "url": "https://it.wikipedia.org/wiki?curid=1851871", "title": "Pokrov (Oblast' di Vladimir)", "text": "Pokrov \u00e8 una citt\u00e0 della Russia europea centrale (oblast' di Vladimir), situata sulla sponda sinistra della \"Kljaz'ma\", 82 km a ovest del capoluogo; \u00e8 compresa amministrativamente nel distretto di Petu\u0161ki.\nFondata nel XVII secolo nei pressi di un monastero, ottenne lo \"status\" di citt\u00e0 nel 1778 dalla zarina Caterina II.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1851876", "revid": "80339", "url": "https://it.wikipedia.org/wiki?curid=1851876", "title": "Aeroporto di Strezhevoj", "text": ""}
{"id": "1851881", "revid": "767487", "url": "https://it.wikipedia.org/wiki?curid=1851881", "title": "FA Cup 2004-2005", "text": "La FA Cup 2004-2005 \u00e8 stata la centoventiquattresima edizione della competizione calcistica pi\u00f9 antica del mondo. \u00c8 stata vinta dall'Arsenal contro il Manchester United."}
{"id": "1851886", "revid": "767487", "url": "https://it.wikipedia.org/wiki?curid=1851886", "title": "Zonazione ittica", "text": "La zonazione ittica \u00e8 la suddivisione di un corso d'acqua in pi\u00f9 parti ecologicamente uniformi in base alla popolazione di pesci ospitata.\nZonazione centroeuropea e zonazione italiana.\nLa zonazione utilizzata nell'Europa Centrale \u00e8 la seguente (partiamo dalla zona pi\u00f9 a monte, scendendo verso il mare):\nQuesto modello non \u00e8 applicabile in Italia, dato che l'Abramis brama non \u00e8 presente naturalmente, il temolo \u00e8 molto raro e diffuso solo in parte del Paese e, in generale, i nostri fiumi sono troppo brevi per poter ospitare tutte queste zone.\nPer l'Italia \u00e8 stata proposta una nuova zonazione:\nSpesso ci si riferisce (soprattutto nell'ambito della pesca sportiva) alla Zona dei Salmonidi come Acque a Salmonidi, mentre ad entrambe le zone dei ciprinidi come ad Acque a Ciprinidi ed alla Zona dei Mugilidi come Acque salmastre.\nSpecie guida.\nLe specie guida sono quelle specie, la cui presenza basta ad identificare la zona ittica in cui si trova.\nPer la zona a Salmonidi le specie guida sono:\nPer la zona dei Ciprinidi a deposizione litofila le specie guida sono:\nPer la zona dei Ciprinidi a deposizione fitofila le specie guida sono:\nPer la zona dei Mugilidi, infine, le specie guida sono:"}
{"id": "1851888", "revid": "1414688", "url": "https://it.wikipedia.org/wiki?curid=1851888", "title": "Olimpiadi degli scacchi del 1936", "text": "Le Olimpiadi degli scacchi del 1936 (in tedesco: \"Schach-Olympia 1936\") si tennero dal 17 agosto al 1\u00ba settembre a Monaco di Baviera in concomitanza con i giochi della XI Olimpiade. Non vengono considerate nella numerazione ufficiale delle edizioni delle Olimpiadi degli scacchi in quanto non organizzate dalla FIDE, ma su iniziativa della Federazione Scacchistica Tedesca (\"Grossdeutscher Schachbund\").\nAlla manifestazione parteciparono 208 giocatori in rappresentanza di 21 paesi che giocarono 1.680 partite, tale numero rende questa manifestazione la pi\u00f9 grossa competizione scacchistica a squadre mai tenuta. Di conseguenza anche i 110,5 punti ottenuti dalla squadra vincente risultano essere il record assoluto di punteggio."}
{"id": "1851894", "revid": "281901", "url": "https://it.wikipedia.org/wiki?curid=1851894", "title": "Zona della trota", "text": ""}
{"id": "1851896", "revid": "281901", "url": "https://it.wikipedia.org/wiki?curid=1851896", "title": "Zona del temolo", "text": ""}
{"id": "1851897", "revid": "281901", "url": "https://it.wikipedia.org/wiki?curid=1851897", "title": "Zona del barbo", "text": ""}
{"id": "1851898", "revid": "1876595", "url": "https://it.wikipedia.org/wiki?curid=1851898", "title": "Insuperabili X-Men", "text": "Insuperabili X-Men (\"X-Men\", nota anche come \"X-Men: The Animated Series\") \u00e8 una serie animata della Fox Kids, andata in onda dal 1992, e basata sugli eroi dei fumetti Marvel Comics. La serie ha avuto un grande successo e apr\u00ec la strada a numerosissime serie a cartoni animati tratte da fumetti. Il successo della serie si rivers\u00f2 anche sui fumetti e sui videogiochi.\nIl 12 novembre 2021, Disney+ ha annunciato un seguito diretto della serie, che verr\u00e0 pubblicato nella piattaforma nel 2023, dal titolo \"X-Men '97\".\nTrama e temi.\nLe caratteristiche del cartone sugli X-Men ricalcavano in linea generale quelle dei fumetti disegnati da Jim Lee all'inizio del 1990, che comprendevano Ciclope, Wolverine, Gambit, Rogue, Tempesta, Bestia, Jubilee, Jean Grey, Professor X, e un personaggio nuovo, Morph. Tuttavia non facevano parte di una squadra nella serie animata i seguenti X-Men, apparsi tutti come guest star al massimo in un episodio: Colosso, Nightcrawler, Emma Frost, Forge, Havok, Polaris, Cannonball, Banshee, Uomo Ghiaccio, Arcangelo, Longshot, Dazzler, Sole Ardente, Psylocke e Cable. Altri personaggi fecero dei camei. In alcuni episodi si vedono per brevi fotogrammi altri personaggi dell'universo Marvel. Durante la saga di fenice si notano per un istante Thor, Strange e Iron Man. Nell'episodio \"L'asteroide M\" si vede di spalle nella foresta un uomo col mantello, si tratta molto probabilmente di Pantera Nera. Nell'episodio \"Fenomeno ritorna\" si vede un ologramma di Hulk nella stanza del pericolo. Nell'episodio \"Vecchi soldati\" ambientato in un flashback di Wolverine durante la seconda guerra mondiale c'\u00e8 un vero e proprio cross-over con Capitan America.\nUn certo numero di famose storie ed eventi visti nei fumetti furono vagamente adattati nella serie animata, come la saga della Fenice nera, Days of Future Past, , e Legacy Virus. Nel terzo episodio, \"Magneto\" viene mostrato uno scontro in una base missilistica: l'episodio in larga parte \u00e8 basato sulla prima battaglia degli X-Men contro Magneto, come raccontato nel loro debutto a fumetti nel 1963. Nella quarta serie gli episodi \"L'asteroide M (prima e seconda parte)\" dove Magneto crea un paradiso per i mutanti, furono influenzati da diverse storie proveniente dai fumetti.\nDietro la fedele ricostruzione di molti dei famosi personaggi e storie dei fumetti, la serie trattava anche abbastanza apertamente con maturit\u00e0 di questioni sociali: pregiudizio, intolleranza, isolamento e razzismo erano tutti temi frequenti nel cartone, proprio come nel fumetto. La serie trattava anche altre tematiche sociali, bench\u00e9 pi\u00f9 celate e sottintese, che non erano spesso comprese nei programmi per bambini: divorzio (episodio \"Proteus\"), cristianesimo (episodi \"Uno strano mutante\" e \"Legami di sangue\"), olocausto (\"Magneto\", \"Incontri pericolosi\", \"Giorni di un futuro passato\" e \"L'invasione della Falange\"), isteria per l'AIDS (\"Fuggitivi del tempo\"), e anche satira sulla stessa televisione (\"Mojovision\" e \"Longshot\").\nPersonaggi principali.\nX-Men.\nAlleati.\nAltri mutanti che collaborano col gruppo degli X-Men pur non appartenendovi in questa serie ma comparendo almeno in un episodio.\nCrossover.\nLa formazione degli X-Men presente in questa versione animata compare in due episodi della serie \"Spider-Man - L'Uomo Ragno\" dedicata al noto arrampicamuri della Marvel prodotta nello stesso periodo di quella sugli X-Men. L'Uomo Ragno rischia di trasformarsi in un mostro mutante e si reca dagli X-Men per chiedere aiuto a Charles Xavier, ma non viene accolto con le migliori intenzioni. Il professore si rifiuta di aiutarlo perch\u00e9 lui non \u00e8 un mutante, ma Bestia forse ha una soluzione; inseguendo l'arrampicamuri, viene per\u00f2 catturato dal dottor Landon della Brand Corporation, che sta lavorando a una cura per i mutanti basandosi proprio su vecchi esperimenti fatti dalla Bestia. Wolverine e l'Uomo Ragno si mettono sulle sue tracce, ma vengono attaccati da Hobgoblin. Intanto Landon vuole utilizzare gli stessi esperimenti di Hank per liberare il mondo dai mutanti, ma qualcosa va storto e finisce lui stesso trasformato in un orribile creatura; servono le forze congiunte di tutti gli X-Men per riuscire a fermare Landon. Tempesta in seguito si unir\u00e0 all'Uomo Ragno nelle Guerre Segrete. (Doveva apparire tutto il gruppo come la prima volta ma non tutti i doppiatori erano disponibili in quel momento e ci si era dovuti limitare a usare la sola Tempesta).\nEra inoltre prevista una loro apparizione in un episodio dei \"I Vendicatori\" ma avendo la serie dedicata ai Vendicatori avuto poco successo il progetto non \u00e8 stato attuato. Tuttavia in un episodio della serie dei Vendicatori si vede un ritratto della Bestia appeso a una parete.\nSigle alternative.\nStati Uniti.\nNegli Stati Uniti la sigla \u00e8 il tema degli X-Men, ripreso pi\u00f9 volte all'interno della serie, come accade spesso nei cartoni animati.\nItalia.\nIn Italia per le trasmissione sui canali Mediaset fu creata una sigla ad hoc, intitolata \"Insuperabili X-Men\" (musica di Carmelo Carucci e testo di Alessandra Valeri Manera) e cantata da Marco Destro e Pietro Ubaldi. Per la trasmissione sulla versione italiana di Fox Kids si scelse di utilizzare il tema musicale originale, tuttavia la sigla iniziale mantiene le immagini della sigla Mediaset.\nGiappone.\nLa sigla d'apertura fu rimpiazzata con una nuova, interamente cambiata, realizzata in Giappone, con un nuovo tema musicale cantato chiamato della band giapponese Ambience. A partire dal 46\u00ba episodio fu usata una seconda sigla alternativa, con la canzone . Anche il tema di chiusura \u00e8 differente, mostrando alcune immagini tratte dai fumetti della saga, accompagnate dalla sigla cantata dagli Ambience.\nDoppiaggio.\nL'edizione italiana \u00e8 stata eseguita dallo Studio P.V. di Milano, sotto la direzione di Lisa Mazzotti.\nFumetti.\nIl successo della serie ha portato la Marvel Comics a pubblicare nel tempo diverse serie a fumetti ispirate da o in continuit\u00e0 con essa. Gi\u00e0 durante la trasmissione delle prime stagioni venne pubblicata \"X-Men Adventures\" (1992-1996), per un totale di 41 numeri suddivisi in 3 volumi, che adattava parzialmente e con numerose differenze le storyline del cartone animato. A questa testata fece seguito \"Adventures of the X-Men\" (1996-1997), di 12 numeri, che proseguiva le storie della precedente con contenuti originali.\nLa Marvel torn\u00f2 ad esplorare l'universo della serie animata nel 2015 con una miniserie in 4 numeri, tie-in dell'evento \"Secret Wars\", intitolata \"X-Men '92\", in cui i protagonisti originali della serie anni '90 si trovano catapultati all'interno del \"Battleworld\". Un secondo volume di 10 numeri \u00e8 stato pubblicato tra il 2016 e il 2017, e prosegue le vicende sia del precedente che della serie animata.\nA gennaio 2022 la Marvel ha annunciato che un'ulteriore miniserie a fumetti basata sul cartone \u00e8 prevista per la pubblicazione durante la primavera di quello stesso anno. Intitolata \"X-Men '92: House of XCII\" e composta da 5 numeri, la serie esplorer\u00e0 un universo alternativo in cui gli eventi di \"House of X\" e \"Powers of X\", celebri storyline di Jonathan Hickman, sono avvenuti decenni prima, negli anni '90 della serie animata originale."}
{"id": "1851899", "revid": "1305772", "url": "https://it.wikipedia.org/wiki?curid=1851899", "title": "Partito della Riforma del Canada", "text": "Il Partito della Riforma del Canada \u00e8 stato un partito politico canadese fondato nel 1987 su iniziativa di Preston Manning e di Leonardo Mundo. Nel 2000 ha dato luogo ad una nuova formazione politica, Alleanza Canadese.\nStoria.\nInizialmente il partito si caratterizzava pi\u00f9 come un soggetto populista che come conservatore. Cercava, infatti, una maggiore democraticizzazione del sistema politico attraverso la riduzione del potere del governo centrale. Nei primi anni novanta il PR fu accusato di essere troppo vicino ad alcune formazioni filo-fasciste. Ci\u00f2 spinse il PR a moderare i toni e a dar vita ad un programma politico molto \"ibrido\", facendo proprie sia politiche tipicamente \"liberiste\", che tipicamente \"socialdemocratiche\", il tutto amalgamato dalla forte guida di Manning.\nAlle elezioni federali del 1993 il PR ottenne ben 53 seggi, sottraendone moltissimi al Partito Conservatore Progressista del Canada e divenendo il secondo partito della Camera dei Comuni. Il PR and\u00f2 caratterizzandosi come il portavoce degli anglofoni del Canada occidentale, dei cittadini delle zone \"rurali\" del Canada Centrale e di chi si batteva per una riduzione della pressione fiscale. Ci\u00f2 fece s\u00ec che il PR accogliesse nelle sue file molti conservatori delusi dalle politiche dei Conservatori Progressisti, in particolare i cosiddetti Blu Tories, la destra dei PC. Nelle elezioni del 1997 il PR ottenne il 19.3% dei voti ed elesse 60 deputati."}
{"id": "1851900", "revid": "281901", "url": "https://it.wikipedia.org/wiki?curid=1851900", "title": "Zona dell'Abramis brama", "text": ""}
{"id": "1851901", "revid": "281901", "url": "https://it.wikipedia.org/wiki?curid=1851901", "title": "Zona dell'abramide", "text": ""}
{"id": "1851902", "revid": "2142040", "url": "https://it.wikipedia.org/wiki?curid=1851902", "title": "Guardia costiera", "text": "La guardia costiera \u00e8 un corpo statale che si occupa della sicurezza in mare e che \u00e8 presente in molte nazioni. Esso svolge compiti relativi agli usi civili del mare e tra le sue competenze vi sono la salvaguardia della vita umana in mare, della sicurezza della navigazione e del trasporto marittimo, oltrech\u00e9 la tutela dell'ambiente marino, dei suoi ecosistemi e l'attivit\u00e0 di vigilanza dell'intera filiera della pesca marittima, dalla tutela delle risorse a quella del consumatore finale. A quest'ultime si aggiungono le ispezioni sul naviglio nazionale mercantile, da pesca e da diporto, condotte anche sulle navi mercantili estere che scalano i porti nazionali. \nAttivit\u00e0 e competenze.\nFra le responsabilit\u00e0 che possono essere affidate ad un servizio di guardacoste, vi \u00e8 la sorveglianza del rispetto delle norme che regolamentano la navigazione, il controllo delle frontiere marittime, la vigilanza nelle acque territoriali oppure altri servizi di controllo. \nIn alcuni paesi la guardia costiera \u00e8 parte delle forze armate, in altri invece \u00e8 una organizzazione civile o privata. Inoltre, in certi stati, i compiti di salvataggio in mare vengono suddivisi in pi\u00f9 organizzazioni, tra cui corpi volontari civili. In questi casi i mezzi navali possono essere forniti da volontari, come ad esempio i Royal National Lifeboat Institution, oppure i velivoli possono provenire dalle forze armate e infine anche la guardia costiera contribuisce con i propri mezzi a disposizione. \nIn tempo di guerra, le guardie costiere potevano venire incaricate di controllare la difesa dei porti, del controspionaggio navale e di perlustrazioni litoranee.\nNel mondo.\nBosnia Erzegovina.\nOpera la grani\u010dna policija, anche con funzione di polizia di confine.\nCroazia.\nCi sono la Obalna stra\u017ea Republike Hrvatske, e la Lu\u010dke kapetanije, che espleta servizio di \"autorit\u00e0 portuale\".\nIrlanda.\nLa guardia costiera ha un ruolo di polizia limitato ed \u00e8 principalmente l'ente di coordinamento per il \"SAR - Search and Rescue\" (ricerca e salvataggio, in italiano), ma i ruoli di polizia come membri effettivi delle forze dell'ordine, sono in crescita in tutto il mondo, di pari passo con l'aumento di richiesta di sicurezza marittima. \nItalia.\nIn Italia le funzioni di guardia costiera sono affidate al \"Corpo delle capitanerie di porto - Guardia costiera\", tra le cui competenze rientrano attivit\u00e0 relative al SAR, alla sicurezza in mare ed alla tutela ambientale della fascia costiera.\nStati Uniti d'America.\nNegli Stati Uniti, la United States Coast Guard \u00e8 uno dei 6 corpi militari, ma a differenza degli altri non dipende dallo United States Department of Defense, essendo gestita fra gli enti di sicurezza interna. La maggior parte dei corpi di guardia costiera opera utilizzando navi e velivoli, tra cui elicotteri e idrovolanti."}
{"id": "1851903", "revid": "281901", "url": "https://it.wikipedia.org/wiki?curid=1851903", "title": "Zona di foce", "text": ""}
{"id": "1851904", "revid": "281901", "url": "https://it.wikipedia.org/wiki?curid=1851904", "title": "Zona dei Salmonidi", "text": ""}
{"id": "1851905", "revid": "281901", "url": "https://it.wikipedia.org/wiki?curid=1851905", "title": "Zona dei Ciprinidi a deposizione litofila", "text": ""}
{"id": "1851907", "revid": "281901", "url": "https://it.wikipedia.org/wiki?curid=1851907", "title": "Zona dei Ciprinidi a deposizione fitofila", "text": ""}
{"id": "1851908", "revid": "281901", "url": "https://it.wikipedia.org/wiki?curid=1851908", "title": "Zona dei Mugilidi", "text": ""}
{"id": "1851909", "revid": "17172118", "url": "https://it.wikipedia.org/wiki?curid=1851909", "title": "Navegantes (Santa Catarina)", "text": ""}
{"id": "1851910", "revid": "889336", "url": "https://it.wikipedia.org/wiki?curid=1851910", "title": "Tulou", "text": "Il tulou (, hakka: th\u00fa-l\u00e8u), o \"costruzione di terra\", \u00e8 un'abitazione contadina collettiva, costruita a fortezza, residenza tradizionale del popolo degli Hakka nella Cina meridionale.\nNel 2008 l'UNESCO ha inserito queste opere tra i patrimoni dell'umanit\u00e0.\nDescrizione.\nDi solito possiede una configurazione circolare che circonda un cortile centrale. Queste strutture erano occupate dagli individui dei vari clan.\nAnche se la maggior parte dei tulou furono edificati in terra e paglia di riso , la definizione \"tulou\" in linea di massima \u00e8 una etichetta descrittiva di una tipologia edilizia e non indica il materiale di costruzione. Alcuni furono costruiti con pietre di granito o hanno avuto murature in cotto. La maggior parte dei tulou di grandi dimensioni ancor oggi visibili sono stati costruiti con un materiale composito denominato sanhetu e non solo in terra."}
{"id": "1851912", "revid": "281901", "url": "https://it.wikipedia.org/wiki?curid=1851912", "title": "Acque a Salmonidi", "text": ""}
{"id": "1851914", "revid": "281901", "url": "https://it.wikipedia.org/wiki?curid=1851914", "title": "Acque a ciprinidi", "text": ""}
{"id": "1851915", "revid": "165197", "url": "https://it.wikipedia.org/wiki?curid=1851915", "title": "Acque salmastre", "text": ""}
{"id": "1851917", "revid": "281901", "url": "https://it.wikipedia.org/wiki?curid=1851917", "title": "Zone ittiche", "text": ""}
{"id": "1851918", "revid": "281901", "url": "https://it.wikipedia.org/wiki?curid=1851918", "title": "Zona ittica", "text": ""}
{"id": "1851921", "revid": "834", "url": "https://it.wikipedia.org/wiki?curid=1851921", "title": "Aidc", "text": ""}
{"id": "1851924", "revid": "767487", "url": "https://it.wikipedia.org/wiki?curid=1851924", "title": "Gangsters in agguato", "text": "Gangsters in agguato (\"Suddenly\") \u00e8 un film del 1954 diretto da Lewis Allen.\nTrama.\n\"...Oggi la vita \u00e8 talmente tranquilla a Suddenly, che dovremmo ribattezzarla Quiet City.\" Cos\u00ec, nel prologo del film, un agente dello sceriffo descrive ad un autista di passaggio la cittadina del Midwest teatro della vicenda - ironicamente, alla fine del film, lo sceriffo si rivolger\u00e0 all'incirca nello stesso modo, ad un altro autista.\nMa \"suddenly\", in Inglese, significa \"improvvisamente\". E, improvvisamente, la quiete della cittadina viene turbata dalla notizia del passaggio del Presidente degli Stati Uniti d'America. Ma, soprattutto viene sconvolta la vita della famiglia Benson: il piccolo \"Pidge\", la madre vedova e il nonno.\nUn terzetto di killer a pagamento ha, infatti, individuato nella loro abitazione, la postazione ideale per assassinare il Presidente, in arrivo alla stazione. I tre, capeggiati da John Baron, reduce di guerra e con la psiche turbata dall'esperienza bellica, tengono sotto sequestro la famiglia e, insieme ad essa, lo sceriffo della citt\u00e0, passato per un controllo.\nIl piano sar\u00e0 sventato e i suoi esecutori troveranno la morte."}
{"id": "1851930", "revid": "834", "url": "https://it.wikipedia.org/wiki?curid=1851930", "title": "Aipa", "text": ""}
{"id": "1851932", "revid": "486946", "url": "https://it.wikipedia.org/wiki?curid=1851932", "title": "AIRC", "text": ""}
{"id": "1851933", "revid": "486946", "url": "https://it.wikipedia.org/wiki?curid=1851933", "title": "Associazione Italiana Ricerca sul Cancro", "text": ""}
{"id": "1851936", "revid": "486946", "url": "https://it.wikipedia.org/wiki?curid=1851936", "title": "Airo", "text": ""}
{"id": "1851946", "revid": "1234826", "url": "https://it.wikipedia.org/wiki?curid=1851946", "title": "Hehe", "text": "Gli hehe (al plurale wahehe) sono un gruppo etnico-linguistico correlato agli Ngoni e ai Bena. Sono presenti soprattutto nella Regione di Iringa, in Tanzania, che corrisponde alla Uhehe (\"terra degli hehe\") storica. Al 1994 la popolazione hehe era stimata intorno alle 750.000 persone. La lingua hehe appartiene al gruppo bantu.\nStoria.\nLe origini del popolo hehe non sono note. In epoca immediatamente precoloniale (ovvero al tempo dei primi contatti con i missionari e gli esploratori europei), gli hehe si erano stabiliti solo da poche generazioni in Uhehe (\"la terra degli hehe\", ovvero gli altopiani della Tanzania sudoccidentale, a nordest del lago Malawi). Vivevano principalmente di agricoltura, occasionalmente allevando vacche e capre. Erano organizzati in piccoli chiefdom (comunit\u00e0 con un capo locale) ciascuno composto da poche migliaia di persone.\nIntorno al quarto decennio del XIX secolo opposero un'agguerrita resistenza agli invasori Ngoni provenienti dal Mozambico. Nello stesso periodo i chiefdom furono unificati in un unico regno dal capo Munyigumba del chiefdom di Nguruhe, fondatore della dinastia Muyinga, che si impose attraverso matrimoni politici e vittorie militari (soprattutto ai danni dei Sangu). Alla sua morte (nel 1878 o 1879), uno schiavo Nyamwezi di nome Mwumbambe uccise il fratello del re defunto e tent\u00f2 di usurpare il trono. Mwumbambe fu a sua volta ucciso da Mtwa Mkwawa, figlio di Munyigumba, che succedette quindi al padre.\nMkwawa estese ulteriormente i domini del suo regno, governandolo in modo spietato e crudele e guadagnandosi il soprannome onorifico di \"stagione della follia\". Sotto il suo comando, gli hehe giunsero a controllare le vie carovaniere settentrionali, e a minacciare tutte le popolazioni confinanti (Gogo, Kaguru, Sunga). In questo periodo la societ\u00e0 hehe era fortemente militarizzata, e la guerra era la principale occupazione di tutti i maschi. Nella capitale del regno, Iringa, i giovani venivano addestrati all'uso della lancia e alle tattiche di combattimento. Intorno agli anni 1890, Mkawa disponeva di un esercito di 2000-3000 uomini, con oltre 20.000 altri uomini che potevano essere velocemente mobilitati all'occorrenza.\nI villaggi conquistati venivano brutalmente soggiogati piuttosto che assimilati. Le donne straniere catturate in battaglia diventavano propriet\u00e0 di hehe di alto rango, ed erano impiegate per il lavoro nei campi, il trasporto di acqua e materiali da costruzione, e altri lavori pesanti. \nL'espansione degli hehe verso nord avvenne nello stesso periodo in cui i tedeschi stavano penetrando dalla parte costiera dell'Africa Orientale Tedesca verso l'entroterra, per creare una rotta commerciale fra l'Oceano Indiano e Tabora. Hehe e tedeschi quindi entrarono rapidamente in contatto e in conflitto. Come parte di questo conflitto indiretto, gli hehe attaccavano e distruggevano sistematicamente le comunit\u00e0 indigene che dimostravano di aver accettato l'autorit\u00e0 tedesca. \nI tedeschi cercarono inizialmente di negoziare, senza successo. Gli hehe combatterono duramente contro le Schutztruppe tedesche e gli askari al loro seguito. I primi scontri diretti si risolsero in favore degli hehe, al punto che Julius von Soden, governatore della colonia tedesca, dovette sospendere tutte le spedizioni nell'entroterra. Si \u00e8 ipotizzato che in questo periodo sia entrato in uso il nome \"hehe\", che potrebbe derivare dal grido di battaglia dell'esercito di Mkwawa, \"hee twahumite, hee twahumite, he he he hee\" (\"siamo arrivati\"). \nIl successore di von Soden, Freiherr von Schele, tent\u00f2 nuovi negoziati, ma anch'egli senza successo. Nel 1894, le forze armate tedesche scatenarono una nuova offensiva e riuscirono a prendere la capitale Iringa. Questo tuttavia non ferm\u00f2 Mkwawa, che continu\u00f2 a combattere strenuamente contro i tedeschi. Nel 1896 alcune comunit\u00e0 hehe si arresero ai colonizzatori, e Mkwawa venne a trovarsi progressivamente isolato, ma continu\u00f2 a razziare gli avamposti tedeschi e dar luogo ad azioni di guerriglia nelle campagne. \nNel luglio del 1898 l'esercito tedesco riusc\u00ec finalmente a mettere in trappola Mkwawa, che scelse di suicidarsi piuttosto che farsi prendere prigioniero. La sua testa venne inviata a Berlino come prova della sconfitta definitiva degli hehe. In seguito, la vicenda degli hehe divenne cos\u00ec celebre in Europa che la restituzione della testa di Mkwawa agli hehe venne inclusa come condizione nel Trattato di Versailles del 1919 (la restituzione ebbe effettivamente luogo, ma solo nel 1954). \nNonostante la sconfitta e l'accettazione di fatto dell'autorit\u00e0 tedesca, gli hehe rimasero un popolo orgoglioso, refrattario nei confronti della cultura dei colonizzatori, e difficile da gestire per i governatori che seguirono von Schele. Ciononostante, essi non presero parte a nessuna delle rivolte della storia coloniale della Tanzania, nemmeno a quella dei Maji Maji.\nCultura e societ\u00e0.\nNella societ\u00e0 tradizionale hehe, i bambini ricevevano dal padre il soprannome e il vincolo di non mangiare un certo tipo di cibo. Non erano ammessi matrimoni fra persone dotate dello stesso soprannome e dello stesso cibo proibito, e neppure fra consanguinei per via matrilinea. Era invece comune il matrimonio fra cugini. Il pretendente doveva pagare la famiglia della sposa, e questo pagamento doveva in genere comprendere almeno due mucche e un bue. Il divorzio era ammesso; il marito prendeva con s\u00e9 tutti i figli svezzati, ma riceveva indietro il prezzo pagato per la sposa.\nLa societ\u00e0 hehe aveva un rudimentario ma efficace sistema giudiziario, con diversi tipi di pena previsti per differenti reati; le pene potevano essere pecuniarie, fisiche (mai molto severe), e in alcuni casi potevano essere emesse sentenze di morte o di espulsione dalla comunit\u00e0. I capi villaggio fungevano da giudici per i crimini pi\u00f9 lievi, mentre quelli pi\u00f9 gravi erano giudicati da autorit\u00e0 di livello superiore. La corruzione dei giudici e delle altre autorit\u00e0 era una pratica ammessa e diffusa. I giudici dei vari livelli operavano sempre nel contesto di un processo pi\u00f9 o meno formalizzato, e in genere aperto al pubblico (eccetto per i casi pi\u00f9 gravi). Due testimoni maschi erano considerati sufficienti per decretare la certezza del reato e comminare la pena; i testimoni di sesso femminile erano tenuti in minor conto, e dovevano essere in numero maggiore (da tre a cinque). I crimini che venivano puniti includevano l'offesa alle autorit\u00e0, la falsa testimonianza, l'adulterio, l'incesto, lo stupro, l'omicidio e il furto. Anche accettare beni rubati era considerato un crimine punibile.\nLa societ\u00e0 hehe moderna riproduce in parte quella tradizionale. Ai capi dei chiefdom corrispondono autorit\u00e0 locali eletti a livello distrettuale, regionali o nazionali."}
{"id": "1851947", "revid": "86147955", "url": "https://it.wikipedia.org/wiki?curid=1851947", "title": "Castello del Walid", "text": ""}
{"id": "1851948", "revid": "767487", "url": "https://it.wikipedia.org/wiki?curid=1851948", "title": "Episodi di Dead Like Me (prima stagione)", "text": "La prima stagione di \"Dead Like Me\" \u00e8 stata trasmessa negli Stati Uniti dal 27 giugno 2003 al 31 ottobre 2004 sul canale cavo statunitense Showtime.\nIn Italia la prima stagione \u00e8 stata trasmessa sul canale satellitare Fox Life nella primavera del 2004 e poi in replica sul canale satellitare Fox nell'estate 2005. In chiaro \u00e8 stata trasmessa a partire dal 7 gennaio 2010 su Rai 4\nIl 15 giugno 2004 \u00e8 stato pubblicato negli Stati Uniti un cofanetto contenente tutta la prima stagione in lingua originale. L'edizione in lingua italiana \u00e8 invece stata pubblicata il 10 ottobre 2007."}
{"id": "1851949", "revid": "2065965", "url": "https://it.wikipedia.org/wiki?curid=1851949", "title": "Antonio Vandini", "text": "Biografia.\nLa prima attivit\u00e0 nota di Antonio Vandini ci viene riportata da un documento del 9 giugno 1721 nel quale viene attestata la sua nomina a primo violoncellista alla Basilica di Sant'Antonio di Padova; dal documento inoltre risulta che egli precedentemente serv\u00ec sempre con il medesimo incarico presso la Basilica di Santa Maria Maggiore di Bergamo e dal 27 settembre 1720 al 4 aprile 1721 anche fu attivo come maestro di violoncello all'Ospedale della Piet\u00e0 di Venezia, presso il quale lavorava anche Antonio Vivaldi. Il 1\u00ba novembre 1721 inizi\u00f2 dunque a suonare nell'orchestra della basilica padovana, presso la quale sar\u00e0 attivo per circa 50 anni.\nPer\u00f2 l'anno successivo, il 18 giugno 1722, diede temporaneamente le dimissioni, per recarsi a Praga alcuni anni. Nella capitale ceca durante il giugno del 1723 partecip\u00f2 alle celebrazioni musicali per l'incoronazione di Carlo VI; ivi, successivamente, assieme a Giuseppe Tartini, entr\u00f2 al servizio del conte Ferdinand Francesco Kinsky.\nNella primavera del 1726 decise di lasciare Praga e tornare in Padova, dove il 1\u00ba giugno fu reintegrato nella posizione che aveva lasciato precedentemente. Continu\u00f2 la propria attivit\u00e0 musicale senza pi\u00f9 grosse interruzioni sino al 1770, lavorando a stretto contatto con Tartini; \u00e8 proprio quest'ultimo a riportarci alcuni alcune informazioni biografiche sul conto di Vandini, grazie al rapporto epistolare che il celebre violinista intrattenne con Padre Martini. Vandini e Tartini suonarono spesso in insieme a Padova, all\"'Accademia dei Ricoverati\" dal 1728 al 1748 e alle cerimonie della \"Pia Aggregazione di Santa Cecilia\". Il 4 ottobre 1750 Vandini fu alla Basilica di San Francesco d'Assisi assieme al violinista Carlo Tessarini per la festa del patrono del santo. Dal 1769, dopo la morte di sua moglie, Vandini ospit\u00f2 Tartini nella sua casa sino al 1770, quando il violoncellista si ritir\u00f2 dal proprio servizio, lasciando il proprio posto all'allievo Giuseppe Calegari. Nel 1776 Vandini torn\u00f2 nella citt\u00e0 natale, dove mor\u00ec due anni pi\u00f9 tardi.\nConsiderazioni dell'artista.\nIn alcuni documenti padovani Vandini viene menzionato come suonatore di viola o di violoto, probabilmente perch\u00e9 egli teneva l'archetto del suo violoncello alla stessa maniera dei suonatori di viola. Questo \u00e8 testimoniato principalmente da Charles Burney durante il suo viaggio in Italia, il quale scrisse:\nBurney inoltre spieg\u00f2 che gli italiani ammiravano l'esecuzioni di Vandini, dicendo che egli suonava:\nGli \"Appunti sulla biografia di Tartini\" di Vandini sono stati la prima fonte per il reperimento di informazioni sulla vita di Tartini. Come quest'ultimo e molti altri compositori e musicisti, anche Vandini intraprese una corrispondenza con Padre Martini, della quale sopravvivono alcune lettere.\nComposizioni.\nPochi lavori ci sono giunti prodotti da Vandini, i quali includono solamente un concerto per violoncello in re maggiore e 6 sonate per violoncello (in do magg., 1717; in la min.; 2 in si bemolle magg., un'altra in do magg. e in mi magg.). Queste composizioni risentono dell'influenza musicale dell'amico Tartini."}
{"id": "1851950", "revid": "729019", "url": "https://it.wikipedia.org/wiki?curid=1851950", "title": "Modern Girl (Meat Loaf)", "text": "Modern Girl \u00e8 una canzone scritta da Paul Jacobs e Sarah Durkee e cantata da Meat Loaf. \u00c8 stata anche il primo singolo tratto dall'album del 1984 \"Bad Attitude\", risultato uno dei suoi pochi successi degli anni '80.\nFormati.\n\"Modern Girl\" \u00e8 stato distribuito in diverse versioni. Tutte le versioni contengono \"Modern Girl\" e \"Take a Number\", un b-side non tratto dall'album. Negli Stati Uniti la canzone venne pubblicata come \"(Give Me the Future with a) Modern Girl\" e con la canzone presa dall'album \"Sailor to a Siren\" come lato b.\nPerformance dal vivo.\nMeat Loaf ha cantato molte volte \"Modern Girl\" durante gli anni '80. La ripropose durante i tour \"The Very Best of Meat Loaf\" e \"Storytellers\" verso la fine degli anni '90.\nQuando la esegue dal vivo Meat Loaf non canta la parte del coro di \"Gimme the Future\" ma la lascia ai coristi. Meat Loaf usa questo arrangiamento per altre canzoni del suo repertorio come \"Blind Before I Stop\", \"Masculine\" e \"Dead Ringer for Love\"."}
{"id": "1851955", "revid": "1305772", "url": "https://it.wikipedia.org/wiki?curid=1851955", "title": "ANFI", "text": ""}
{"id": "1851956", "revid": "834", "url": "https://it.wikipedia.org/wiki?curid=1851956", "title": "Anfi", "text": ""}
{"id": "1851957", "revid": "287204", "url": "https://it.wikipedia.org/wiki?curid=1851957", "title": "Ezio Foppa Pedretti", "text": "Biografia.\nFiglio della maestra di Telgate, terzo di quattro fratelli (il primogenito, Giuseppe, muore nel 1943 in guerra), un nonno che costruisce mobili e lo zio Pierino titolare di una fabbrichetta per la produzione di manici per ombrelli, frequenta prima la scuola professionale a Palazzolo sull'Oglio e poi l'Istituto tecnico industriale di Bergamo. Si diploma a 17 anni e va a lavorare in un'officina meccanica di Seriate. Lascia dopo solo un mese perch\u00e9 non gli piace lavorare il metallo e comincia a frequentare la sera la fabbrica dello zio dove lavora anche il padre Luigi e dove pu\u00f2 utilizzare le macchine per realizzare piccoli giocattoli: camioncini, trenini, carriole, mobili in miniatura. La fantasia \u00e8 tale da venire soprannominato \"gr\u00e8 de pier\", granello di pepe. Con i soldi dei genitori riesce a comprare una sega a nastro, un piccolo trapano, una pialla a filo e una a spessore, in un locale di casa continua a produrre piccoli giocattoli, cestini, aste flessibili di legno di acacia per una tessitura locale, facendosi aiutare dal fratello Tito e dalla sorella Letizia. Inizia cos\u00ec alla fine del 1945 l'avventura che porter\u00e0 alla nascita, all'inizio del 1946, di quella che sar\u00e0 la fabbrica dei fratelli Foppa Pedretti.\nLe macchine aumentano di numero e sono poi traslocate in un capannone mentre la loro gestione \u00e8 affidata al padre Luigi che si licenzia dall'aziendina del fratello, sono assunti alcuni ragazzi appena usciti dalle scuole professionali, la mamma si occupa della contabilit\u00e0, la sorella Letizia segue il reparto verniciatura, lui e il fratello vanno in giro nei dintorni per procurarsi clienti. Si lavora tutti i giorni, compresa mezza domenica. Nel 1950 viene preso un secondo capannone, il laboratorio artigianale si avvia a diventare un'attivit\u00e0 industriale, sono costruiti anche prodotti per la prima infanzia come i seggioloni pieghevoli, i box per i beb\u00e8, i lettini, i pallottolieri per arrivare alle mini-scrivanie per studenti. Sempre in legno. Nel 1956 il primo spazio alla Fiera campionaria di Milano dopo che gi\u00e0 da un paio d'anni \u00e8 diventato fornitore della Rinascente.\nNegli anni sessanta la produzione si allarga alle valigie per campeggio, negli anni settanta ai mobili per giardino. In azienda lavora anche la moglie di Ezio, Bianca Brevi, sposata nel 1955; lavoreranno anche i quattro figli: Pinangela, Enrica, Annamaria, Gianluigi e i tre mariti delle figlie. Tra di loro Luciano Bonetti, classe 1948, ingegnere elettrotecnico al Politecnico di Milano. Sposato con Pinangela, entra in azienda nel 1975 come responsabile della produzione e dopo tre anni ne diventa direttore commerciale: \u00e8 lui ad inventarsi il nuovo marchio dell'azienda, una quercia che germoglia in continuazione e cresce, l'\"albero delle idee\" capace di produrre sempre nuovi frutti. A met\u00e0 degli anni ottanta l'ingresso nei prodotti per la casa: scale, assi da stiro, stendibiancheria, portascarpe, sedie e tavoli, utensili per la cucina. In legno naturalmente: faggio, abete, betulla, pioppo, anche il truciolare assemblato.\nNel 1981, anno in cui il nome dell'azienda viene unito in Foppapedretti, \u00e8 costruito uno stabilimento per ospitare 120 dipendenti; nel 1988 la sede \u00e8 trasferita da Telgate al nuovo quartier generale di Grumello del Monte, in un'area di 42.000 metri quadrati che ospita 250 dipendenti, quasi a ridosso dell'autostrada Milano-Venezia; alla fine degli anni novanta \u00e8 realizzato a Bolgare, a pochi chilometri di distanza, la Foppapedretti Technology, completamente automatizzato.\nEzio, tutto casa e bottega, diventa un grande tifoso della squadra femminile di pallavolo di Bergamo da quando, nel 1992, comincia a sponsorizzarla. La squadra, che da allora porta il nome dell'azienda, militava in serie B2 e in soli quattro anni era approdata in A1, collezionando una serie di titoli. \nNel 2005 Ezio \u00e8 insignito del titolo \"Nonno dell'anno\" nell'ambito di un concorso del settimanale per ragazzi \"Il Giornalino\" (Periodici San Paolo)."}
{"id": "1851966", "revid": "1305772", "url": "https://it.wikipedia.org/wiki?curid=1851966", "title": "Love Songs", "text": "Love Songs (\"canzoni d'amore\" in lingua inglese) pu\u00f2 riferirsi a:"}
{"id": "1851972", "revid": "124222052", "url": "https://it.wikipedia.org/wiki?curid=1851972", "title": "Kerry Kross", "text": "Kerry Kross \u00e8 un personaggio dei fumetti creato da Max Bunker (testi) e Dario Perucca (disegni), protagonista di due omonime serie a fumetti edite dal 1994 al 1999.\nPersonaggio e trama.\nEx-agente dell'FBI, la protagonista \u00e8 una investigatrice privata, abilissima nella lotta e nell'uso delle armi da fuoco di cui si serve senza esitazione in caso di necessit\u00e0. Kerry Kross, lunghi capelli biondi, alta, atletica e bellissima, si trova perfettamente a suo agio sia nella lucida ed attillata tuta da motociclista, che indossa quando si sposta per le strade di Los Angeles sulla sua potente Harley-Davidson, sia quando, in tailleur o eleganti abiti da sera, esercita tutto il fascino della sua femminilit\u00e0, spesso ma non solo in funzione del suo mestiere.\nMa Kerry \u00e8 apertamente lesbica e il suo grande amore \u00e8 Melania Reynolds, sua compagna ai tempi dell'universit\u00e0 di legge (facolt\u00e0 che Kerry aveva scelto per seguire le orme di suo padre, morto tragicamente come sua madre e suo fratello), e con la quale aveva avuto una breve ma intensa relazione prima che questa decidesse di lasciarla per sposarsi, e da questo matrimonio nascesse una figlia, la piccola Janine. Pur sfogando la sua frustrazione con amanti occasionali, Kerry non si \u00e8 mai rassegnata, e ha continuato negli anni a frequentare l'amica. Le due donne si sono con il tempo riavvicinate, dopo che Melania \u00e8 rimasta vedova ed ha avuto bisogno dell'aiuto di Kerry per proteggere lei e sua figlia dalla suocera che appresi i suoi trascorsi sessuali stava cercando di portarle via la bambina.\nMa presto lo spirito opportunistico di Melania ha ripreso il sopravvento, quando ha intravisto la possibilit\u00e0 di un nuovo matrimonio che potesse assicurarle un futuro ricco ed agiato. Kerry per\u00f2, nonostante i tentativi di Melania di tenerla a distanza, non riuscendo ad accettare di perdere nuovamente il suo primo amore, e arrivata a sviluppare una vera e propria ossessione per lei, giunge perfino a rapirla nel vano tentativo di impedirle di risposarsi. Resasi finalmente conto che la loro storia \u00e8 finita, Kerry ha rinunciato a Melania, accontentandosi di vederla occasionalmente come una delle sue partner di una notte.\nL'amore non corrisposto non \u00e8 tuttavia l'unico problema di Kerry: la donna ha nella testa una scheggia metallica, residuo di un attentato organizzato proprio dal capo della divisione dell'FBI per cui lavorava, Mister Harlington, che ha cercato di vendicarsi di lei per avergli insidiato la moglie. Scampata miracolosamente all'esplosione che ha causato la morte di un suo collega, la donna si porta quindi dietro questa spada di Damocle (la scheggia non \u00e8 estraibile chirurgicamente e potrebbe ucciderla in ogni momento) che prima l'ha costretta a rinunciare alla sua carriera, spingendola ad aprire un'agenzia investigativa ed a vivere costantemente al limite, sfidando la morte ogni giorno, \"alla ricerca\" come la rimprovera sempre Nancy, la giovane segretaria, sua unica collaboratrice, \"della pallottola che la uccider\u00e0\".\nNonostante non faccia pi\u00f9 parte dell'FBI, per risolvere le situazioni difficili in cui spesso la cacciano i suoi metodi spicci, Kerry ricorre a volte all'autorit\u00e0 dell'agente Richard Martin, suo ex-collega, con cui ha mantenuto rapporti cordiali e che si trova a collaborare con lei di frequente, naturalmente all'insaputa di Mister Harlington.\nStoria editoriale.\nLa prima serie venne edita dalla Max Bunker Press dal 1994 al 1995 per 11 numeri, scritti da Max Bunker e disegnati da Dario Perrucca; nel 1998 che presenta per i primi quattro numeri episodi inediti, cronologicamente precedenti agli 11 episodi pubblicati nella prima serie che vengono ristampati dal n. 5 (alcuni di questi vennero ridisegnati ex-novo da Perucca); dal n. 16 e fino alla chiusura della serie con il n. 21 vennero pubblicati solo episodi inediti. Nel 2000 il personaggio viene riproposto come comprimario in una nuova serie, sempre scritta da Max Bunker e disegnata da Dario Perucca, \"Kerry Kross presenta\" \"Beverly Kerr.\"\nDopo un nuovo episodio singolo inedito, il ventiduesimo, uscito nel 2002, il personaggio ha ricominciato ad apparire dal 2005 in propri albi pubblicati pi\u00f9 o meno annualmente nella collana Max Graphic Novel, alternandosi con quelli di Beverly Kerr e di altri personaggi vecchi e nuovi targati Max Bunker.\nIl personaggio ha partecipato con un breve cameo anche all'esordio del nuovo personaggio di Secchi, Pepper Russel, una donna di colore dagli atteggiamenti vivaci e anticonformisti, procuratore federale a Los Angeles, il cui episodio d'esordio, \"Skip\", \u00e8 apparso nelle edicole nell'agosto 2008. Alla storia, partecipano in ruoli pi\u00f9 rilevanti anche l'agente Richard Martin e Mister Harlington.\nBeverly Kerr.\nCarina, di buona famiglia, psicologa di successo, fidanzata del sostituto procuratore distrettuale di New York, Beverly Kerr (anche il richiamo nel cognome non pare casuale) \u00e8 esattamente l'opposto di Kerry. Bruna, con i capelli cortissimi, ed esile nella figura, ha ben poco di atletico. Anche grazie al suo fidanzato, Beverly si trova sempre coinvolta in vicende poliziesche in cui Kerry, nonostante la distanza che le divide, interviene spesso a salvarla. Tra le due donne si stabilisce subito un'immediata simpatia. Alla prima miniserie di Beverly Kerr datata 2000/2001 ne segue un'altra un paio di anni dopo, per poi continuare con albi singoli a periodicit\u00e0 variabile nella collana Max Graphic Novel, sempre con la costante partecipazione di Kerry, a cui ricambia occasionalmente le visite nei suoi albi, finch\u00e9 nell'avventura di quest'ultima apparsa nel giugno 2008, \"Kerry Kross: All'ultimo respiro\", le due si concedono una vacanza romantica insieme a Las Vegas, che potrebbe portare in futuro a nuovi sviluppi."}
{"id": "1851974", "revid": "21880", "url": "https://it.wikipedia.org/wiki?curid=1851974", "title": "Riserva forestale di protezione Duna Feniglia", "text": ""}
{"id": "1851981", "revid": "114058374", "url": "https://it.wikipedia.org/wiki?curid=1851981", "title": "Campolungo (Ascoli Piceno)", "text": "Geografia fisica.\nLa localit\u00e0 si trova ad est del centro urbano di Ascoli Piceno sulla statale Salaria Inferiore, percorrendo la strada in direzione San Benedetto del Tronto. La localit\u00e0 si raggiunge dopo aver superato il ponte medioevale dei SS. Filippo e Giacomo, il nuovo quartiere di Monticelli e la zona delle Ripe dove il paesaggio agrario propone ancora visibili e ben conservate le costruzioni legate alla mezzadria.\nStoria.\nLa storia della frazione di Campolungo \u00e8 strettamente legata alle vicende della nobile famiglia Sgariglia. La dinastia ebbe inizio nel XIII secolo e, con complesse ramificazioni ed imparentamenti, ha attraversato nel tempo tutta la storia legata ad Ascoli Piceno, fino all'ultimo discendente Marco Sgariglia. Questi fu il primo sindaco della citt\u00e0 dopo l'unit\u00e0 d'Italia. Prima della sua morte, avvenuta nel 1903, ed anche per desiderio dei fratelli defunti, Giovanni e Giuseppe, che come lui non avevano prole, volle donare all'amministrazione comunale l'intero e inestimabile patrimonio immobiliare, di cui l'attuale frazione di Campolungo era un'importante fetta, affinch\u00e9 fosse destinato all'istituzione di un'opera pia.\nA partire dal dopoguerra l'impianto tipicamente agrario di Campolungo \u00e8 stato stravolto, infatti lungo la salaria \u00e8 nata la zona industriale di Ascoli Piceno, la principale della Provincia.\nMonumenti e luoghi d'interesse.\nVilla Sgariglia.\nL'edificio, appartenuto alla nobile famiglia ascolana degli Sgariglia di cui conserva il nome, rappresenta uno dei migliori esempi architettonici di villa nobiliare di campagna presente nel territorio della provincia di Ascoli Piceno. Fu trasformata nelle attuali forme barocche in pi\u00f9 fasi fra la prima e la seconda met\u00e0 del Settecento, in particolare dal marchese Pietro Emidio Sgariglia, su disegno di Lazzaro Giosafatti, definito il \"Brunelleschi ascolano\" come ebbe ad indicarlo l'architetto Baldassarre Orsini nella sua guida del 1790, in cui sono riportate alcune incisioni della villa e della chiesa dell'Assunta. Alla morte di Giovanni Sgariglia nel 1908 il complesso pass\u00f2 per lascito testamentario al Comune di Ascoli Piceno, affinch\u00e9 vi si attuasse, come richiedeva il testamento, la \"costituzione di una casa di riposo per i poveri della citt\u00e0\": cosa che non avvenne. Dall'anno 2008 la villa \u00e8 diventata un raffinato residence hotel.\nSantuario dell'Assunta.\nLa chiesa, con la maestosa cupola ed il ricco decoro interno, fu costruita nel 1777 ed \u00e8 dedicata all'Assunta. Ogni anno, il 15 agosto, vi si svolge una festa organizzata dalla confraternita del Santissimo Sacramento che richiama, ancora oggi, molti devoti.\nCastello di Cartofaro.\nSulla collina che si trova a nord di villa Sgariglia si erge il castello di Cartofaro. L'origine del nome \"Cartofaro\" \u00e8 riconducibile per molti storici ad un toponimo di origine longobarda.\nL'edificio, costruito nel XVI secolo, fu utilizzato come una residenza signorile ed ebbe anche un agglomerato di case rurali. Nelle vicinanze vi \u00e8, inoltre, la chiesa di S. Pietro di Cerreto, costruita nel XV secolo e pertinenza diretta dei Lateranensi.\nIl Fermo Posta.\nPresso le due case gemelle situate sulla via Salaria dinanzi al viale che porta alla villa, i viaggiatori sostavano per il cambio dei cavalli, per rifocillarsi e pernottare. All'interno \u00e8 possibile visitare il \"Museo vivo delle tradizioni contadine\". Verso il fiume era situato l'ingresso alla selva, riserva di caccia degli Sgariglia.\nManifestazioni.\nDal 2004, ogni anno, tra maggio e giugno, nell'aia del Fermo Posta e dal 2008 anche dinanzi Villa Sgariglia, fino al 2009 si \u00e8 svolta la \"Festa delle Tradizioni della Terra\": giochi tradizionali, cene con degustazioni di prodotti della terra picena, ma soprattutto punto di riferimento per chi ama le danze e le musiche del saltarello marchigiano."}
{"id": "1851983", "revid": "124123", "url": "https://it.wikipedia.org/wiki?curid=1851983", "title": "Masao Miyamoto", "text": "Esperantista dal 1934 e membro di organizzazioni esperantiste di sinistra in Giappone, fu incarcerato per due anni per le sue posizioni politiche.\nPrigioniero di guerra ad Okinawa, raccolse le sue esperienze nell'opera \"\" (\"Nati sulla rovina: Okinawa\").\nAbbandon\u00f2 negli anni 1950 il partito comunista. Fu editore di riviste letterarie in lingua esperanto (\"Prometeo\", \"L'Omnibuso\") e collabor\u00f2 con altre.\n\u00c8 considerato un esponente di prim'ordine dell'\"Hajkista Klubo\" e del movimento esperantista giapponese.\nPi\u00f9 volte premiato in concorsi letterari dell'Associazione universale esperanto, ha vinto il premio Ossaka nel 1973. Ha creato la parola \"minsaigo\"."}
{"id": "1851984", "revid": "1641266", "url": "https://it.wikipedia.org/wiki?curid=1851984", "title": "AdvFS", "text": "AdvFs, conosciuto anche come Tru64 Unix Advanced File System, \u00e8 un file system sviluppato tra la fine degli anni ottanta e la prima met\u00e0 dei novanta dalla Digital Equipment Corporation per la propria versione OSF/1 del sistema operativo Unix (in seguito indicato come Digital UNIX/Tru64 UNIX).\nLe sue caratteristiche.\nAdvFS usa un concetto relativamente avanzato di \"storage pool\" (chiamato file domain) e di file system logici (chiamati file sets). Un file domain \u00e8 composto da un numero qualsiasi di dispositivi a blocchi, che possono essere partizioni, LVM o dispositivi LSM. Un file set \u00e8 un file system logico creato all'interno di un file domain. Gli amministratori possono aggiungere e rimuovere i volumi da un file domain attivo, purch\u00e9 - in caso di rimozione - resti spazio sufficiente sul file domain rimanente.\nI File sets possono essere bilanciati, ovvero il loro contenuto pu\u00f2 essere distribuito su pi\u00f9 volumi fisici. File particolari possono essere divisi (\"striped\") sui volumi disponibili.\nGli amministratori possono salvare uno snapshot (in gergo chiamato clone) di un qualsiasi file set, attivo o inattivo. Ci\u00f2 consente di effettuare facilmente i backup \"in linea\".\nUn'altra funzionalit\u00e0 interessante consente agli amministratori di aggiungere o rimuovere dispositivi a blocchi da un file domain che presenta utenti attivi. In questo modo \u00e8 possibile migrare su dispositivi pi\u00f9 capienti, o da hardware con problemi di funzionamento, senza ricorrere a uno shutdown.\nLa maggior parte delle funzionalit\u00e0 avanzate richiede una licenza specifica.\nStoria.\nStoricamente, AdvFS fu sviluppato per un altro sistema operativo e in seguito adattato al DEC OSF/1 dagli ingegneri DEC della sede di Bellevue, WA. Col tempo, lo sviluppo \u00e8 stato affidato ai gruppi di Bellevue, WA e Nashua, NH. La numerazione delle versioni era indietro di 1 rispetto alla versione del sistema operativo. Pertanto, il DEC OSF/1 v3.2 aveva l'AdvFS v2.x, il Digital UNIX 4.0 aveva l'AdvFS v3.x e Tru64 UNIX 5.x l'AdvFS v4.x. \u00c8 opinione comune che solo la versione v4 abbia raggiunto un livello di stabilit\u00e0 accettabile per l'uso in produzione, offrendo un insieme sufficiente di strumenti per consentire agli amministratori di sistema di risolvere qualunque tipo di problema.\nIl 22 giugno 2008 il suo codice sorgente \u00e8 stato distribuito sotto licenza GNU General Public License versione 2 su SourceForge per renderlo compatibile con la licenza del kernel Linux."}
{"id": "1851985", "revid": "51323", "url": "https://it.wikipedia.org/wiki?curid=1851985", "title": "La giarra", "text": ""}
{"id": "1851991", "revid": "1714743", "url": "https://it.wikipedia.org/wiki?curid=1851991", "title": "Cristiano Augusto di Holstein-Gottorp", "text": "Biografia.\nEgli era il figlio minore di Cristiano Alberto di Holstein-Gottorp, Duca di Holstein-Gottorp e di Federica Amalia di Danimarca-Norvegia, figlia del Re Federico III di Danimarca e Norvegia. Suo fratello maggiore, Federico IV di Holstein-Gottorp succedette al padre sul quel trono, concedendo al fratello secondogenito alcuni piccoli principati, tra cui il piccolo feudo di Eutin. Inoltre, secondo le tradizioni di famiglia, venne eletto vescovo luterano di Lubecca che all'epoca era un feudo sovrano del Sacro Romano Impero.\nQuando il fratello maggiore mor\u00ec lasciando un solo figlio maschio non ancora in et\u00e0 adulta, Carlo Federico di Holstein-Gottorp, dopo poche settimane mor\u00ec anche la moglie e Cristiano Augusto venne perci\u00f2 nominato amministratore e reggente a pieno del principato di Holstein-Gottorp.\nDiscendenza.\nCristiano Augusto spos\u00f2 Albertina Federica di Baden-Durlach, dalla quale ebbe i seguenti figli:\nIl loro figlio secondogenito, Adolfo Federico, divenne principe ereditario di Svezia nel 1743, e quindi ascese al trono come Re nel 1751. Il loro figlio terzogenito, Federico Augusto ottenne la posizione di Vescovo di Lubecca dopo che Adolfo Federico si era dovuto recare stabilmente in Svezia, assieme al feudo di Eutin. Nel 1773, Federico Augusto ricevette anche Oldenburg e Delmenhorst dal suo cugino minore (e futuro Zar di Russia), Paolo di Holstein-Gottorp, andando a formare il primigenio nucleo di quello che sar\u00e0 il Granducato di Oldenburg. La figlia maritata della coppia, Giovanna Elisabetta di Holstein-Gottorp, divenne Principessa di Anhalt-Zerbst e fu madre di Caterina II, Zarina di Russia.\nCristiano Augusto venne succeduto dal figlio Adolfo Federico di Holstein-Gottorp."}
{"id": "1851997", "revid": "1543377", "url": "https://it.wikipedia.org/wiki?curid=1851997", "title": "Psicologia forense", "text": "La psicologia forense \u00e8 un'area specialistica della psicologia giuridica che si occupa dei processi psicologici relativi ai diversi aspetti della dimensione giuridico-forense.\nAnalisi e caratteristiche.\nLa psicologia forense gode del contributo di altre discipline, quali il diritto penale e la criminologia, e svolge un ruolo tecnico nella comprensione di rilevanti , di concerto con altre figure professionali quali magistrati, avvocati e altri consulenti. Un importante aspetto di questa disciplina \u00e8 lo studio della cosiddetta \"psicologia della testimonianza\". Funzione centrale del consulente \u00e8 quella di fornire informazioni tecniche agli inquirenti attraverso l'utilizzo di un lessico \"giuridico\", ma tale da risultare comprensibile anche a chi non \u00e8 psicologo.\nPer svolgere correttamente il proprio ruolo tecnico lo psicologo forense deve conoscere l'etica, le regole e la prassi giuridica. Deve partecipare al contraddittorio, e nel suo ruolo saper discernere le informazioni tecniche essenziali da quelle irrilevanti. Una mancanza anche minima delle proprie competenze pu\u00f2 inficiare irrimediabilmente la sua credibilit\u00e0 e utilit\u00e0 al processo.\nNei diversi ordinamenti giudiziari, le domande poste dal magistrato allo psicologo forense non riguardano solo valutazioni psicologiche per determinare ad esempio, la capacit\u00e0 di intendere e di volere dell'imputato, ma anche e soprattutto questioni di pi\u00f9 ampia rilevanza funzionale come i pareri sul trattamento, o su ogni altra informazione richiesta dal giudice, quali, ad esempio consulenze tecniche sui fattori concomitanti il reato, sul rischio di recidiva, sull'attendibilit\u00e0 delle testimonianze, ecc. Le sue competenze sono anche richieste nella formazione e nell'accreditamento del personale di polizia penitenziaria e di altri organi delle forze dell'ordine.\nFormazione professionale.\nL'esercizio della pratica, comunque, muta da paese a paese e da giurisdizione a giurisdizione. Lo psicologo forense, in Italia, per svolgere la funzione di CTP o CTU necessita, oltre alla laurea magistrale in Psicologia e relativa abilitazione professionale da almeno 3 anni, di aver conseguito idonea formazione e aggiornamento in ambito psicologico-giuridico.\nNegli Stati Uniti d'America lo psicologo forense \u00e8 nominato da un esperto della giurisdizione di riferimento. Il numero delle giurisdizioni nelle quali uno psicologo forense pu\u00f2 lavorare aumenta con l'esperienza e con l'avanzamento di carriera.\nPsicologia forense e psicologia clinica.\nAnche in ambito giuridico-criminologico, l'azione della psicologia forense si distingue da quella della psicologia clinica sulla base ai seguenti elementi:\nPsicologia forense e psicologia tradizionale.\nLa metodologia di valutazione psicologica tradizionale non \u00e8 sufficiente per gestire i ruoli consulenziali legati ai procedimenti giudiziari.\nNella psicologia forense, invece, \u00e8 importante valutare la consistenza di tutti i fattori in gioco da tutti i possibili punti di vista. Diversamente dalle tradizionali consuetudini e vincoli della psicologia, inoltre, il consenso informato non \u00e8 richiesto quando la perizia \u00e8 richiesta dal giudice. L'imputato, invece, deve essere notificato sugli scopi della perizia senza per\u00f2 che possa avere discrezionalit\u00e0 su come tali informazioni saranno utilizzate\nValutare un imputato, prepararlo per la testimonianza, e parlare in pubblico sono tutte aspetti che lo psicologo forense deve saper svolgere con competenza Tali valutazioni psicologiche forensi possono essere integrate con informazioni ottenute dai test psicoattitudinali o da altri strumenti forniti dalla scienza forense.\nCompetenze dello psicologo forense.\nLo psicologo forense indaga i fattori psicologici rilevanti ai fini della valutazione giudiziaria. \nIn ambito penale lo psicologo pu\u00f2 essere chiamato come consulente tecnico di parte o d'ufficio per valutare la capacit\u00e0 di intendere e di volere, la pericolosit\u00e0 sociale, la capacit\u00e0 di stare in giudizio, la capacit\u00e0 a testimoniare, la passivit\u00e0 e l'incapacit\u00e0 del soggetto circonvenuto. O presso il tribunale di sorveglianza per l'affidamento in prova ai servizi sociali, pu\u00f2 ricoprire il ruolo di giudice onorario (a fianco dei giudici togati) all'interno del collegio del tribunale di sorveglianza e del tribunale per i minorenni. \nIn ambito civile si occupa di consulenze e perizie per l'affidamento dei minori, in provvedimenti per la limitazione della potest\u00e0, adozione, per valutare l'idoneit\u00e0 genitoriale, per l'autorizzazione al matrimonio per il minore emancipato, l'affidamento etero-familiare, interruzione di gravidanza per minorenni, risarcimento danni, interdizione/inibizione/amministrazione di sostegno, cambiamento di genere sessuale, accertamento dell'incapacit\u00e0 per l'annullamento di negozi (matrimonio, contratto, testamento, donazioni). \nSimulazione.\nUno dei problemi pi\u00f9 frequenti che passano sotto l'osservazione dello psicologo forense \u00e8 la simulazione (\"malingering\") di sintomatologie psichiche. Un imputato pu\u00f2 intenzionalmente lamentare dei sintomi psichici o fisici allo scopo di ridurre le proprie responsabilit\u00e0 giuridiche, o di eludere il lavoro o qualsiasi altro adempimento cui \u00e8 obbligato dalla legge. Lo psicologo forense deve individuare tali casistiche. Per fare ci\u00f2, si valuta la coerenza degli stessi, come il soggetto si comporta in altri contesti, e come questi falsi sintomi si manifestano.\nPartecipazione al giudizio dell'imputato.\nSe c'\u00e8 un dubbio sulla capacit\u00e0 dell'imputato di partecipare al processo, il giudice potrebbe richiedere una perizia psicologica parallelamente a quella medico-legale. Sulla base della valutazione medico-legale, la magistratura valuta se il convenuto \u00e8 competente a partecipare in giudizio. Spesso, questo \u00e8 un problema di impegno, su consiglio di uno psicologo forense, ad un progetto di trattamento psichiatrico fino al momento in cui l'individuo \u00e8 considerato competente.\nSalute mentale.\nLo psicologo forense pu\u00f2 essere convocato dal giudice per valutare la capacit\u00e0 d'intendere e di volere dell'imputato al momento del compimento del reato. A volte pu\u00f2 succedere che l'imputato stesso subisca dei danni psichici dopo il fatto, in seguito a shock o altro tipo di trauma, che ne potrebbe condizionare la testimonianza in aula. In altre situazioni, l'avvocato difensore pu\u00f2 decidere di perseguire una strategia di non colpevolezza per motivi di salute mentale, ed ottenere in tal modo il ricovero in un ospedale psichiatrico giudiziario piuttosto che la detenzione in carcere..\nSconti di pena.\nNei casi in cui l'imputato sia riconosciuto colpevole ma con infermit\u00e0 mentale, la sua condizione, sia attuale sia precedente alla sentenza, pu\u00f2 portare ad uno sconto di pena. Le competenze dello psicologo forense sono richieste ancora una volta per valutare la sussistenza dei requisiti per ottenere tale beneficio.\nPericolosit\u00e0 sociale.\nLo psicologo forense \u00e8 chiamato spesso a valutare la pericolosit\u00e0 sociale di un individuo o l'eventualit\u00e0 di una recidiva. Pu\u00f2, in tal caso, fornire un parere circa le possibilit\u00e0 di recupero sociale, magari mediante il contributo del servizio sociale penitenziario finalizzati alla risocializzazione del detenuto\nProspettive sulla psicologia forense.\n\u00c8 importante ricordare che, ai fini processuali, lo psicologo forense con ruolo di CTU (nominato dal giudice) ha un ruolo neutrale e superpartes, mentre lo psicologo con ruolo di CTP (nominato dalle parti) fornisce la sua consulenza in rappresentanza degli interessi di una delle parti."}
{"id": "1851999", "revid": "144796", "url": "https://it.wikipedia.org/wiki?curid=1851999", "title": "Giovanna Elisabetta di Holstein-Gottorp", "text": ""}
{"id": "1852003", "revid": "287204", "url": "https://it.wikipedia.org/wiki?curid=1852003", "title": "Aurora Sanseverino", "text": "Biografia.\nNacque a Saponaria, nel Principato Citra (l'odierna Grumento Nova, in provincia di Potenza), da Carlo Maria Sanseverino, principe di Bisignano e conte di Saponaria e Chiaromonte, e Maria Fardella, contessa di Paceco. Nata nel giorno in cui i Romani erano soliti iniziare i Giochi dedicati alla dea Fortuna e celebrare le Feste Floreali, il suo nome \u00e8 probabilmente ispirato ad un dipinto del tempo realizzato dall'abate Giovanni Ferro, intitolato \"L'Aurora\", in cui era raffigurata una bellissima fanciulla che spargeva fiori sul mondo.\nFin da bambina si dedic\u00f2 agli studi di svariate discipline come latino, filosofia, pittura e musica ma la sua vera passione fu la poesia. Su pressione del padre, un primo matrimonio, molto precoce, avvenne il 25 dicembre 1680, all'et\u00e0 di 11 anni, con il conte Girolamo Acquaviva di Conversano, ma dur\u00f2 solo fino al settembre 1681. Ritorn\u00f2 a Saponaria per un breve periodo e comp\u00ec diversi viaggi con il padre, a Palermo e Napoli.\nUn secondo matrimonio avvenne il 28 aprile 1686 con Nicola Gaetani dell'Aquila d'Aragona, conte di Alife, duca di Laurenzana e principe di Piedimonte, a cui diede due figli, Cecilia e Pasquale. L'evento fu celebrato con una cerimonia fastosa a Saponaria, in cui venne anche organizzato dal padre il dramma pastorale \"Eliodoro\" di Giovanni Buonaventura Viviani. Dopo il matrimonio, si trasfer\u00ec nella dimora del marito a Napoli, citt\u00e0 all'epoca caratterizzata da un'intensa vita culturale. Nella sua casa napoletana ospit\u00f2 vari poeti, musicisti e pittori, dando cos\u00ec vita ad un noto salotto letterario, frequentato da personalit\u00e0 come Giambattista Vico, Alessandro Scarlatti, Francesco Solimena, Gian Vincenzo Gravina e Giuseppe Valletta. Oltre alla letteratura, fu un'abile cacciatrice, partecipando a battute di caccia al cinghiale sui monti del Matese.\nPer suo volere venne fatto erigere a Piedimonte, vicino al Palazzo Ducale della famiglia Gaetani, un piccolo teatro in cui precedentemente vi era il seggio comunale. Oltre al teatro presso il Palazzo Ducale, la nobildonna si dedic\u00f2 anche ad attivit\u00e0 benefiche: fece realizzare il \"Conservatorio delle orfane\" di Piedimonte (1711), che ospit\u00f2 numerose fanciulle e l'amministrazione fu affidata alla confraternita di Santa Maria Occorrevole; il \"Convento delle Grazie\", in cui affid\u00f2 ai religiosi l'istruzione pubblica per i fanciulli della zona e la \"Chiesa dell'Immacolata Concezione dei Chierici Regolari Minori\". Con la morte della cantante bolognese Anna Sarti, aiut\u00f2 a sue spese la madre e le due sorelle, invitando il compositore e suo protetto Giacomo Antonio Perti ad occuparsi di loro. La Sarti si esib\u00ec diverse volte al teatro San Bartolomeo, probabilmente sotto la protezione della Sanseverino.\nIl suo ultimo periodo di vita fu contrassegnato da alcuni tristi avvenimenti come la morte dei figli Pasquale e Cecilia. Cecilia, morta nel 1710, aveva da poco dato i natali a Raimondo di Sangro, futuro inventore e alchimista di idee illuministe. La Sanseverino si spense nel 1726, all'et\u00e0 di 57 anni. Fu sepolta nella Chiesa dell'Immacolata Concezione, da lei fatta edificare. Suo marito Nicola mor\u00ec nel 1741, a 79 anni, e, come scrisse il pittore e biografo Bernardo De Dominici, con la morte del duca rimase \u00absepolta la gloria di quella casa, giacch\u00e9 poteva dirsi estinta da che manc\u00f2 la sua magnanima sposa\u00bb.\nAttivit\u00e0 culturale.\nNel 1691 si iscrisse all'Accademia dell'Arcadia di Roma, dove ebbe come maestro il canonico Giovanni Mario Crescimbeni ed assunse il nome di \"Lucinda Coritesia\", componendo diverse poesie. La Sanseverino frequent\u00f2 anche l'Accademia degli Spensierati di Rossano, presieduta da Giacinto Gimma. Fu anche membro della Colonia Sebezia di Napoli e dell'Accademia degli Innominati di Bra con lo pseudonimo \"La Perenne\".\nNel teatro presso il Palazzo Ducale di Piedimonte si tennero diversi spettacoli. Nel 1699 venne inscenata una commedia, di autore ignoto, intitolata \"Marte e Imeneo\", ove la Sanseverino partecip\u00f2 come attrice. Il prologo venne musicato dal compositore bolognese Giacomo Antonio Perti, con il quale la dama ebbe un lungo contatto artistico ed una corrispondenza epistolare, conservata presso il Museo Bibliografico Musicale di Bologna.\nNel 1707 venne rappresentato \"Il Radamisto\", melodramma di Niccol\u00f2 Giuvo (librettista da lei protetto che visse presso la sua corte) e Nicola Fago. Vennero organizzate altre esibizioni teatrali come \"La Sem\u00e8le\" di Giuvo, \"La cassandra indovina\" di Giuvo e Fago, \"Aci, Galatea e Polifemo\" di Georg Friedrich H\u00e4ndel. Quest'ultima fu eseguita anche a Napoli nel palazzo del duca d'Alvito per il matrimonio di sua nipote Beatrice Tocco Sanseverino con il duca Tolomeo Gallio Trivulzio e fu replicata nel 1711 nel suo teatro di Piedimonte per il matrimonio di suo figlio Pasquale. Nel 1716, i coniugi Gaetani-Sanseverino patrocinarono nella propria residenza napoletana \"La gloria di primavera\" di Giuvo e musicata da Alessandro Scarlatti, in occasione della nascita di Leopoldo arciduca d\u2019Austria (morto prematuramente a soli sette mesi), alla presenza della corte vicereale e di tanti altri nobili.\nAl mecenatismo della Sanseverino si devono anche altre opere di compositori quali Francesco Mancini, Domenico Sarro, Nicola Porpora, Giuseppe Vignola, Giovanni Paolo de Domenico. Attiva anche nel campo della pittura e della scultura, ebbe tra i suoi protetti Luca Giordano, Giovan Domenico Vinaccia, Francesco Solimena, Paolo De Matteis e Andrea Belvedere.\nNella cultura di massa.\nLa nobildonna fu amata e onorata da molte personalit\u00e0 del suo tempo. Nel 1700, il teologo e poeta Carlo Sernicola dedic\u00f2 a lei e suo marito Nicola D'Aragona l'opera \"Ossequi poetici\" e il drammaturgo, nonch\u00e9 cugino, Andrea Perrucci le dedic\u00f2 un sonetto. Giacinto Gimma la defin\u00ec \u00abuna delle dame pi\u00f9 letterate del secolo\u00bb, e Bernardo De Dominici la consider\u00f2 un'\u00aberoina de' nostri tempi\u00bb. Il compositore Giuseppe Avitrano le rese omaggio ne \"L'Aurora\", la prima delle sue \"12 sonate a quattro, op. 3\" (1713). Niccol\u00f2 Amenta le dedic\u00f2 una commedia dal titolo \"La Giustina\" e la defin\u00ec \u00abnuova Pantasilea de' nostri tempi\u00bb. Gherardo degli Angioli la elogi\u00f2 nel sonetto \"In morte di Aurora Sanseverino\".\nTuttavia, si diffusero al tempo alcune critiche che ne diedero un'immagine del tutto differente, accusandola di spacciare poesie altrui per proprie, di concedere appoggio e protezione solo a chi mostrava adulazione e di una relazione extraconiugale con il segretario Niccol\u00f2 Giuvo. Queste critiche, provenienti da fonti anonime, non hanno mai fornito prove sufficienti in grado di attestarne la veridicit\u00e0\nGran parte della sua produzione \u00e8 andata perduta, con soli pochi sonetti e alcuni stralci di commedie musicali a testimoniare la sua attivit\u00e0 letteraria. Bench\u00e9 parte della critica moderna abbia bollato il suo lavoro come \u00abnon godibile e sostanzialmente artefatto\u00bb, l'attivit\u00e0 poetica della Sanseverino trov\u00f2 un estimatore come Niccol\u00f2 Tommaseo, che consider\u00f2 i suoi componimenti \u00abde' pi\u00f9 sentiti ch'abbia la raccolta\u00bb."}
{"id": "1852007", "revid": "289247", "url": "https://it.wikipedia.org/wiki?curid=1852007", "title": "San Dionigi Magno", "text": ""}
{"id": "1852021", "revid": "198277", "url": "https://it.wikipedia.org/wiki?curid=1852021", "title": "Donna detective", "text": "Donna detective \u00e8 una serie televisiva poliziesca italiana.\nDescrizione.\nLa serie \u00e8 prodotta dalla Endemol Italia dal 2007 per Rai Fiction. La protagonista, l'ispettore capo di Polizia di Stato e criminologa Lisa Milani, \u00e8 interpretata da Lucrezia Lante della Rovere.\nDi questa fiction sono state realizzate due stagioni: la prima, diretta da Cinzia TH Torrini, composta da 6 puntate di 100 minuti ciascuna, trasmessa in prima visione TV tra il novembre e il dicembre del 2007 in prima serata su Rai 1; la seconda, diretta da Fabrizio Costa e formata da 16 episodi complessivi di un'ora, andati in onda per blocchi di due, a partire dal 20 aprile 2010, sempre su Rai 1 in prima serata. Il genere \u00e8 a met\u00e0 tra il poliziesco e il drammatico; le location della serie sono Roma e Tivoli.\nOltre ad avere ottenuto un buon successo in Italia ed ottimi ascolti, questa fiction \u00e8 stata anche esportata all'estero, perlopi\u00f9 con il titolo di \"Lady detective\".\nTrama.\nPrima stagione.\nLa fiction segue due storie parallele: la vita privata della protagonista Lisa Milani da una parte, e una serie di gialli da risolvere dall'altra. Lisa Milani \u00e8 sposata con un noto medico (Michele) di Tivoli, il quale viene accusato di essere l'assassino di una collega con cui si scoprir\u00e0 aver avuto una relazione extra-coniugale. L'omicidio della giovane dottoressa (Giulia) da parte del marito di Lisa alla fine della serie si rivela falso: l'arresto del medico \u00e8 stato fatto per una serie di sfortunate coincidenze; si scopre infatti che l'assassino \u00e8 il caporeparto di Ostetricia dello stesso ospedale: Giulia infatti aveva scoperto un caso di falsa dichiarazione e occultamento delle responsabilit\u00e0 della morte di una giovane donna e del suo bambino, il che avrebbe portato alla fine della carriera del primario e di un'infermiera: per non far sorgere la verit\u00e0 decide di uccidere la giovane Giulia. Alla fine della serie il marito di Lisa torna a vivere con la sua famiglia e le indagini vengono condotte da un severissimo giudice -interpretato da Luca Ward- che dovr\u00e0 ammettere il suo sbaglio, ossia non aver creduto mai a Lisa e aver accusato senza prove sufficienti Michele.\nSeconda stagione.\nLisa Milani e la sua famiglia si trasferiscono a Roma e sono pronti ad iniziare una nuova vita, quando una amica di Ludovica, Giada, viene uccisa insieme al suo presunto amante Parente. Questo caso \u00e8 al centro dell'attenzione per tutta la serie, poich\u00e9 riguarder\u00e0 anche la figlia dell'ispettrice. Lisa \u00e8 incaricata di indagare su questo caso, che per\u00f2 sembra non trovare mai il suo assassino. Intanto un nuovo ispettore, presentato e voluto fortemente dal PM Farnese, arriva in commissariato si chiama Giancarlo Spina. Quest'ultimo, andando avanti con le puntate, si scopre che \u00e8 uno spietato complice degli assassini (\u00e8 la loro spia in commissariato) ed \u00e8 quindi a conoscenza di come si sono svolti realmente i fatti. Volontariamente, per tutelare il suo doppio gioco, metter\u00e0 in pericolo la vita di Ludovica (anche \"chattando\" con lei, nascosto dietro a un misterioso nickname, in modo da scoprire cosa sapesse sul caso) e di Lisa, cercando di sviare con prove false ripetutamente le indagini. Grazia intanto, non essendo ancora a conoscenza della vera personalit\u00e0 dell'uomo, si \u00e8 profondamente innamorata dell'ispettore corrotto; il loro rapporto andr\u00e0 avanti fino a che Spina non verr\u00e0 ritrovato morto sulla sua auto. All'inizio sembrer\u00e0 un suicidio, che come motivazione avrebbe le numerose accuse mosse nei suoi confronti da Lisa, tuttavia, poi, si scoprir\u00e0 che Spina \u00e8 stato ucciso (probabilmente dagli stessi criminali che l'avevano \"ingaggiato\" e ammazzato Giada e Parente, in quanto lui voleva \"uscire dal giro\" e dire tutto alla polizia). Grazia, infine, recuperando dei file dal computer di Spina, trova un video (impresso su un CD rubato, in seguito ad uno scasso, a casa Milani) dove si vede Spina entrare a casa di una donna indiziata, proprio da lui, per l'indagine Parente (si sapr\u00e0 poi che avr\u00e0 collocato di proposito, per farla accusare, una pistola a casa della donna): \u00e8 la prova della colpevolezza dell'ispettore.\nIn questa stagione, ci sono nuovamente problemi fra Lisa e Michele. Nelle puntate conclusive, per tutelare la loro famiglia, Lisa decide di far abitare il marito e i figli, fino alla fine della sua indagine, a casa della sua migliore amica (segretamente innamorata del marito di Lisa). Michele, oltre a non essere totalmente d'accordo con la moglie per questo, le nasconde, oramai da tanto, di aver bisogno di un intervento alla testa per eliminare una cisti fastidiosa. La situazione precipiter\u00e0 quando una mattina, tornando Michele a casa sua per prendere dei vestiti, trover\u00e0 Lisa a casa col giovane collega Nanni: la cosa verr\u00e0 mal interpretata dal medico che andr\u00e0 subito via da casa, senza dare la minima possibilit\u00e0 alla moglie di spiegare il grande equivoco di cui \u00e8 evidentemente vittima...\nLisa vuole prendersi un periodo di aspettativa per stare vicino alla famiglia, ma l'omicidio di Spina apre nuove prospettive sul caso Parente e lei non pu\u00f2 tirarsi indietro. Ora si ha la certezza che ogni mossa della polizia sia stata spiata, intralciata e pilotata. Occorre, dunque, indagare su tutti i fronti, anche su Farnese che aveva caldeggiato il trasferimento di Spina nel loro commissariato e che ora ha chiesto di essere sollevato dal caso per consentire lo svolgimento delle indagini. Intanto Ludovica viene improvvisamente rapita. Lisa viene minacciata dai rapitori, quindi non pu\u00f2 svelare nulla ai colleghi (salvo Grazia) per paura che Ludovica abbia la stessa sorte di Giada visto che i rapitori sono anche gli assassini di quest'ultima.\nLisa allora decide di fare tutto di testa propria seguendo il suo istinto materno. Riesce a farsi svelare dove si trova Ludovica. Arrivata nella casa dove era imprigionata la figlia, Lisa trova Ippoliti, l'uomo che gestiva gli affari di Parente e mandante dei due omicidi, nonch\u00e9 colui che aveva suggerito a Farnese di ingaggiare Spina. Lisa punta la pistola su Ippoliti e lo mette con le mani in alto, ma a sua volta qualcuno fa lo stesso con lei. Sono i sicari di Ippoliti. Lisa rischia la vita, ma irrompono Grazia e Nanni che la salvano e riescono a fermare Ippoliti e a liberare Ludovica.\nRiunita la famiglia e risolto il caso, tocca a Michele: ora pu\u00f2 subire la delicata operazione alla testa che per\u00f2 a causa della lunga attesa da parte di Michele \u00e8 diventata molto rischiosa. Michele potrebbe non farcela, ma riesce fortunatamente a superarla."}
{"id": "1852022", "revid": "628767", "url": "https://it.wikipedia.org/wiki?curid=1852022", "title": "Lago Dongting", "text": "Il lago Dongting (), nel nord della provincia di Hunan, \u00e8 il secondo lago d'acqua dolce pi\u00f9 grande della Cina. \u00c8 alimentato da diversi fiumi e drena le sue acque nello Yangtze, a nord di esso. Le province di Hunan (\u00aba sud del lago\u00bb) e Hubei (\u00aba nord del lago\u00bb) hanno preso il nome dalla loro posizione rispetto al lago.\nIl lago copre generalmente una superficie di km\u00b2, ma in estate (da luglio a settembre), quando i suoi immissari, in particolare lo Yangtze, riversano le loro acque di piena nel lago, la sua superficie pu\u00f2 ingrandirsi fino a raggiungere i km\u00b2. Il Dongting rappresenta quindi un importante bacino naturale di raccoglimento per la regolazione della portata dello Yangtze, funzione che per\u00f2 \u00e8 sempre meno in grado di svolgere in quanto le piene annuali superano i livelli critici a intervalli sempre pi\u00f9 brevi. Nel 1998 persero la vita pi\u00f9 di persone, mentre nel 2002 le vittime furono di meno perch\u00e9 le dighe resistettero. Le inondazioni, seppur di origine naturale, sono per\u00f2 divenute pi\u00f9 drammatiche ad opera dei mutamenti apportati dall'uomo: la distruzione delle foreste di protezione, la bonifica delle zone umide e la creazione di aree residenziali e industriali in zone precedentemente occupate dalle golene che circondano il lago hanno ormai rovinato irrimediabilmente l'equilibrio naturale della regione.\nIl carico di sedimenti trasportati dallo Yangtze e depositati nella pianura del Dongting ha portato alla creazione di un terreno paludoso molto fertile, tanto che la regione intorno al lago \u00e8 divenuta una delle aree risicole pi\u00f9 importanti della Cina. Di conseguenza, gran parte della vegetazione originaria \u00e8 andata perduta a vantaggio delle colture.\nSebbene al tempo della dinastia Han il poco profondo Dongting fosse ancora il pi\u00f9 grande lago d'acqua dolce della Cina, da allora la sua superficie \u00e8 diventata pi\u00f9 piccola a causa della bonifica di nuovi terreni, tanto che ora viene superato in dimensioni dal lago Poyang.\nI fiumi che si gettano nel Dongting, come lo Xiang ( m\u00b3/s), lo Zi (795 m\u00b3/s), lo Yuan ( m\u00b3/s), il Li (551 m\u00b3/s) e il Miluo, apportano mediamente una quantit\u00e0 di acqua superiore a m\u00b3/s, per cui le acque di deflusso del lago costituiscono di gran lunga l'\u00abaffluente\u00bb pi\u00f9 ricco di acqua dello Yangtze. Inoltre, tre meandri meridionali dello Yangtze che si staccano dal corso principale raggiungono il lago apportando in media un volume di acqua complessivo di oltre m\u00b3/s, una quantit\u00e0 di acqua superiore a quella apportata dallo Xiang Jiang, rendendo cos\u00ec il Dongting \u00abparte\u00bb dello Yangtze. \u00c8 soprattutto da questo afflusso che grandi quantit\u00e0 di materia in sospensione si depositano nel bacino lacustre.\nLe principali citt\u00e0 che si affacciano sul lago sono Yueyang e Yuanjiang. Changsha, il capoluogo dello Hunan, si trova a circa 60 km a sud-est del Dongting ed \u00e8 raggiungibile via mare attraverso lo Yangtze, il Dongting e lo Xiang Jiang."}
{"id": "1852023", "revid": "767487", "url": "https://it.wikipedia.org/wiki?curid=1852023", "title": "Polibutilentereftalato", "text": "Il polibutilentereftalato (PBT) fa parte della famiglia dei tecnopolimeri, e sostituisce alcune applicazioni realizzate con resine termoindurenti o metalli. Ha una struttura cristallina ed \u00e8 resistente alla maggior parte degli agenti chimici."}
{"id": "1852025", "revid": "200568", "url": "https://it.wikipedia.org/wiki?curid=1852025", "title": "Rassegna internazionale di canto corale di Mel", "text": "La rassegna internazionale di canto corale di Mel \u00e8 un festival di musica corale.\nIl festival si svolge a Mel, in provincia di Belluno, tra la fine di giugno e l'inizio di luglio e si articola in tre serate dislocate in tre ambientazioni diverse.\nLe serate.\nLa prima serata \u00e8 solitamente dedicata alla polifonia antica sacra e profana e si svolge alternativamente nel salone del Castello di Zumelle o all'aperto nel cortile del Palazzo delle Contesse di Mel.\nLa seconda serata \u00e8 dedicata alla polifonia sacra, romantica o contemporanea e si svolge nella settecentesca chiesa arcipretale.\nLa terza ed ultima serata \u00e8 dedicata al canto corale internazionale o al canto popolare e si svolge nella suggestiva cornice del cortile del cinquecentesco Palazzo Guarnieri di Mel.\nStoria.\nLa prima edizione risale al 1973 anno in cui Nevio Stefanutti, che fu il primo direttore artistico del festival, affiancato dal presidente Antonio Veneroni prima e Gianfranco Raschi poi, ide\u00f2 la manifestazione avvalendosi della collaborazione della provincia di Belluno del comune di Mel, con l'organizzazione affidata alla Corale Zumellese di Mel. Vi hanno partecipato in questi anni oltre 130 importanti formazioni corali provenienti da tutto il mondo. Pi\u00f9 volte sono stati ospiti della rassegna internazionale di Mel cori vincitori del Gran premio europeo di canto corale come i Philippine Madrigal Singers (Filippine) o il coro universitario di Mendoza (Argentina), cori vincitori del Gran premio Seghizzi di Gorizia o vincitori del Concorso corale nazionale di Vittorio Veneto o del Festival della coralit\u00e0 veneta.\nDal 1998 la direzione artistica \u00e8 affidata al maestro Manolo Da Rold, la manifestazione attualmente gode anche del patrocinio della Feniarco, dell'ASAC Veneto, dell'assessorato alla cultura della regione Veneto e della provincia di Belluno.\nLe serate sono presentate dallo scrittore e giornalista Dino Bridda.\nEventi correlati.\nNello stesso periodo in cui si svolge il festival vengono organizzati numerosi incontri e dibattiti con compositori e direttori di coro, su argomenti legati alla musica corale, tra gli ospiti intervenuti in questi ultimi anni vi sono stati Z. Randall Stroope, Ivo Antognini, Mark Anthony Carpio, Giorgio Kirschner, Javier Busto, Piero Caraba, Paolo Bon, Sandro Filippi, Gianmartino Durighello, Paolo Piana, al termine del festival l'ASAC Veneto organizza a Mel i corsi di direzione corale a cui hanno partecipato in qualit\u00e0 di docenti nomi importanti della coralit\u00e0 italiana come Stojan Kuret, Carlo Pavese, Alessandro Kirschner, Marco Berrini, Lorenzo Donati, Manolo Da Rold, Pasquale Veleno, Giorgio Mazuccato, Giorgio Pressato ecc."}
{"id": "1852029", "revid": "4175", "url": "https://it.wikipedia.org/wiki?curid=1852029", "title": "Divisione Nazionale 1938-1939 (rugby a 15)", "text": "La Divisione Nazionale 1938-39 fu l'11\u00ba campionato nazionale italiano di rugby a 15 di prima divisione.\n, oramai stabilizzatosi nella formula a girone unico.\nCampione d'Italia per la nona volta, terza consecutiva, fu l'."}
{"id": "1852030", "revid": "767487", "url": "https://it.wikipedia.org/wiki?curid=1852030", "title": "Smash It Up", "text": "Smash It Up \u00e8 un singolo della band punk The Damned.\n\u00c8 stato il secondo pubblicato dall'album \"Machine Gun Etiquette\" ed \u00e8 stato bandito dalla Radio 1 della BBC a causa dei suoi contenuti anarchici.\nNel 2004 Ace Records ha ristampato il singolo in versione cd con un'altra versione della canzone (inclusa nella precedente release della terza e quarta parte di \"Smash It Up\").\nHa raggiunto la posizione #35 nelle classifiche inglesi.\n\"Smash It Up\" nella cultura di massa.\n\u00c8 apparsa nel videogioco \"\" come una traccia degli anni settanta.\nCover.\nNel 1995 la canzone \u00e8 stata reinterpretata e pubblicata come singolo dagli Offspring nella colonna sonora del film \"Batman Forever\".\nLa canzone ha raggiunto la posizione #16 nella Modern Rock Chart e la posizione #47 nella classifica Billboard Hot 100 Airplay.\n\u00c8 apparsa anche nell'EP del 1997 Club Me."}
{"id": "1852033", "revid": "1457965", "url": "https://it.wikipedia.org/wiki?curid=1852033", "title": "Giovanni Giovannini", "text": "Biografia.\nLaureatosi in Diritto internazionale all'Universit\u00e0 di Torino, intraprese l'attivit\u00e0 di giornalista nel quotidiano cittadino, \"La Stampa\", presso cui si svolse la sua intera carriera giornalistica : redattore, inviato speciale, vice direttore. Da inviato speciale segu\u00ec nei momenti pi\u00f9 caldi le maggiori crisi internazionali della seconda met\u00e0 del Novecento, come le guerre per l'indipendenza in Algeria e in Congo (esperienze poi raccolte in volumi: si veda in \"Bibliografia\").\nNel 1972 fu chiamato dalla propriet\u00e0 del giornale ad assumere il ruolo di amministratore delegato e poi di presidente dell'Editrice La Stampa. Dal giornalismo \"puro\" pass\u00f2 cos\u00ec a compiti manageriali che lo portarono nel 1976 ad essere eletto presidente della Federazione Italiana Editori Giornali (FIEG), carica che mantenne per vent'anni fino al 1996, e della Federazione Internazionale Editori Giornali per il biennio 1988-1990.\nDal 1985 al 1994 fu presidente dell'ANSA, e principale agenzia di stampa italiana e, a partire dal 1983, presidente della scuola di giornalismo della Libera universit\u00e0 internazionale degli studi sociali Guido Carli (Luiss) di Roma.\nNegli stessi anni le nuove tecnologie stavano radicalmente mutando non solo il mondo dei quotidiani ma l'intero campo della comunicazione. Giovannini ne fu convinto assertore, come testimoniano le altre iniziative da lui intraprese.\nIniziative che si possono tutte sintetizzare in \"Giornalisti e computer\", dal titolo che compariva sulla copertina di febbraio 1986 della rivista mensile di informazione e documentazione \"L'Editore\", da lui fondata e diretta a partire dal 1978.\nAll'attivit\u00e0 di scrittore e giornalista aveva infatti nel frattempo affiancato quella di editore in proprio, fondando e dirigendo nel 1983 la casa editrice \"Gutenberg2000\", per la quale cre\u00f2 la rivista mensile \"Media Duemila\" e cur\u00f2 vari volumi, tra cui \"Mass Media Anni '90\" e \"Dalla Selce al Silicio-storia dei mezzi di comunicazione di massa\" ( si veda in \"Bibliografia\").\nNel 1995, la pubblicazione, da lui fortemente voluta, dei tre volumi \"Mezzo Secolo della nostra vita,\" di Sergio Lepri, una storia degli avvenimenti mondiali dal 1945 al 1995 attraverso le notizie e le foto dell'ANSA.\nNel 2004 gli venne conferito il Premio Saint Vincent per il giornalismo, \"\"alla carriera\".\" Nello stesso 2004 pubblic\u00f2 il suo ultimo libro, \"Il Quaderno nero\", diario della sua esperienza di internato militare in Germania dopo l'8 settembre del 1943.\n\u00c8 sepolto nel Cimitero monumentale di Torino."}
{"id": "1852034", "revid": "320578", "url": "https://it.wikipedia.org/wiki?curid=1852034", "title": "F\u00e0bregas", "text": ""}
{"id": "1852038", "revid": "88740", "url": "https://it.wikipedia.org/wiki?curid=1852038", "title": "Canzoni d'amore", "text": ""}
{"id": "1852045", "revid": "1543377", "url": "https://it.wikipedia.org/wiki?curid=1852045", "title": "Monte Sciguelo", "text": "Il monte Sciguelo \u00e8 un rilievo montuoso dell'Appennino Ligure che sorge a sud dello spartiacque ligure-padano. \nToponimo.\nIl nome deriva dal dialettale \"sciguelu\", che significa \"zufolo, fischietto\"; non corrisponde alla pronuncia il nome \"Sciguello\" adottato dalla carta topografica IGM.\nCaratteristiche.\nLa vetta della montagna sovrasta i comuni di Cogoleto e Varazze. Il \"Sciguelo\" fa parte del Parco naturale regionale del Beigua - Beigua Geopark. Sulla sommit\u00e0 e presente una croce e alcune targhe ricordo. Da l\u00ec \u00e8 possibile ammirare un panorama della riviera ligure sia verso Savona che verso Genova. Sulle pendici sud-orientali del M. Sciguelo si trova l'importante ed estesa zona umida di \"Pian Canei\" (785\u00a0m s.l.m.).\nAccesso alla cima.\nLa vetta \u00e8 facilmente raggiungibile a piedi in pochi minuti partendo dal Rifugio Prato Rotondo. \u00c8 anche possibile arrivarci percorrendo i sentieri, in genere agevoli e ben segnalati, che la collegano con le localit\u00e0 di Sciarborasca e Le Faje.. Inoltre si pu\u00f2 raggiungerne la cima partendo dal livello del mare, con un itinerario ben pi\u00f9 faticoso, che inizia a Varazze e passa per l'Eremo del Deserto."}
{"id": "1852047", "revid": "144796", "url": "https://it.wikipedia.org/wiki?curid=1852047", "title": "Giovanni Adolfo di Schleswig-Holstein-Gottorp", "text": ""}
{"id": "1852059", "revid": "144796", "url": "https://it.wikipedia.org/wiki?curid=1852059", "title": "Cristiano Alberto di Schleswig-Holstein-Gottorp", "text": ""}
{"id": "1852060", "revid": "125929404", "url": "https://it.wikipedia.org/wiki?curid=1852060", "title": "Until Death", "text": "Until Death \u00e8 un film del 2007, diretto da Simon Fellows, con protagonista Jean-Claude Van Damme.\nTrama.\n15 gennaio 2006: \u00e8 in corso un'operazione anti-droga da parte della polizia di New Orleans, l'obbiettivo del detective Anthony Stowe \u00e8 di arrestare Gabriel Callahan, un suo ex collega ora trafficante di stupefacenti. Fuori dall'albergo dove sta avvenendo l'incontro tra Callahan e alcuni agenti infiltrati, Anthony Stowe attende in macchina insieme a degli altri uomini in borghese, mantenendo un contatto radio con loro. Ma quando sente dire Callahan che vuole vedere la ragazza spogliata capisce che lo spacciatore li ha scoperti. Esce dalla macchina, ferma un camion, salta sopra e si arrampica sul balcone dell'albergo. Entra nella stanza dell'operazione e fa fuoco uccidendo diversi uomini, ma anche trovando i corpi senza vita dei suoi colleghi. Sale sul tetto di corsa nella speranza di vedere che strada abbia preso Callahan, senza per\u00f2 riuscirvi. E quando i colleghi gli chiedono perch\u00e9 sia entrato prima del previsto, risponde che a Callahan in fatto di donne mostri interesse solo per le bionde. All'uscita dell'albergo Stowe aggredisce un poliziotto giovane per aver perso il contatto radio con gli agenti infiltrati. Successivamente discute del caso con il capitano Mac, e scopre che mentre era in corso l'operazione non solo si \u00e8 spenta la trasmittente, ma \u00e8 anche scomparsa la telecamera sull'altro poliziotto. Stowe decide di interrogare un ragazzo arrestato sempre la notte dell'operazione, il quale non \u00e8 altro che un piccolo trafficante; e che si trovava l\u00ec per motivi familiari. Pi\u00f9 tardi un collega di Stowe gli parla al riguarda del ragazzo; gli dice che \u00e8 suo nipote e chiede a Stowe di far sparire delle prove perch\u00e9 con l'accusa di spaccio il ragazzo non potr\u00e0 andare al college. In seguito, nel dipartimento, il collega Van Huffel, fidanzato di una delle vittime dell'operazione anti-droga, lo provoca per aver mandato la sua ragazza senza armi e di essere entrato lui armato. A questo punto i due fanno una rissa e i poliziotti che assistono separano i due litiganti, e nell'andarsene Stowe rinfaccia a Van Huffel di non aver preso il posto dell'altro collega deceduto.\nGiunta sera Stowe entra in un locale a bere qualcosa, e con una corteggiatrice ha un violento rapporto sessuale. Pi\u00f9 tardi si reca al locale dove l'aspetta la moglie Valerie, e quest'ultima gli dice di aspettare un figlio che per\u00f2 non \u00e8 suo. Anthony, pensando che sua moglie aspetti un figlio da Callahan, accusa la moglie che gli rid\u00e0 l'anello matrimoniale andandosene.\nMa questi non sono gli unici drammi; Stowe \u00e8 un detective della narcotici ma anche un consumatore di eroina. Ad Anthony Stowe ogni cosa sembra andare per il verso sbagliato.\nIl giorno dopo al dipartimento il poliziotto che aveva chiesto il favore di far sparire le prove di spaccio del nipote, ubriaco e armato crea il panico nell'edificio. Dice di voler parlare con Stowe, cos\u00ec quando quest'ultimo si presenta gli espone la sua drammatica situazione; infine depone le armi e viene arrestato. A questo punto Mac gli dice che hanno rintracciato una mail di Callahan a un tizio di nome Lawrence che di mestiere fa la guardia giurata. Stowe si reca all'appartamento dove vive Lawrence e cerca di farsi dare delle informazioni sebbene si rifiuti. Lawrence cerca di ucciderlo ma Stowe apre il fuoco, e degli uomini di Callahan fanno irruzione uccidendo Lawrence e la moglie. Portano Anthony in una stanza accanto, lo sdraiano su una panca per sollevamento pesi, lo legano con del nastro adesivo, e lo picchiamo, ma l'intervento di Jimmy lo salva.\nUna sera Anthony, in preda alla disperazione, entra in un bar con l'intento di ubriacarsi, ma qualcosa va storto come al solito; un gruppo di killer fa irruzione nel bar con l'intento di ucciderlo, ma il poliziotto li fa fuori quasi tutti; nell'uscire dal locale viene colto di sorpresa da Jimmy uno scagnozzo di Callahan, che gli passa le manette intorno al collo e si lega al paraurti di un'auto. Anche Callahan \u00e8 presente in quel momento, e dice ad Anthony di essersi fatto sua moglie. Jimmy spara un colpo in testa a Stowe; ma all'arrivo della polizia si fa saltare la mano che si era ammanettato e fugge via. L'ambulanza porta Anthony all'ospedale dove cercano di salvarlo, e i medici scoprono che dalle punture sul braccio che Anthony \u00e8 un eroinomane. La mogli di Stowe chiede ai medici quante siano le possibilit\u00e0 che Anthony si riprenda completamente dal coma, ma i medici gli comunicano che non ci sono possibilit\u00e0. E anche quando al distretto ripuliscono l'ufficio di Stowe trovano una siringa. Van Huffel vorrebbe riferirlo ai federali, ma Mac gli consiglia di non farsi sopraffare dalle emozioni.\nSei mesi dopo, mentre Valerie \u00e8 impegnata a festeggiare col nuovo fidanzato, Anthony piano piano si riprende dal coma. Mac chiede a Valerie di ospitarlo nella loro casa, anche se Valerie si oppone dal momento che stanno per avere il divorzio, ma capisce di non avere alternative.\nNel frattempo gli omicidi da parte di Callahan continuano. Anthony piano piano riprende i sensi, e una notte anche lui rischia di diventare una vittima, con un agente corrotto che dovrebbe pattugliare la sua casa e invece cerca di ucciderlo; ma Anthony riesce a difendersi rompendogli un bicchiere di vetro in testa. Anthony decide di andare al vecchio distretto dove lavorava, e i tutti i colleghi lo accolgono con affetto, compreso Van Huffel. Ma quando chiede al Capitano Mac di voler tornare quest'ultimo gli risponde che dopo quanto \u00e8 stato trovato nella sua scrivania ci\u00f2 non \u00e8 possibile. Stowe torna a casa e vede la moglie fare effusioni amorose col nuovo amante. Stowe si scusa per l'intrusione, ma l'amante della moglie umilia Anthony per dandogli dello stupido, e rinfacciandogli il fatto che si sia meritato le cose che gli sono accadute. In seguito Anthony va dal poliziotto che si \u00e8 dovuto congedare, e gli offre i soldi dell'assicurazione che gli ha dato la polizia per l'incidente che ha avuto, sostenendo che a lui non servono tutti quei soldi.\nUn giorno Valerie prende la sua roba per andare a vivere con l'amante, Anthony la chiama al cellulare ma lei non risponde. Trova un biglietto con su scritto il nuovo indirizzo dove vive, e si reca in macchina al condominio, ma scopre che Valerie \u00e8 tornata da lui. Nel frattempo Valerie torna alla casa e degli uomini di Callahan la sequestrano. Quando Stowe arriva trova il ragazzo senza la mano presente la sera in cui era stato ferito alla testa. Questi lo porta in un gigantesco capannone dove \u00e8 presente il suo vecchio partner Callahan con Valerie, e diversi uomini. Callahan gli confessa che la notte che era finito in coma gli aveva mentito sul fatto che si era fatto sua moglie, e che adesso ha intenzione di andare a vivere con lei. Inoltre non solo Callahan gli consegna una valigetta che all'interno contiene la prova dell'omicidio dei due agenti all'inizio del film, ma gli fa sapere chi \u00e8 il suo uomo all'interno della polizia, Van Huffel.\nA questo punto fa la sua comparsa anche il suo ex collega, e comincia una sparatoria alla fine della quale i due eliminano i malviventi. Stowe rincorre Callahan, che ha preso sua moglie, fino all'uscita del capannone dove un elicottero \u00e8 pronto a partire; sotto il fuoco di Antony l'elicottero decolla senza caricare Callahan e, quando l'altro arriva, i due si puntano contro le pistole e si sparano a vicenda uccidendosi.\nNella scena finale si vede Valerie con la figlia che va al cimitero a mettere i fiori sulla tomba di Anthony Stowe.\nNella scena dopo i titoli di coda si vede il video contenuto nella borsa: i due agenti morti nell'operazione all'inizio del film erano dei corrotti, e anche Vun Huffel era presente al momento del massacro della sua ragazza.\nCuriosit\u00e0.\nIl film \u00e8 stato prodotto solamente per il mercato home-video e in Italia \u00e8 uscito il 23 maggio 2007 a noleggio mentre il 4 luglio 2007 in vendita, con etichetta Mondo Home Entertainment.\nLa versione statunitense e quella europea differiscono nel finale. Mentre nella versione europea Stowe e Callaghan si sparano e si uccidono a vicenda, si vedono Valerie con la figlia che si recano al cimitero e portano i fiori sulla tomba di Anthony.\nNella versione statunitense, invece, Stowe spara a Callaghan e lo uccide, viene riammesso nella polizia di New Orleans, dove nell'ufficio vede il video che mostra quando i due suoi colleghi son stati uccisi, facendo capire chiaramente dai dialoghi che erano entrambe delle talpe e che Van Huffel era presente durante l'omicidio della sua ragazza. Inoltre Stowe \u00e8 un uomo riformato con una vita famigliare tranquilla."}
{"id": "1852061", "revid": "144796", "url": "https://it.wikipedia.org/wiki?curid=1852061", "title": "Cristiano Augusto di Schleswig-Holstein-Gottorp", "text": ""}
{"id": "1852064", "revid": "154326", "url": "https://it.wikipedia.org/wiki?curid=1852064", "title": "Pietro Federico Luigi di Oldenburg", "text": ""}
{"id": "1852068", "revid": "104458", "url": "https://it.wikipedia.org/wiki?curid=1852068", "title": "Patrice Bianchi", "text": "Biografia.\nSlalomista puro originario di Val-d'Is\u00e8re e in attivit\u00e0 tra gli anni 1980 e i primi anni 1990, Bianchi debutt\u00f2 in campo internazionale in occasione dei Mondiali juniores di Bad Kleinkirchheim 1986; in Coppa del Mondo ottenne il primo piazzamento il 6 gennaio 1990 a Kranjska Gora (14\u00ba) ed esord\u00ec ai Campionati mondiali a Saalbach-Hinterglemm 1991, dove si classific\u00f2 al 7\u00ba posto.\nConquist\u00f2 la prima vittoria in Coppa del Mondo il 13 gennaio 1992 sulla storica pista Gudiberg di Garmisch-Partenkirchen e ai successivi XVI Giochi olimpici invernali di , sua unica presenza olimpica, non concluse la gara; il 15 dicembre dello stesso anno conquist\u00f2 la seconda e ultima vittoria in Coppa del Mondo sul difficile tracciato 3-Tre di Madonna di Campiglio e ai successivi Mondiali di Morioka 1993, sua ultima presenza iridata, fu 11\u00ba. Si ritir\u00f2 all'inizio della successiva stagione 1993-1994 e la sua ultima gara fu lo slalom speciale di Coppa del Mondo disputato il 14 dicembre a Sestriere, chiuso da Bianchi al 26\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1852078", "revid": "281901", "url": "https://it.wikipedia.org/wiki?curid=1852078", "title": "Gobius ophiocephalus", "text": ""}
{"id": "1852080", "revid": "584834", "url": "https://it.wikipedia.org/wiki?curid=1852080", "title": "Strada Napoleonica (Trieste)", "text": "La strada Napoleonica va dal parcheggio di borgo San Nazario, in periferia del quartiere di Prosecco, sino alla piazzola dell'Obelisco di Opicina, e si trova quindi interamente nel comune di Trieste.\nIl nome ufficiale del sentiero \u00e8 strada Vicentina, dal nome dell'ingegner Giacomo Vicentini che ne progett\u00f2 il tracciato e ne inizi\u00f2 la costruzione nel 1821. La conformazione attuale \u00e8 dovuta agli interventi di miglioramento effettuati nell'immediato secondo dopoguerra.\nDescrizione.\nSono circa 3,7 chilometri sul ciglione carsico, in alto rispetto al mare, con stupendi panorami su Trieste e sul suo golfo. Il sentiero \u00e8 largo, praticamente in piano (si passa dai 276 m s.l.m. delle rocce di Prosecco ai 343 m della piazzola dell'Obelisco in localit\u00e0 Opicina), e con buon fondo (strada bianca). La passeggiata \u00e8 soleggiata ed al riparo della bora, per cui \u00e8 piacevolmente percorribile anche d'inverno.\nUna breve deviazione all'inizio del sentiero porta a quota 332 alla vedetta Italia, uno dei tanti posti panoramici di osservazione posti lungo il ciglione del Carso triestino.\nL'inizio del sentiero \u00e8 caratterizzato anche da diverse pareti verticali di roccia ove i rocciatori fanno scuola di arrampicata ed allenamento su vie di varia difficolt\u00e0.\nAlle spalle dell'inizio del sentiero sorge il santuario mariano di Monte Grisa, dalla caratteristica forma triangolare tronca. Il santuario non \u00e8 raggiungibile direttamente dalla Napoleonica, ma si pu\u00f2 arrivarvi o su strada asfaltata da Prosecco oppure dall'Obelisco di Opicina tramite il sentiero Nicol\u00f2 Cobolli, che corre pi\u00f9 in alto rispetto alla Napoleonica, ma in mezzo ai boschi.\nAll'obelisco, alla fine del sentiero, si trova pure una fermata della storica e panoramica tranvia di Opicina, che con un percorso in ripida pendenza collega il centro della citt\u00e0 di Trieste con l'altipiano carsico.\nBoschi Bertoloni - Burgstaller-Bidischini.\nIl bosco Bertoloni che affianca il \"sentiero napoleonico\" - come spiega un pannello apposto nei pressi della fermata Obelisco della tranvia di Opicina - \u00e8 di origine artificiale e risale alla seconda met\u00e0 dell'Ottocento quando il Comune di Trieste avvi\u00f2 un progetto di rimboschimento, con la messa a dimora di piante di pino nero, carpino nero e ciliegio canino, del Carso triestino.\nI lavori nel bosco Bertoloni ebbero inizio nel 1878 e portarono all'apertura di piste d'accesso, come la strada Stefania, divenuta poi parte integrante della Napoleonica.\nIn particolare, la piantagione nella zona dell'Obelisco dedicato a Francesco I d'Austria rappresentava il XVII bosco comunale. Fu intitolata ad Antonio Bertoloni (Sarzana, 1775 - Bologna, 1869) autore di una ricerca durata trent'anni sulla flora presente in Italia.\nAccanto al bosco Bertoloni \u00e8 situato il bosco intitolato invece a Giuseppe Burgstaller-Bidischini (1840-1914), deputato al Consiglio Imperiale d'Austria, pluridecorato e presidente della Commissione d'imboschimento fin dalla sua istituzione, avvenuta nel 1882.\nNegli anni duemila i boschi Bertoloni - Burgstaller-Bidischini sono stati arricchiti con l'impianto di tigli e pini d'Aleppo."}
{"id": "1852082", "revid": "46291", "url": "https://it.wikipedia.org/wiki?curid=1852082", "title": "Cirsium erisithales", "text": "Il cardo zampa d'orso (nome scientifico Cirsium erisithales ) \u00e8 una pianta erbacea perenne, appartenente alla famiglia delle Asteraceae.\nEtimologia.\nIl nome del genere (\"Cirsium\") deriva dalla parola greca \"kirsos\" = varice; da questa radice deriva poi la denominazione \"Kirsion\", un vocabolo che sembra servisse ad identificare una pianta usata per curare questo tipo di malattia. Da \"kirsion\" in tempi moderni il botanico francese Tournefort (1656 - 708) deriv\u00f2 il nome \"Cirsium\" dell'attuale genere.\nIl nome italiano \u201ccardo\u201d \u00e8 abbastanza generico in quanto nel linguaggio comune si riferisce a diversi generi e specie di piante. Tra i generi che vengono chiamati direttamente \u201ccardo\u201d, oppure hanno una o pi\u00f9 specie che comunemente si chiamano con questo nome citiamo: \"Carduus\", \"Carduncellus\", \"Carlina\", \"Centaurea\", \"Cnicus\", \"Cynara\", \"Echinops\", \"Galactites\", \"Jurinea\", \"Onopordum\", \"Scolymus\", \"Silybum\", \"Tyrimnus\", tutti della famiglia delle Asteraceae. Ma anche in altre famiglie abbiamo dei generi con delle specie che volgarmente vengono chiamate \u201ccardi\u201d : il genere \"Eryngium\" della famiglia delle Apiaceae o il genere \"Dipsacus\" della famiglia delle Dipsacaceae.\nIl binomio scientifico della pianta di questa voce \u00e8 stato proposto inizialmente da Nikolaus Joseph von Jacquin (1727 - 1817)) medico, chimico e botanico olandese, perfezionato successivamente dal medico e naturalista italiano Giovanni Antonio Scopoli (Cavalese, 3 giugno 1723 \u2013 Pavia, 8 maggio 1788) nella pubblicazione \"\u201dAnni Historico-Naturales\u201d\" del 1769.\nL'epiteto specifico (\"erisithales\") pu\u00f2 derivare dal greco \"\u201dErithales\u201d\" dato a una pianta indicata da Plinio, ma probabilmente non la stessa che ora indichiamo noi; oppure deriva dal verbo \"\u201deryomai\u201d\" (= difendere).\nDescrizione.\nGli individui di questa specie si distinguono bene nel loro ambiente in quanto sono molto alti (da 50 a 180\u00a0cm e oltre) e quindi dominano le altre forme arboree. La forma biologica della specie \u00e8 emicriptofita scaposa (\"H scap\"); sono piante perennanti per mezzo di gemme poste al suolo e con fusto allungato ed eretto con poche foglie (non cespuglioso).\nRadici.\nRadici secondarie da rizoma.\nFoglie.\nLe foglie sono profondamente divise (pennatopartite o pennatosette) in circa 10-14 segmenti appuntiti (dentato \u2013 lobati) per lato e leggermente spinosi (spine lunghe fino a 3\u00a0mm) o cigliato \u2013 spinulosi sul margine. La disposizione delle foglie lungo il fusto \u00e8 alterna e opposta. La consistenza della lamina \u00e8 soffice ed \u00e8 colorata di verde pallido; i bordi non sono ondulati. Le foglie cauline sono amplessicauli. Dimensione delle foglie: quelle basali sono lunghe da 3 a 5 dm, i segmenti sono larghi 2\u00a0cm e lunghi 5 \u2013 7\u00a0cm; quelle superiori sono progressivamente pi\u00f9 ridotte. \nInfiorescenza.\nL'infiorescenza si presenta con uno o pi\u00f9 capolini (da 1 a 4) terminali e penduli (reclinati verso il basso e nutanti) su un lungo peduncolo. L'involucro \u00e8 piriforme ed \u00e8 circondato da squame: quelle inferiori sono lanceolate; quelle superiori lineari. Le squame non sono spinose. Dimensione dei capolini: diametro 2 \u2013 3\u00a0cm. Dimensione dell'involucro: 18\u00a0mm di diametro per 15\u00a0mm di lunghezza. Dimensioni delle squame inferiori: 2 \u2013 2,5\u00a0mm di larghezza per 6 \u2013 7\u00a0mm di lunghezza. Dimensione delle squame superiori: 1,5\u00a0mm di larghezza per 15\u00a0\u2013 18\u00a0mm di lunghezza. Le spine (deboli) delle squame medie sono lunghe 1 \u2013 3\u00a0mm.\nFiori.\nI fiori del capolino sono tutti tubulosi (il tipo ligulato, presente nella maggioranza delle Asteraceae, qui \u00e8 assente), sono inoltre ermafroditi, tetraciclici (con quattro verticilli: calice\u2013 corolla \u2013 androceo \u2013 gineceo) e pentameri (ogni verticillo ha 5 elementi).\nFrutti.\nIl frutto \u00e8 un achenio sormontato da un pappo. Il pappo \u00e8 formato da molte file di peli barbosi tutti uniti alla base. Dimensione del pappo piumoso 15\u00a0cm.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa scheda appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione. L'alleanza \"Petasition officinalis\" \u00e8 realtiva alle comunit\u00e0 con prevalenza di specie perenni in orli forestali mesofili o meso-igrofili che si sviluppano in habitat ricchi di nutrienti dei climi temperati ed umido del mediterraneo. La comunit\u00e0 \u00e8 povera di specie perenni a foglia larga. Distribuzione: l'alleanza \u00e8 ampiamente distribuita sia in Europa che in Italia.\nSpecie presenti nell'associazione: \"Cirsium erisithales\", \"Elymus caninus\", \"Orobanche flava\", \"Petasites hybridus\", \"Petasites kablikianus\", \"Valeriana sambucifolia\", \"Telekia speciosa\", \"Aconitum napellus\", \"Aconitum variegatum\", \"Aruncus dioicus\", \"Athyrium filix-foemina\", \"Cardamine amara\", \"Carduus personata\", \"Chrysosplenium alternifolium\", \"Conocephalum conicum\", \"Crepis paludosa\", \"Knautia maxima\", \"Lamiastrum montanum\", \"Milium effusum\", \"Oxalis acetosella\", \"Pellia epiphylla\", \"Petasites albus\", \"Primula elatior\", \"Ranunculus lanuginosus\", \"Saxifraga rotundifolia\", \"Senecio ovatus\", \"Stellaria nemorum\", \"Veronica urticifolia\", \"Vicia sylvatica\", \"Chaerophyllum hirsutum\", \"Festuca gigantea\", \"Geranium phaeum\", \"Impatiens noli-tangere\" e \"Stachys sylvatica\".\nAltre alleanze per questa specie sono:\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nCardueae \u00e8 una delle 4 trib\u00f9 della sottofamiglia Carduoideae. La trib\u00f9 Cardueae a sua volta \u00e8 suddivisa in 12 sottotrib\u00f9 (la sottotrib\u00f9 Carduinae \u00e8 una di queste). Il genere \"Cirsium\" elenca 435 specie con una distribuzione cosmopolita, 35 delle quali sono presenti spontaneamente sul territorio italiano.\nFilogenesi.\nIl genere di questa voce \u00e8 inserito nel gruppo tassonomico della sottotrib\u00f9 Carduinae. In precedenza provvisoriamente era inserito nel gruppo tassonomico informale \"Carduus-Cirsium Group\". La posizione filogenetica di questo gruppo nell'ambito della sottotrib\u00f9 \u00e8 abbastanza vicina al \"core\" della sottotrib\u00f9 (con il genere \"Carduus\" forma un \"gruppo fratello\") e dalle analisi molecolari \u00e8 stato calcolato in 7,2 milioni di anni fa la separazione di questo genere dal resto del gruppo (\u00e8 stato l'ultimo a separarsi).\nIl genere \"Cirsium\" spesso viene botanicamente \u201cconfuso\u201d con altri generi come quello del \"Carduus\" o \"Cnicus\" (e di altri ancora). Le specie del primo genere ad esempio sono molto simili a quelle del \"Cirsium\", anche se una certa distinzione \u00e8 possibile servendosi dell'aspetto del pappo (in \"Cirsium\" \u00e8 formato da setole piumose; mentre in \"Carduus\" \u00e8 composto da pagliette denticolate scabre).\nIl genere \"Cirsium\" appartiene alla trib\u00f9 delle Cardueae (da alcuni autori indicata come Cynareae), trib\u00f9 che il Sistema Cronquist assegna alla sottofamiglia Cichorioideae e che invece la classificazione APG colloca nella sottofamiglia Carduoideae..\nIl numero cromosomico di \"C. erisithales \" \u00e8: 2n = 34.\nIl basionimo della specie \u00e8: \"Carduus erisithales\" .\nI caratteri distintivi di questa specie nell'ambito del genere sono: \nQuesti caratteri sono condivisi con le seguenti specie (sono indicati alcuni caratteri distintivi della specie):\nIbridi.\nLa vasta diffusione della pianta \u00e8 la frequentazione degli stessi habitat con altre specie dello stesso genere d\u00e0 luogo a diverse ibridazioni. Ibridi frequenti si possono individuare con la specie (abbastanza simile) \"Cirsium oleraceum\" e con la specie \"Cirsium spinosissimum\"; ma anche con altre specie come: \"Cirsium palustre\", \"Cirsium acaule\", \"Cirsium pannonicum\", \"Cirsium heterophyllum\", \"Cirsium alsophilum\", \"Cirsium carniolicum\".\nDi seguito un elenco degli ibridi del \u201cCardo zampa d'Orso\u201d :\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nAltre notizie.\nIl Cardo zampa d'orso in altre lingue viene chiamata nei seguenti modi:"}
{"id": "1852084", "revid": "78273", "url": "https://it.wikipedia.org/wiki?curid=1852084", "title": "Gobidi", "text": ""}
{"id": "1852089", "revid": "37723", "url": "https://it.wikipedia.org/wiki?curid=1852089", "title": "Apex", "text": ""}
{"id": "1852091", "revid": "1714743", "url": "https://it.wikipedia.org/wiki?curid=1852091", "title": "Augusto Federico di Holstein-Gottorp", "text": "Biografia.\nEgli era il settimo figlio del Duca Federico III di Holstein-Gottorp e fu dal 1666 alla propria morte, nel 1705, Principe-Vescovo di Lubecca.\nNel 1676 egli spos\u00f2 a Halle, Cristina (1658-1698), figlia del Duca Augusto di Sassonia-Weissenfels.\nAlla sua morte, venne per lui realizzata una splendida tomba barocca scolpita da Thomas Quellinus, che venne posta nella Marientidenkapelle della Cattedrale di Lubecca.\nFu uno dei membri della Societ\u00e0 dei Carpofori."}
{"id": "1852094", "revid": "121868615", "url": "https://it.wikipedia.org/wiki?curid=1852094", "title": "Eneide (miniserie televisiva)", "text": "L'Eneide \u00e8 uno sceneggiato televisivo Rai del 1971, diretto da Franco Rossi ed interpretato da Giulio Brogi nel ruolo del protagonista, Enea. \u00c8 tratto dall'omonimo poema epico di Publio Virgilio Marone, \"Eneide\".\nTrama.\nAlla fine del II millennio a.C., nella bassa valle del Tevere viveva in armonia con la natura il popolo dei Latini, guidato dal re Latino, con la moglie Amata e la figlia Lavinia. Avendo notato un prodigioso sciamare d'api, Latino va con Lavinia a chiederne l'interpretazione al padre Fauno, che gli vaticina che Lavinia sar\u00e0 sposa di un uomo venuto da lontano, da una citt\u00e0 distrutta, che far\u00e0 scorrere il sangue.\nIntanto, un gruppo di Troiani, fuggiaschi dalla loro citt\u00e0 distrutta dagli Achei, naufraga con le sue navi sulle coste dell'Africa settentrionale, presso la citt\u00e0 di Cartagine, dove si sono stabiliti dei Fenici guidati dalla regina Didone, proveniente da Tiro. A capo dei Troiani c'\u00e8 il nobile Enea, figlio della dea Venere e di Anchise, imparentato col re Priamo. Allo scopo di cercare provviste per i suoi connazionali e aiuto per riparare le navi, Enea si reca in citt\u00e0, dove viene ben accolto da Didone. Durante un banchetto offerto in suo onore viene invitato a raccontare gli eventi della guerra che l'hanno visto tra i combattenti e delle sue successive peregrinazioni: narra cos\u00ec della caduta di Troia per lo stratagemma del cavallo e l'inganno di Sinone, dell'incendio della citt\u00e0 e della fuga, nella quale aveva perso l'amata moglie Creusa ma era riuscito a salvare il figlio Ascanio e il padre Anchise. Con un nutrito gruppo di profughi si era inizialmente diretto in Tracia, dove il re Polimestore aveva accolto il principe troiano Polidoro. Il prodigio del sangue sgorgato da un cespuglio dal quale aveva strappato un ramo gli fece per\u00f2 scoprire che Polidoro era stato ucciso ed era stato sepolto l\u00e0 sotto. Enea e i suoi si allontanarono perci\u00f2 da quella regione e si stabilirono in riva al mare dove costruirono un villaggio e iniziarono una nuova vita dedicandosi all'agricoltura. In effetti, lo scopo di Enea non era solo quello di assicurare la sopravvivenza dei propri concittadini, ma anche e soprattutto di trovare un nuovo luogo dove custodire i Penati, i feticci lignei simboleggianti i fondatori di Troia, antenati del suo popolo. Un giorno venne a visitarlo il troiano Eleno, che aveva fondato anch'egli una nuova citt\u00e0 per dare asilo ai Troiani fuggiti o deportati che avevano riacquistato la libert\u00e0; tra questi vi era Andromaca, la moglie di Ettore, catturata da Neottolemo, figlio di Achille, che ne aveva fatto la propria schiava personale. Da Eleno seppe anche della morte di Agamennone per mano della moglie Clitennestra e dell'amante incestuoso Egisto, e soprattutto della sorte di Ulisse, finito prigioniero del mostro Polifemo nella terra dei Ciclopi.\nEnea, dopo aver conosciuto il marinaio Palinuro, decise di recarsi a Delo per interrogare l'oracolo di Apollo; da questo ricevette l'indicazione di stabilirsi nell'\"Antica Madre\", che Anchise interpret\u00f2 come l'isola di Creta. Qui per\u00f2 era scoppiata un'epidemia, cos\u00ec i Troiani dovettero proseguire il loro viaggio per mare, nel quale mor\u00ec Anchise, il cui corpo fu mandato alla deriva su una zattera con le sue armi, ed infine incontrarono una tempesta che li fece naufragare.\nProseguendo il soggiorno di Enea a Cartagine, la regina Didone inizia ad innamorarsi di lui il quale ricambia la passione. Anche le operazioni di costruzione di una grande nave su cui i Troiani superstiti possano continuare il viaggio procedono a rilento. Didone ed Enea stanno pensando di unire i loro due popoli, ma ci\u00f2 provoca l'ira di Iarba, re di Numidia e gi\u00e0 pretendente alla mano di Didone. Per evitare una guerra, Enea parte di nascosto sulle vecchie navi riparate nel frattempo da Palinuro; per la disperazione, Didone si uccide e maledice Enea e la sua stirpe, maledizione che sar\u00e0 raccolta da Giunone. \nApprodato in Sicilia, Enea nota una strana luce nell'entroterra e, incuriosito, si reca a controllare. Scopre che si tratta del riflesso del sole sulle armi del padre morto, che l\u00ec \u00e8 stato sepolto da giovani troiani, che avevano riconosciuto le armi come appartenenti alla loro cultura: si tratta dei fanciulli, ora cresciuti, che Enea aveva salvato durante la caduta di Troia e che aveva affidato al suo compagno d'armi Aceste, che poi li condusse con s\u00e9 nella sua terra natale. Enea, assistendo alle gare organizzate dai giovani troiani presso la tomba di Anchise, le dedica alla memoria del padre.\nAceste offre a Enea e ai suoi di restare presso di lui e vivere della coltivazione dei campi e della raccolta del sale; il nobile troiano vuole per\u00f2 essere sicuro che tale sia la volont\u00e0 degli dei, e per questo consulta una sibilla, che gli fa compiere un viaggio nell'oltretomba. Enea cos\u00ec entra nell'Ade e incontra l'anima del padre, che lo esorta a ripartire e gli mostra la figura di un giovane che sar\u00e0 un giorno il pi\u00f9 illustre dei suoi discendenti, l'imperatore Augusto. \nIntanto, da Aceste, le donne troiane che non vogliono ripartire appiccano il fuoco ad alcune delle navi, ispirate da Giunone. Enea decide perci\u00f2 di lasciare in Sicilia chi non vuole proseguire il viaggio.\nDopo avere sbarcato i Troiani nei pressi della foce del Tevere, Palinuro si allontana di nascosto, facendo credere di essere caduto in mare. I Troiani si stabiliscono in una zona disabitata con l'intenzione di coltivarla, ed erigono una palizzata attorno al loro insediamento per proteggerlo dalle incursioni di animali selvatici ed eventuali nemici. Tra gli abitanti delle zone vicine, il primo di cui fanno la conoscenza \u00e8 Turno, il capo dei Rutuli, che dopo un'iniziale ostilit\u00e0 si mostra benevolo verso Enea quando questi gli regala una spada di ferro al posto della sua di bronzo che aveva rotto. Ascanio, dal canto suo, mentre va a caccia nei paraggi incontra Lavinia, e i due ragazzi si prendono in simpatia.\nEnea si reca a Laurento presso la casa del re Latino, che in presenza dei vari capi del suo popolo gli accorda il diritto di restare nella zona che ha scelto per la sua gente in cambio del pagamento di un tributo e del rispetto delle usanze locali. Avendo udito della sua saggezza, Enea va anche a consultare il greco Evandro, che vive nel luogo dove in futuro sar\u00e0 fondata Roma.\nNel frattempo, Giunone suscita l'idea che gli stranieri siano portatori di sventure in Amata e in Giuturna (la sorella di Turno), le quali a loro volta sobillano i loro uomini. A ci\u00f2 si aggiunge il fatto che Enea si \u00e8 inimicato il re etrusco Mesenzio, alleato di Turno, liberando un uomo che quegli aveva condannato a morte. Scoppiano quindi le ostilit\u00e0: tra le vittime vi sono Pallante, il figlio di Evandro, scambiato per troiano dalla vergine guerriera Camilla a causa delle armi che gli aveva donato Enea, e i due amici troiani Eurialo e Niso. Per far cessare la guerra, Enea col benestare di Latino sfida Turno a duello: se vincer\u00e0, i Troiani potranno restare nel Lazio, in caso contrario i suoi torneranno in Sicilia da Aceste. Dopo una strenua lotta, Enea riesce ad avere la meglio su Turno.\nProduzione.\nIl formato originario \u00e8 quello della miniserie televisiva composta da sette puntate. La regia \u00e8 di Franco Rossi. Si tratta di una libera trasposizione del poema epico \"Eneide\" di Publio Virgilio Marone.\nLa storia dell'eroe viene narrata a partire dal naufragio delle navi troiane sulle coste dell'Africa fino alla nascita della stirpe che dar\u00e0 origine alla civilt\u00e0 di Roma. Nei panni di Enea, tormentato dalla propria missione, combattuto tra l'amore e il volere divino, Giulio Brogi regala un'interpretazione intensa, affiancato da Olga Karlatos (Didone), Andrea Giordana (Turno), Maril\u00f9 Tolo (Venere), Ilaria Guerrini (Giunone), Alessandro Haber (Miseno). La voce del narratore \u00e8 quella di Riccardo Cucciolla.\nLa sceneggiatura, che secondo un'impostazione \"moderna\" tratteggiava un eroe con problemi esistenziali, fu scritta da Arnaldo Bagnasco, Vittorio Bonicelli, Pier Maria Pasinetti, Mario Prosperi, Franco Rossi. I produttori furono Ugo Guerra ed Elio Scardamaglia per Rai, ORTF, Bavaria Film, Leone Film, Daiano Film.\nDel cast tecnico fecero parte professionisti quali Vittorio Storaro come direttore della fotografia e Luciano Ricceri per la direzione di scenografia e costumi.\nGli esterni dello sceneggiato vennero girati nell'allora Repubblica Socialista Federale di Jugoslavia. Le scene ambientate a Cartagine furono girate a Bamiyan, in Afghanistan, in cui sono riconoscibili le grandi statue di Buddha.\nColonna sonora.\nLa colonna sonora \u00e8 stata composta da Mario Nascimbene, ma, nel sesto episodio, comprende anche un estratto del brano composto da Roger Waters \"Several Species of Small Furry Animals Gathered Together in a Cave and Grooving with a Pict\" ed eseguito dai Pink Floyd nell'album \"Ummagumma\" del 1969. La sigla di coda dello sceneggiato, \"Canto di Didone\", \u00e8 invece cantata da Olga Karlatos ed \u00e8 stata pubblicata nel 45 giri \"Canto di Didone/Cara libert\u00e0\" dalla CBS con numero di catalogo CBS 7671 nello stesso 1971.\nDistribuzione.\nLo sceneggiato and\u00f2 in onda sul Programma Nazionale dal 19 dicembre 1971 al 30 gennaio 1972.\nDall'opera, destinata al piccolo schermo, fu realizzata anche una versione per le sale cinematografiche, dal titolo \"Le avventure di Enea\" (1974)."}
{"id": "1852095", "revid": "144796", "url": "https://it.wikipedia.org/wiki?curid=1852095", "title": "Augusto Federico di Schleswig-Holstein-Gottorp", "text": ""}
{"id": "1852096", "revid": "287204", "url": "https://it.wikipedia.org/wiki?curid=1852096", "title": "Li Shijun", "text": "\u00c8 stato membro onorario dell'Associazione universale esperanto.\nAvvicinatosi all'esperanto nel 1937, ha preso parte nel 1950 alla fondazione della Lega esperantista cinese ed \u00e8 stato redattore della rivista \"El popola \u0108inio\" (Dalla Cina Popolare).\nTra le sue traduzioni ricordiamo:\nHa partecipato alla redazione della \"\u0108ina antologio\". \u00c8 stato autore di vocabolari, sussidiari, 250 racconti su Afanti e molti articoli, saggi, recensioni e poesie.\nLa\u016dlum \u00e8 stato membro dell'Akademio de Esperanto (Accademia dell'esperanto) e del \u0108ina Esperanto-Instituto (Istituto esperantista cinese), nonch\u00e9 membro onorario dell'Associazione universale esperanto dal 2004."}
{"id": "1852101", "revid": "729019", "url": "https://it.wikipedia.org/wiki?curid=1852101", "title": "Stazione di Bonassola", "text": "La stazione di Bonassola \u00e8 una fermata ferroviaria della linea ferroviaria Genova-Pisa a servizio dell'omonimo paese.\nStoria.\nL'originaria stazione di Bonassola, che si trovava in posizione pi\u00f9 a mare rispetto all'attuale, fu aperta il 24 ottobre 1874, assieme al tronco Sestri Levante-La Spezia che completava l'itinerario Genova-Pisa.\nLa stazione fu teatro di due gravissimi disastri ferroviari. Il primo si verific\u00f2 il 30 marzo 1961 con l'incendio in galleria del rapido Torino \u2013 Roma \"Tirreno\" con in composizione l'ETR 214 ed alcune elettromotrici e rimorchi ALe+Le 840, che cost\u00f2 la vita a cinque persone. Il secondo avvenne il 16 gennaio 1965 a seguito di un'esplosione causata dal personale addetto allo scarico di alcune casse di esplosivo, destinate ai lavori di raddoppio. L'incidente provoc\u00f2 dieci morti, numerosi feriti ed anche notevoli danni materiali alle abitazioni circostanti.\nPer il completamento del raddoppio da Framura a Monterosso, ultima sezione della \"Tirrenica settentrionale\" rimasta a semplice binario, si dovette attendere fino al 23 gennaio 1970, quando la vecchia stazione fu abbandonata e sostituita dall'attuale fermata.\nCostruita nell'area adiacente all'antico castello medioevale, a circa 170 metri rispetto alla precedente, la nuova stazione venne edificata contestualmente ai lavori di raddoppio della linea estendendosi in parte negli imbocchi delle gallerie Monte Brino e Rossola; la distanza fra le punte estreme degli scambi risult\u00f2 di 935\u00a0m. Il nuovo fabbricato viaggiatori fu edificato sul lato monte, assieme ad un fabbricato contenente 4 alloggi per il personale. L'intero tronco Framura-Monterosso fu inaugurato il 18 settembre 1970\nA partire dal nuovo millennio, lo scalo \u00e8 stato interessato da lavori di ristrutturazione, in vista della riapertura del bar e della biglietteria a sportello; in particolare, il salone principale del fabbricato viaggiatori \u00e8 stato ridimensionato, con il rifacimento parziale della biglietteria.\nIl bar ha cessato l'attivit\u00e0 nel 2010; stessa sorte \u00e8 toccata alla biglietteria a sportello, gestitca dalla Pro Loco locale tra il 2006 e il 2012, nei soli giorni di sabato e domenica del periodo estivo.\nStrutture ed impianti.\nLa fermata dispone unicamente di due binari di corsa. Il piccolo scalo merci, ubicato a est rispetto al fabbricato viaggiatori, risulta trasformato in parcheggio.\nI servizi igienici risultano murati.\nMovimento.\nLa stazione \u00e8 servita dalle relazioni regionali Trenitalia svolte nell'ambito del contratto di servizio con la Regione Liguria.\nServizi.\nLa stazione offre i seguenti servizi:\nInterscambi.\nDal parcheggio antistante allo scalo, effettua fermata il servizio automobilistico, collegante il borgo ligure con le frazioni di San Giorgio, Costella e Serra."}
{"id": "1852102", "revid": "1061951", "url": "https://it.wikipedia.org/wiki?curid=1852102", "title": "Tiberio d'Assisi", "text": "Conosciuto generalmente col nome di Tiberio d'Assisi, potrebbe essere stato allievo, insieme con il concittadino Andrea d'Aloigi da Assisi, detto l'Ingegno, del Perugino e del Pinturicchio, che segu\u00ec a Roma quando il Maestro umbro dipinse nella basilica di Santa Maria del Popolo (nella Cappella del Presepio) e nell'Appartamento Borgia, dal 1485 al 1495. \nNei primi anni novanta era gi\u00e0 pittore indipendente: oper\u00f2 nella cattedrale di Perugia nel 1495, poi in Assisi, affrescando la Porziuncola, in Santa Maria degli Angeli, e in numerose chiese dell'Umbria. Nel 1510 si trovava a Montefalco e firmava la decorazione della cappella della famiglia Augusti nella chiesa di San Francesco, mentre nel 1512, per incarico di Griseida di ser Bastiano, lavor\u00f2 nella cappella delle Rose nella pieve di San Fortunato. Sempre a Montefalco, nel Complesso museale di San Francesco, \u00e8 custodita una sua Madonna del Soccorso, attribuita per lungo tempo a Francesco Melanzio (di cui si trova una tavola con il medesimo soggetto nello stesso complesso museale). Nell'iscrizione lungo il margine inferiore del dipinto si legge: GRISEYDA S(ER) BASTIANI F(ECIT) F(IERI) PRO A(N)I(M)ABUS DICTI S(ER) BASTIANI TARQUINI PERITEY ET FRANCISHINE A(NNO) D(OMIN)I M\u00b0 D\u00b0 X (\"Griseida di ser Bastiano fece fare per le anime del detto ser Bastiano di Tarquinio Peritei e di Franceschina nell'anno del Signore 1510\"). \nI critici lo considerano un imitatore alquanto pedestre del Pinturicchio e del Perugino. "}
{"id": "1852105", "revid": "281901", "url": "https://it.wikipedia.org/wiki?curid=1852105", "title": "Gobidae", "text": ""}
{"id": "1852106", "revid": "1854255", "url": "https://it.wikipedia.org/wiki?curid=1852106", "title": "The Unholy Alliance", "text": "L'Unholy Alliance \u00e8 stato un tour heavy metal biennale che si svolge in Europa e nel Nord America. Gli headliner furono gli Slayer e gli altri gruppi che partecipavano erano scelti a discrezione della band.\nEdizioni.\nEuropa 2004.\nNel tour europeo del 2004 erano presenti i seguenti gruppi: Slipknot (co-headliner), Slayer (co-headliner), Machine Head e Mastodon.\nNord America 2006.\nDel tour nord americano del 2006, chiamato Chapter I, facevano parte Slayer (headliner), Lamb of God, Children of Bodom, Mastodon, Thine Eyes Bleed.\nEuropa 2006.\nQuesta edizione europea dell'Unholy Alliance viene chiamata Chapter II. I gruppi che si sono esibiti durante le date europee del tour sono gli stessi che si sono esibiti durante le tappe americane, eccetto per i Mastodon che sono stati rimpiazzati dagli In Flames.\nEuropa 2008.\nDel tour europeo 2008, denominato Chapter III, fanno parte Slayer (headliner), Trivium, Mastodon e Amon Amarth."}
{"id": "1852107", "revid": "1543377", "url": "https://it.wikipedia.org/wiki?curid=1852107", "title": "Tomba Tinkinswood", "text": "La tomba Tinkinswood (gal.: \"Siambr Gladdu Tinkinswood\"), conosciuta anche come Castell Carreg, Llech-y-Filiast o Maes-y-Filiast, \u00e8 una tomba megalitica a camera, realizzata intorno al 4.000 a.C. durante il neolitico e sita nel Vale of Glamorgan, Galles.\nLa struttura pu\u00f2 essere definita un dolmen, che \u00e8 la tipologia di monumento megalitico pi\u00f9 diffusa in Europa. Il dolmen \u00e8 del tipo denominato Severn/Cotswold e consiste in una grande lastra superiore sorretta da due piccoli pilastri in pietra. Il tetto consiste in una lastra di limonite pesante circa 36 tonnellate e misura 7,4x4,2 metri ed \u00e8 la pi\u00f9 grande in Inghilterra e una delle pi\u00f9 grandi in Europa. Si suppone che per porre la lastra all'altezza desiderata, sia stato necessario lo sforzo congiunto di circa 200 persone. Il monumento fu in origine ricoperto da un tumulo di terreno, che nel tempo \u00e8 stato rimosso pian piano; al presente quello che rimane della montagnola di terra \u00e8 posto dietro la struttura e misura circa 40x18 metri.\nStoria.\nIl sito di Tinkinswood in passato era un villaggio neolitico, ma ora tutto quello che rimane \u00e8 la tomba, costruita nel 4.000 a.C., 1.000 anni prima di Stonehenge.&lt;br&gt;\nIl sito venne scavato nel 1914 e all'interno della camera di sepoltura vennero rinvenute 920 ossa umane, quasi tutte rotte. Da questo \u00e8 emerso che almeno quaranta persone, appartenenti a tutte le et\u00e0 e sesso, vi furono sepolte nel corso del Neolitico; sembrerebbe che il monumento sia stata la sepoltura comune degli abitanti dell'antico villaggio. I cadaveri dei morti furono probabilmente esposti prima di essere trasferiti nella camera di sepoltura. Ceramiche in stile neolitico e Bell-Beaker furono rinvenute nel sito e questa dimostra che la camera di sepoltura fu probabilmente utilizzata dalla comunit\u00e0 per un lungo periodo di tempo, forse fino all'et\u00e0 del bronzo antico. Durante lo scavo furono eseguiti lavori di restauro e venne costruito un pilastro in mattoni per sorreggere la grande pietra del tetto.\nDal sito partono due linee parallele di pietre sotto forma di una strada che porta distante dalla camera di sepoltura, in direzione sud-est. Lungo il secondo viale, direzione nord-est, si trovano molte pietre. Una grande pietra rimane verso est e due lastre piatte poste in piedi puntano la parte superiore della vicina collina \"Coed Sion\".\nIl sito \u00e8 gestito dal Cadw, l'organo gallese responsabile della cura, conservazione e promozione del patrimonio storico del Galles.\nMiti e leggende.\nMolti dei miti e delle leggende che riguardano Tinkinswood sono associati anche con il vicino sito di sepoltura di San Lythan, posto a breve distanza. La leggenda vuole che chiunque trascorra una notte a Tinkinswood la sera prima del Primo Maggio, del 23 giugno (festivit\u00e0 di san Giovanni) o del Solstizio d'Inverno, possa morire, divenire pazzo oppure poeta. Questa leggenda \u00e8 molto simile a tutte le storie che riguardano le cime montuose. Il gruppo di massi che si trovano a sud-est del monumento sarebbero, secondo un'altra leggenda, delle donne tramutate in pietra mentre partecipavano ad un sabba; altra tipologia di leggenda spesso associata ai dolmen."}
{"id": "1852110", "revid": "1305772", "url": "https://it.wikipedia.org/wiki?curid=1852110", "title": "ARFU", "text": ""}
{"id": "1852118", "revid": "834", "url": "https://it.wikipedia.org/wiki?curid=1852118", "title": "Arfu", "text": ""}
{"id": "1852121", "revid": "1654832", "url": "https://it.wikipedia.org/wiki?curid=1852121", "title": "Susanna Ronconi", "text": "Biografia.\nPoco pi\u00f9 che ventenne fece parte, assieme a Roberto Ognibene, Fabrizio Pelli, Giorgio Semeria, Martino Serafini, del commando delle Brigate Rosse autore dell'assalto avvenuto nella sede del MSI di Padova del 17 giugno 1974; il commando assassin\u00f2 due persone, Graziano Giralucci e Giuseppe Mazzola. A sparare materialmente fu Pelli, l'unico \"autorizzato\" dalle BR, mentre Susanna Ronconi ebbe funzione di palo e raccolse i documenti sottratti dalla sede MSI. Fu il primo omicidio, sebbene non premeditato, commesso dalle Brigate Rosse.\nPelli mor\u00ec in carcere prima della sentenza, Ognibene fu condannato a 18 anni di reclusione, Ronconi e Semeria a 12 anni, Serafini a sette anni e sei mesi.\nFu anche esecutrice con altri militanti di Prima Linea dell'omicidio del professore Alfredo Paolella. Fu arrestata a Firenze nel 1980 dopo sei anni di latitanza. Nel 1982 la Ronconi, insieme a Marina Premoli, Loredana Biancamano, Federica Meroni, evasero dal carcere di Rovigo, grazie all'azione di un gruppo di militanti (tra i quali Sergio Segio, compagno della Ronconi) che fece saltare per aria un muro di cinta del penitenziario.\nIl 21 gennaio del 1982, a seguito di un posto di blocco a Monteroni d'Arbia, alle porte di Siena, spar\u00f2 ed uccise, insieme a Sonia Benedetti, due giovani carabinieri ausiliari: Euro Tarsilli e Giuseppe Savastano.\nArrestata nuovamente nel 1983 fu condannata a 22 anni di reclusione. Anche lei, come gli altri appartenenti al gruppo di Prima Linea, si dissocer\u00e0, dichiarando conclusa l'esperienza della lotta armata. Nel 1989 ottiene un primo permesso d'uscita e nel 1991 conseguir\u00e0 un lavoro all'esterno e poi la semilibert\u00e0. Nel 1998 finisce di scontare la pena, ridotta dai benefici di legge.\nAttivit\u00e0 istituzionali.\nLavora per il Gruppo Abele di don Ciotti e per Asl e Comuni, soprattutto in Toscana e Lombardia, occupandosi di tematiche legate agli stupefacenti. All'epoca del secondo governo Prodi, il ministro Livia Turco aveva espresso la volont\u00e0 di inserirla con un ruolo di consulente ministeriale per la lotta alla droga, a cui rinunci\u00f2 per via di alcune proteste.\nIl 5 dicembre 2006 il ministro per la Solidariet\u00e0 sociale, Paolo Ferrero del Partito della Rifondazione Comunista (PRC), nomina Susanna Ronconi membro della Consulta Nazionale delle tossicodipendenze. Il 2 marzo 2007 si apprende che il ministro \u00e8 indagato. Il reato ipotizzato dalla Procura di Roma, secondo quanto scrive il Corriere della Sera, sarebbe quello di abuso d'ufficio per aver dato un incarico a un soggetto interdetto dai pubblici uffici. A seguito delle polemiche Susanna Ronconi si dimette e il ministro le revoca la nomina."}
{"id": "1852126", "revid": "1573940", "url": "https://it.wikipedia.org/wiki?curid=1852126", "title": "Yosef Lishansky", "text": "Yosef Lishansky nacque in Russia nel 1886 ed emigr\u00f2 all'et\u00e0 di sei anni in Palestina con suo padre; erano gli unici sopravvissuti della loro famiglia, vittima dei pogrom antisemitici del 1881. Fu allevato da sua zia, residente a Metulla.\nDurante gli anni della sua scolarizzazione apprese l'arabo e divenne uno specialista della monta a cavallo.\nLa sua candidatura in seno all'organizzazione Hashomer non fu presa in considerazione.\nDurante la Prima guerra mondiale, Lishansky ha fondato un'organizzazione indipendente di difesa chiamata Hamaguen.\nGrazie ai suoi legami di amicizia con Avshalom Feinberg fu integrato ai ranghi dell'organizzazione Nili diretta da Aaron Aaronsohn.\nDi ritorno dal suo viaggio in Egitto, dove Feinberg trov\u00f2 la morte, fu arrestato dalle autorit\u00e0 ottomane come membro del Nili. Yosef Lishansky fu imprigionato in una prigione a Damasco Siria dove verr\u00e0 torturato ed impiccato il 16 dicembre del 1917."}
{"id": "1852129", "revid": "118834", "url": "https://it.wikipedia.org/wiki?curid=1852129", "title": "Isola Buss", "text": ""}
{"id": "1852132", "revid": "834", "url": "https://it.wikipedia.org/wiki?curid=1852132", "title": "Atam", "text": ""}
{"id": "1852135", "revid": "84217", "url": "https://it.wikipedia.org/wiki?curid=1852135", "title": "Giacomo da Campli", "text": "Biografia.\nFu attivo soprattutto a Campli (da cui proviene l'appellativo) ma anche a Teramo, ad Offida e nel chietino.\nLa sua fama fu offuscata da Andrea De Litio, attivo nel teramano soprattutto ad Atri sede del ducato, al quale venivano commissionate le opere pi\u00f9 importanti.\nNel 1461 gli fu commissionata dalla municipalit\u00e0 di Ripatransone la decorazione della cappella di San Vincenzo nella chiesa di San Domenico. Nel 1479 Giaco riceveva 12 lire in aggiunta a 15 fiorni pattuiti per un'opera nella cappella di Ripatransone in \"Platea\"; per Ripatransone realizz\u00f2 anche un affresco della Madonna del Latte, presso il portico del palazzo comunale (1461). Per la chiesa di San Francesco realizz\u00f2 nel 1466 gli affreschi delle \"Storie della Passione di Cristo\", ora esposte nella pinacoteca comunale, poi il ciclo delle \"Storie della Vergine Maria e di Cristo con Santi\" per l'abbazia di Santa Vittoria in Matenano, presso il cappellone (1471).\nDi autore incerto, ma attribuite a Giacomo di Campli, sono le lunette con la Vergine con la Madonna e i Santi presso il santuario della Madonna delle Grazie di Teramo, e sempre per la stessa citt\u00e0 una Madonna presso la chiesa della Madonna della Misericordia, nonch\u00e9 affreschi della cappella di Santa Croce della chiesa madre di Patrignone di Montalto: la Dormitio Verginis e scene della vita di Cristo: Nativit\u00e0, Adorazione (1459).\nLa critica ha cercato di individuare altre committenze abruzzesi a Giacomo da Campli, le cui opere sono confondibili con il conterraneo Matteo di Campli; dopo il periodo marchigiano, Giacomo aveva assimilato il rinascimento umbro di Bartolomeo do Tommaso e Paolo da Visso, caratteristica di riconoscimento \u00e8 una U fra le sopracciglia, una sorta di marchio d'autore usato da Giacomo per distinguersi da autori a lui contemporanei che dipingevano alla stessa maniera. Giacomo tuttavia us\u00f2 uno stile rinascimentale che tende all'arcaizzante, con effetti lievemente grotteschi per la profondit\u00e0 chiaroscurale dello spazio in cui inserisce i personaggi come nell'affresco della Madonna del Latte in Sant'Anna, presso Teramo.\nPer Visso Giacomo realizz\u00f2 l'affresco dell'Eterno Padre tra angeli con Sant'Agostino e San Nicola da Tolentino, e in basso la rappresentazione del Compianto sul Cristo morto della Vergine; l'affresco si trova nel museo diocesano del paese. Per la sua patria Campli, Giacomo realizz\u00f2 la Madonna in Trono che allatta il Bambino, una pala d'altare molto ben elaborata, conservata nella chiesa collegiata di Santa Maria in Platea. Sempre per Campli realizz\u00f2 il ciclo di affreschi della chiesa di San Giovanni a Porta Oriente, presso borgo Castelnuovo.\nPer Ortona, nel chietino, realizz\u00f2 il Puer Doloris, affresco conservato nel Museo Capitolare della cattedrale. Alcuni vogliono che anche a Guardiagrele, l'affresco della Madonna del Latte sul portico settentrionale della cattedrale sia di Giacomo di Campli, mentre altri lo attribuiscono ad Andrea De Litio, che realizz\u00f2 per il portico meridionale l'affresco gigante del San Cristoforo pellegrino.\nDi questo pittore si ricordano il \"Polittico del Melograno\" depositato alla Museo Civico di Teramo, la \"Madonna con il Puer Doloris\" ospitato al Museo capitolare di Ortona, la \"Madonna in trono che allatta il piccolo Ges\u00f9\" ospitato nella chiesa di Santa Maria in Platea a Campli. Sue opere sono anche a L'Aquila, al Museo nazionale d'Abruzzo. Per le opere aquilane c'\u00e8 stata anche una disputa di attribuzione delle sue opere, poich\u00e9 confuso con lo sconosciuto Maestro dei Polittici Crivelleschi."}
{"id": "1852137", "revid": "76963", "url": "https://it.wikipedia.org/wiki?curid=1852137", "title": "Kyra Schon", "text": "La sua notoriet\u00e0 viene dal ruolo interpretato ne \"La notte dei morti viventi\" nel quale indossava i panni di Karen Cooper, figlia di una coppia di coniugi (Karl Hardman e Marilyn Eastman suoi genitori anche nella vita reale). Lasci\u00f2 il cinema, pur rimanendo nel campo artistico, insegnando scultura e ceramica."}
{"id": "1852140", "revid": "834", "url": "https://it.wikipedia.org/wiki?curid=1852140", "title": "Atls", "text": ""}
{"id": "1852155", "revid": "729019", "url": "https://it.wikipedia.org/wiki?curid=1852155", "title": "Addizione radicalica", "text": "L'addizione radicalica in chimica organica \u00e8 una reazione di addizione che avviene tramite la formazione di radicali liberi; pu\u00f2 coinvolgere due specie radicaliche o un radicale e un non-radicale.\nUna reazione radicalica necessita un reagente che possegga un legame sufficientemente debole, in modo da poter essere scisso con scissione omolitica formando due radicali.\nSolitamente la rottura viene indotta con riscaldamento o esposizione a onde elettromagnetiche (luce, UV).\nIl meccanismo dell'addizione radicalica viene suddiviso in tre stadi:"}
{"id": "1852159", "revid": "486946", "url": "https://it.wikipedia.org/wiki?curid=1852159", "title": "Ville di Reggio Emilia", "text": ""}
{"id": "1852161", "revid": "118834", "url": "https://it.wikipedia.org/wiki?curid=1852161", "title": "Ko\u017eva (fiume)", "text": ""}
{"id": "1852162", "revid": "729019", "url": "https://it.wikipedia.org/wiki?curid=1852162", "title": "Assedio di Gaeta (1734)", "text": "L'assedio di Gaeta fu un evento della conquista borbonica delle Due Sicilie, durante la guerra di successione polacca. Gli austriaci fermati a Gaeta resistettero per ben quattro mesi alle truppe di Carlo di Borbone, ma furono sconfitti il 6 agosto 1734.\nAlla battaglia partecip\u00f2 come osservatore anche Carlo Edoardo Stuart, figlio del pretendente giacobita al trono britannico Giacomo Francesco Edoardo Stuart. Carlo di Borbone ne appoggi\u00f2 pubblicamente le rivendicazioni, e, cos\u00ec facendo, offese re Giorgio II, provocando un incidente diplomatico con la neutrale Gran Bretagna. Il primo ministro britannico Robert Walpole, grande sostenitore della neutralit\u00e0, successivamente scrisse che il filo-austriaco Giorgio II avrebbe potuto usare questo episodio come pretesto per entrare in guerra al fianco dell'Austria, ma che ci\u00f2 fu evitato grazie alle pronte scuse spagnole."}
{"id": "1852166", "revid": "110157", "url": "https://it.wikipedia.org/wiki?curid=1852166", "title": "Flood (They Might Be Giants)", "text": "Flood \u00e8 il terzo album del duo alternative rock They Might Be Giants. \u00c8 riuscito a vincere un Disco d'oro grazie alle famose canzoni \"Birdhouse in Your Soul\" e \"Istanbul (Not Constantinople)\", ma anche a \"Particle Man\"."}
{"id": "1852175", "revid": "124929249", "url": "https://it.wikipedia.org/wiki?curid=1852175", "title": "Disneynature", "text": "Disneynature \u00e8 un'etichetta cinematografica indipendente di The Walt Disney Studios. Fondata il 21 aprile 2008, si occupa della distribuzione di film documentari naturalistici indipendenti e ha sede a Parigi.\nI film naturalistici dell'azienda hanno un budget costante compreso tra 5 milioni e 10 milioni di dollari, con la loro distribuzione e marketing gestiti da Walt Disney Studios. I film dell'evento dell'etichetta sono pubblicati sulla Giornata della Terra e hanno una campagna di conservazione basata sulle caratteristiche del film con un'apposita organizzazione di beneficenza che riceve donazioni basate sui biglietti venduti, ad un ritmo di uno all'anno. Gli otto film teatrali di Disneynature hanno incassato 151,6 milioni di dollari al botteghino, con una media di 19 milioni di dollari, con la \"Earth - La nostra Terra\" che guadagna di pi\u00f9 a 32 milioni di dollari.\nStoria.\nIl capo dell'unit\u00e0 \u00e8 il veterano Disney Jean-Francois Camilleri, che fu vice presidente senior e direttore generale della Walt Disney Studios Motion Pictures France. Disneynature ha la sua base in Francia, dove Camilleri e il suo team sovrintendono l'avvio, lo sviluppo e l'acquisizione di progetti di lungometraggi d'alta qualit\u00e0.\nIl primo film uscito in patria sotto la nuova etichetta fu la versione americana di \"Earth - La nostra Terra\", versione cinematografica della serie TV BBC \"Planet Earth\". Il film usc\u00ec in Francia il 10 ottobre 2007, mentre negli USA fu distribuito nella Giornata della Terra del 2009.\nLa prima produzione originale della Disneynature fu \"Il mistero dei fenicotteri rosa\", proiettato in anteprima a Bordeaux il 26 ottobre 2008 e distribuito in tutto il mondo dal 2009.\nNel 2012 \u00e8 stata lanciata in Francia Disney Nature TV, una rete televisiva via cavo a pagamento della Orange.\nFilmografia.\n\"Cuccioli - Lotta per la vita\".\n\"Cuccioli - Lotta per la vita (Growing Up Wild)\" \u00e8 un documentario sulla natura direct-to-video, pubblicato nel 2016, diretto da Mark Linfield e Keith Scholey, con la voce narrante di Daveed Diggs. Il film, basato su clip di \"African Cats - Il regno del coraggio\", \"Monkey Kingdom\", \"Chimpanzee\" e \"Bears\", si concentra sulla \"lotta per la vita\" e di conseguenza sul \"crescere\".\nIntro.\nSi vede un iceberg, che ricorda il castello della bella addormentata nel bosco, al buio su cielo viola con aurore verdi e blu. Poi il cielo diventa blu, le aurore scompaiono, l'iceberg brilla, l'inquadratura zooma, e il logo appare sotto il castello di ghiaccio. La musica, composta da Mark Mancina, inizia con un suo non di campane, segue un canto e poi un brano di flauti."}
{"id": "1852178", "revid": "287204", "url": "https://it.wikipedia.org/wiki?curid=1852178", "title": "Atrium Libertatis", "text": "L'Atrium Libertatis (letteralmente \"la casa della libert\u00e0\") era un monumento dell'antica Roma, sede dell'archivio dei censori, situato sulla sella che univa il Campidoglio al Quirinale, a breve distanza dal Foro Romano.\nLa sua prima menzione risale al 212 a.C. e venne ricostruito dai censori del 194 a.C.\nUna seconda integrale ricostruzione venne curata da Gaio Asinio Pollione a partire dal 39 a.C., con il bottino ricavato dal suo trionfo sugli Illiri, forse in attuazione di un progetto gi\u00e0 concepito da Cesare a completamento del Foro di Cesare, inaugurato nello spazio tra la sella montuosa dove sorgevano l\"Atrium Libertatis\" ed il Foro Romano solo pochi anni prima. Il monumento doveva essere completato entro il 28 a.C.\nSi trattava di un complesso di grandi dimensioni, che comprendeva oltre all'archivio dei censori, con le liste dei cittadini e le tavole di bronzo con le mappe dell\"ager publicus\", due biblioteche e forse una basilica (\"basilica Asinia\").\nLe fonti ricordano nel complesso la presenza di numerose opere d'arte di celebri scultori, sia di gusto neoattico sia dello stile pi\u00f9 \"barocco\" delle scuole microasiatiche, tra le quali il gruppo scultoreo con il \"Supplizio di Dirce\" degli scultori Apollonio e Taurisco. Vengono menzionate anche delle \"Appiadi\", opera dello scultore \"Stephanos\", che Ovidio cita invece in relazione al vicino tempio di Venere Genitrice nel Foro di Cesare.\nL'edificio scomparve agli inizi del II secolo, in seguito all'eliminazione della sella montuosa sulla quale sorgeva per la costruzione del Foro di Traiano. Le sue funzioni furono ereditate dall'insieme costituito dalla Basilica Ulpia e dalle due biblioteche collocate ai lati della colonna di Traiano. In particolare la cerimonia di manomissione degli schiavi doveva svolgersi in una delle absidi della basilica Ulpia.\nIl nome di \"Atrium Libertatis\" pass\u00f2 anche in epoca tarda alla Curia o ad un'area ad essa adiacente."}
{"id": "1852186", "revid": "115751", "url": "https://it.wikipedia.org/wiki?curid=1852186", "title": "Rete fognaria", "text": ""}
{"id": "1852189", "revid": "1414688", "url": "https://it.wikipedia.org/wiki?curid=1852189", "title": "Olimpiadi degli scacchi del 1937", "text": "Le Olimpiadi degli scacchi del 1937 furono la settima edizione ufficiale della manifestazione; si tennero a Stoccolma dal 31 luglio al 14 agosto. Contestualmente ad esso si svolse il sesto campionato del mondo femminile.\nTorneo.\nAl torneo parteciparono 19 nazioni con 94 giocatori; il Belgio fu l'unica squadra a non avere una riserva. Il torneo fu giocato come un girone all'italiana; al quattordicesimo turno, nello scontro tra Svezia e Scozia, la partita Stoltz-Reid fu la prima e unica nella storia delle Olimpiadi ad essere assegnata per \"forfait\".\nAd imporsi furono i giocatori degli Stati Uniti, che vinsero la quarta medaglia d'oro consecutiva (non contando l'Olimpiade non ufficiale di Monaco 1936, alla quale non parteciparono).\nRisultati individuali.\nFurono assegnate medaglie ai tre giocatori di ogni scacchiera con le migliori percentuali di punti per partita."}
{"id": "1852192", "revid": "1543377", "url": "https://it.wikipedia.org/wiki?curid=1852192", "title": "Side 2 Side", "text": "Side 2 Side \u00e8 il terzo singolo del gruppo Southern rap statunitense Three 6 Mafia estratto dall'album \"Most Known Unknown\".\nInformazioni.\nLa canzone \u00e8 stata pubblicata sia sotto versione originale (con i versi quindi di DJ Paul, Juicy J e Crunchy Black), che tra l'altro \u00e8 anche quella presente nell'album, sia sotto versione remix, con i featuring di Project Pat e Bow Wow (qui vi sono anche DJ Paul e Juicy J, ma Crunchy Black \u00e8 assente).\nInoltre, il gruppo ha cantato il brano durante il primo episodio della serie televisiva \"Studio 60 on the Sunset Strip\", dal titolo \"Pilot\".\n\"Side 2 Side\" non ha debuttato all'interno della chart \"Billboard Hot 100\", ma, come molte altre canzoni dei Three 6 Mafia, s' \u00e8 piazzata solo nella \"Hot R&amp;B/Hip-Hop Songs\", raggiungendo la posizione n.63.\nRemix.\nSono disponibili tre remix del singolo:\nI remix in collaborazione con Kanye West e Bow Wow sono presenti nella seconda edizione di \"Most Known Unknown\", dal titolo \"Most Known Unknown (Reissue)\", che il gruppo pubblic\u00f2 il 20 marzo 2006.\nVideoclip.\nCome gi\u00e0 detto, la canzone \u00e8 disponibile non solo nella sua versione originale, ma anche in quella remix. Di conseguenza, sono stati pubblicati videoclip per entrambe le versioni."}
{"id": "1852193", "revid": "767487", "url": "https://it.wikipedia.org/wiki?curid=1852193", "title": "Firmicutes", "text": "I Firmicutes sono un phylum di batteri gram positivi.\nCaratteristiche.\nIl loro nome deriva dal latino \"firmus\" (forte) e \"cutis\" (cute, pelle) e fa riferimento alla presenza di uno strato di peptidoglicano che conferisce alla cellula una notevole \"durezza\".\nQuesti batteri sono dei gram-positivi che, insieme ai Bacteroides, abitano normalmente nel colon umano e sono naturali ospiti della flora microbica normale. Proprio per questo motivo, possono causare per lo pi\u00f9 solo infezioni endogene.\nRecenti studi sembrano dimostrare che Firmicutes hanno un'implicazione nell'assorbimento del glucosio, di conseguenza l'obesit\u00e0 potrebbe essere un fattore derivante dalla flora batterica normale e quindi potrebbe curarsi agendo su quest'ultima.\nGeneri.\nDi seguito sono riportati i pi\u00f9 importanti tra i 274 generi compresi nel phylum Firmicutes:"}
{"id": "1852194", "revid": "122741313", "url": "https://it.wikipedia.org/wiki?curid=1852194", "title": "Metulla", "text": "Metulla (in ebraico: \u05de\u05b0\u05d8\u05bb\u05dc\u05b8\u05bc\u05d4 \"Metull\u00e0\") \u00e8 una citt\u00e0 del distretto Nord di Israele. Situata al confine con il Libano si trova tra le citt\u00e0 bibliche di Dan, Abel Bet Maacah, e Ljon."}
{"id": "1852201", "revid": "62004", "url": "https://it.wikipedia.org/wiki?curid=1852201", "title": "Alessandro Spezialetti", "text": "Carriera.\nPassato professionista nel 1997, dimostr\u00f2 discrete doti da passista, che gli consentirono di ottenere l'unico successo della sua carriera, ovvero quello nella tappa di Atri al Giro d'Abruzzo 2001. Nel corso degli anni si \u00e8 affermato come uno dei pi\u00f9 fidati gregari di Danilo Di Luca, tanto da seguire il suo capitano in ogni trasferimento da una squadra all'altra. Ha concluso la carriera professionistica al termine della stagione 2012, dopo tre anni alla Lampre.\nTerminata l'attivit\u00e0, assume il ruolo di direttore sportivo per formazioni UCI. Nel 2014 \u00e8 direttore sportivo al team italo-giapponese Vini Fantini-Nippo, nel 2015 dirige la formazione Continental abruzzese GM Cycling Team, nel 2016 gli italo-svizzeri del Team Roth e dal 2017 coadiuva Gianni Savio all'Androni Giocattoli-Sidermec."}
{"id": "1852209", "revid": "1573940", "url": "https://it.wikipedia.org/wiki?curid=1852209", "title": "Balistoides conspicillum", "text": "Il pesce balestra pagliaccio (Balistoides conspicillum ()) \u00e8 un pesce d'acqua salata appartenente alla famiglia Balistidae.\nDistribuzione e habitat.\nQuesta specie \u00e8 diffusa lungo le barriere coralline dell'Indo-Pacifico, dalle coste del Sudafrica alla Grande barriera corallina australiana.\nAlimentazione.\n\"B. conspicillum\" si nutre di crostacei, molluschi, ricci di mare, crinoidi e ascidie."}
{"id": "1852212", "revid": "486946", "url": "https://it.wikipedia.org/wiki?curid=1852212", "title": "Strada Statale 650", "text": ""}
{"id": "1852213", "revid": "729019", "url": "https://it.wikipedia.org/wiki?curid=1852213", "title": "Guy (autoblindo)", "text": "Il Guy Armoured Car era un veicolo corazzato prodotto in un numero di esemplari limitato, in Gran Bretagna durante la seconda guerra mondiale.\nStoria.\nNel 1938 la Guy Motors realizz\u00f2 cinque prototipi del Guy Quad. Questi veicoli utilizzavano il telaio del trattore d'artiglieria Quad-Ant. Il veicolo complet\u00f2 con successo le prove in condizioni operative e nel biennio 1939-1940 fu prodotto in 101 esemplari con la designazione di Guy Wheeled Light Tank.\nIl veicolo si caratterizzava per essere il primo veicolo corazzato britannico realizzato con lo scafo saldato e con piastre corazzate inclinate. Sopra la parte centrale era montata una torretta armata con due mitragliatrici Vickers o Besa. Il motore era posizionato nella parte posteriore del mezzo mentre l'impianto radio era del tipo N\u00b019.\nIn seguito lo scafo di questo veicolo serv\u00ec da base per la realizzazione, su diverso telaio, della autoblindo Humber Armoured Car.\nImpiego.\nSei di questi veicoli furono inviati in Francia a seguito delle truppe del British Expeditionary Force. Quattro furono impiegati dalla guardia mobile della Famiglia Reale incorporate nel 12th Royal Lancers e due come mezzi di trasporto per personalit\u00e0 del governo. I restanti mezzi furono impiegati dalle unit\u00e0 olandesi, belghe, danesi e britanniche di stanza nel Regno Unito. A partire dal 1943 iniziarono ad essere sostituite con veicoli pi\u00f9 moderni."}
{"id": "1852214", "revid": "638792", "url": "https://it.wikipedia.org/wiki?curid=1852214", "title": "Cannibale", "text": ""}
{"id": "1852215", "revid": "729019", "url": "https://it.wikipedia.org/wiki?curid=1852215", "title": "Li Hongzhang", "text": "Vita.\nLi Hongzhang nacque a Qunzhi, un piccolo villaggio dell'Anhui, da una famiglia agiata. Questo gli permise di frequentare immediatamente gli studi e di prendere parte agli esami imperiali, nei quali risult\u00f2 assai preparato e competente. Nel 1847 ottenne il decreto \"jinshi\", il pi\u00f9 elevato fra quelli concessi ai partecipanti agli esami. Due anni dopo, entr\u00f2 all'Accademia Hanlin.\nLa carriera militare.\nNon molto tempo dopo, scoppi\u00f2 la Rivolta dei Taiping; l'Anhui si trovava pericolosamente vicino ai territori controllati dai taiping (il \"Regno Celeste della Grande Pace\"). Li fece ritorno al suo distretto nativo e organizz\u00f2 una milizia di difesa, impedendo l'espansione dei taiping in questa zona. Le sue attivit\u00e0 impressionarono il generalissimo Zeng Guofan, capo delle forze armate imperiali, il quale continu\u00f2 a seguire le imprese di Li.\nNel 1859, Li venne trasferito nel Fujian per amministrare un piccolo distretto. Tuttavia, Zeng lo rivolle sul campo di battaglia. Li venne cos\u00ec richiamato e si pose subito al fianco dell\"'Armata Sempre Vittoriosa\", un esercito creato dallo statunitense Frederik Townsend Ward e guidato dal generale Charles George Gordon, che lo aiut\u00f2 sul suo fronte contro i ribelli; Li riusc\u00ec cos\u00ec ad ottenere numerose vittorie e fu infine il protagonista della presa della citt\u00e0 di Suzhou. Questo successo concesse a Li ogni onore: venne decorato con l'uniforme imperiale, proclamato conte e nominato governatore del Jiangsu.\nDopo la resa di Suzhou, i rapporti fra Li e Gordon si incrinarono drasticamente. Infatti, i principi ribelli riuscirono a siglare un accordo con l'ufficiale inglese: essi avrebbero consegnato Nanchino se la loro vita fosse stata risparmiata. Gordon aveva accettato. Quando seppe della presa della citt\u00e0, per\u00f2, Li ordin\u00f2 che tutti i principi fossero giustiziati. Pare che Gordon abbia tentato di uccidere Li per questo tradimento, e il conte riusc\u00ec a salvarsi solo fuggendo.\nUfficiale e burocrate.\nQuando, nel 1866, scoppi\u00f2 la Rivolta Nien, Li fu nuovamente richiamato sul campo di battaglia, in sostituzione di Zeng Guofan, per reprimere l'insurrezione. Dopo alcune iniziali disfatte, Li riusc\u00ec a sconfiggere i ribelli e ad ottenere la completa vittoria. Questo lo port\u00f2, l'anno successivo, ad essere nominato vicer\u00e9 di Huguang.\nLa fama militare di Li era per\u00f2 troppo elevata perch\u00e9 egli restasse un \"semplice\" burocrate: dopo il Massacro di Tientsin del 1870, Li venne chiamato ad assicurare la stabilit\u00e0 di questa zona, decisamente fondamentale in quanto si trovava intorno a Pechino. Egli dovette cos\u00ec lasciare il vicereame di Huguang, ma ottenne quello di Zhili, ben pi\u00f9 importante; la spiegazione ufficiale della sua promozione fu la sua capacit\u00e0 di soffocare i sentimenti anti-stranieri del popolo cinese. Fu lo stesso Li a proclamare la deposizione del generalissimo Zeng Guofan, la cui fama era ormai tramontata. Li venne cos\u00ec insignito di numerose onorificenze e nominato tutore imperiale e membro del Gran consiglio dell'impero.\nStatista imperiale.\nLi ottenne, di fatto, il totale controllo della politica estera cinese. Egli rappresent\u00f2 l'Impero alla Convenzione di Chefoo con Thomas Francis Wade (1876), mettendo fine alla controversia per l'assassinio di August Raymond Margary, ma anche riaffermando i privilegi britannici sulla Cina. Inoltre, strinse accordi con Per\u00f9 e Giappone e si impegn\u00f2 a rafforzare la supremazia cinese in Corea.\nDopo la morte dell'imperatore Tongzhi, Li promosse attivamente alla salita di un riformista sul trono, ordinando alle proprie forze armate di occupare Pechino affinch\u00e9 non vi fossero opposizioni alla nomina dell'imperatore Guangxu, controllato dall'imperatrice madre. Infatti, Li sosteneva che ci fosse la necessit\u00e0 urgente di rafforzare e modernizzare l'impero prima che le forze straniere riuscissero a schiacciarlo; in questo senso era particolarmente ispirato dalle riforme che stavano venendo implementate in quel periodo in Giappone. Sul piano militare, Li si adoper\u00f2 per dotare lo Zhili di un forte esercito; inoltre, spese ingenti somme per rafforzare i Forti di Taku e le difese di Port Arthur, oltre che per consolidare la flotta.\nFu in questo periodo che Li not\u00f2 un intraprendente ufficiale Yuan Shikai, ponendolo anche a capo della prima Nuova Armata creata nello Zhili, armata che si sarebbe poi evoluta nell'Esercito Beiyang.\nA seguito della guerra franco-cinese, nel 1885 Li rattific\u00f2 il Trattato di Hu\u00e9, una mossa controversa che gli port\u00f2 non poche critiche da parte di altri militari e uomini politici cinesi.\nVisti i suoi legami con la Corea, Li venne posto a capo delle forze cinesi durante la disastrosa prima guerra sino-giapponese del 1894-1895 - nonostante avesse tentato di evitarla con ogni mezzo; la sconfitta va ricondotta al fatto che, mentre Li aveva il totale controllo delle armate che lui stesso aveva istituito, ottenne uno scarsissimo se non nullo sostegno delle armate controllate da burocrati rivali. La sconfitta delle sue armate, relativamente modernizzate, e della sua seppur piccola flotta causarono un drastico calo di popolarit\u00e0 per Li, ma anche del sostegno della corte imperiale.\nNel 1896, Li comp\u00ec un viaggio in Europa (dove, durante la visita in Gran Bretagna, fu insignito dell'Ordine reale vittoriano da parte della regina Vittoria) e negli Stati Uniti d'America (dove sostenne un cambiamento della politica verso l'immigrazione cinese, fortemente ristretta dopo il \"Chinese Exclusion Act\" del 1882).\nTornato in Cina, Li prese parte (seppur passivamente) al colpo di Stato dell'imperatrice Cixi contro l'imperatore Guangxu, insieme al suo protetto, il generale Yuan Shikai. In questo periodo ricopr\u00ec la carica di vicer\u00e9 del Liangguang, anche se presto torn\u00f2 ad essere vicer\u00e9 di Zhili. Questo gli permise di tornare in buona luce agli occhi della corte, ora egemonizzata dall'imperatrice Cixi.\nLi Hongzhang fu tra i maggiori protagonisti della repressione della rivolta dei Boxer. Nel 1901 fu incaricato di condurre i negoziati con le potenze straniere che avevano occupato Pechino, concludendo il 7 settembre un compromesso, assai svantaggioso per la Cina, conosciuto come Protocollo dei Boxer, che comunque ottenne la partenza degli eserciti stranieri. Ormai stanco e anziano, Li mor\u00ec il 7 novembre a Pechino, non prima di avere passato il vicereame al suo delfino, Yuan Shikai. L'imperatore Guangxu cre\u00f2, per lui, il rango onorifico di \"Marchese Suyi di Prima Classe\", di cui Li fu insignito postumo.\nOpinioni e critiche.\nBench\u00e9 Li Hongzhang fu sempre visto positivamente in Cina, dopo le tremende disfatte della prima guerra sino-giapponese non furono in pochi ad accusarlo di essere un traditore. L'immagine popolare di Li fu quella di un traditore che aveva venduto la causa della Cina al Giappone.\nTuttavia, gi\u00e0 da prima c'erano state accuse del genere contro Li. Nel 1885, a seguito della disfatta della flotta cinese nel 1884 durante la guerra franco-cinese, le forze imperiali erano riuscite ad ottenere una vittoria maggiore presso L\u1ea1ng S\u01a1n, il che port\u00f2 alla caduta del governo colonialista di Jules Ferry; Li fu incaricato di condurre le trattative con la Francia e ratific\u00f2 il Trattato di Hu\u00e9, che legalizzava il controllo militare francese sulle regioni centrali del Vietnam. Il generale Zuo Zongtang, a seguito di questa mossa, denunci\u00f2 pubblicamente Li come un traditore alle dipendenze delle potenze straniere, criticandolo per non avere approfittato del vantaggio.\nSecondo il principe Esper Esperovich Ouchtomsky, direttore esecutivo della Banca Russo-Cinese, Li Hongzhang avrebbe accettato la somma di 3 milioni rubli per firmare un trattato di mutua difesa con la Russia. Nelle sue memorie, \"Vittoria strategica sulla dinastia Qing\", Ouchtomsky scrive che Li effettivamente accett\u00f2 la somma; un milione di rubli gli furono consegnati quando l'imperatore annunci\u00f2 che il trattato sarebbe stato firmato, un altro milione quando il trattato fu effettivamente siglato, infine l'ultimo milione gli fu versato a seguito della costruzione della ferrovia che avrebbe collegato Russia e Cina.\nNel 2003, la CCTV riabilit\u00f2 Li attraverso il programma \"Verso la Repubblica\", in cui ne offr\u00ec un'immagine di un eroico e brillante statista al servizio della Cina."}
{"id": "1852218", "revid": "204012", "url": "https://it.wikipedia.org/wiki?curid=1852218", "title": "Mege", "text": ""}
{"id": "1852221", "revid": "838137", "url": "https://it.wikipedia.org/wiki?curid=1852221", "title": "Torhouse", "text": "Torhouse o Le pietre erette di Torhouse \u00e8 un monumento megalitico composto da diciannove grossi massi di granito posti in circolo sul territorio di Torhouse, circa 5 chilometri a ovest di Wigtown, Scozia.\nDescrizione.\nIl cerchio si compone anche di tre larghi massi posti al centro del complesso. Questo \u00e8 l'unico circolo di pietra di questo tipo nella zona di Machars ed \u00e8 pi\u00f9 simile a quelli che si trovano nel nord-est a sud-ovest della Scozia o dell'Irlanda. Il sito \u00e8 leggermente sollevato rispetto al livello del suolo ed \u00e8 uno dei meglio conservati del suo genere in Gran Bretagna. Non \u00e8 mai stato scavato. Fu utilizzato come discarica per le pietre dei campi vicini, ma venne ripulito nel 1929.\nIl diametro del cerchio \u00e8 tra 18,6 e 20,1 metri e le pietre si trovano a una distanza compresa tra 1,5 e 3,3 metri le une dalle altre. Le pietre sul lato ovest sono pi\u00f9 piccole e quelle a est sono disposte pi\u00f9 vicine tra loro.\nI tre massi posti l'interno del cerchio (insolita caratteristica per dei cerchi di pietra) \nsono hanno la seguente configurazione: una piccola pietra centrale affiancata da due massi pi\u00f9 grandi. La pietra centrale \u00e8 leggermente inclinata ed \u00e8 alta circa 64 cantimenti. I suoi vicini misurano circa un metro di altezza. L'allineamento delle tre pietre centrali \u00e8 da nord-est a sud-ovest.\nTradizioni locali.\nAnche se si suppone che siano state un circolo druidico (tempio o corte di giustizia), la tradizione locale sostiene che esso sia la tomba del re Galdus. Galdus si ritiene che abbia combattuto i Romani nell'80 d.C. e si pensa che il nome della contea di Galloway derivi proprio da questo re. (anche se approfonditi studi sul toponimo hanno screditato questa teoria). Le pietre centrali si pensa che indichino il suo effettivo luogo di sepoltura. Le tre pietre in piedi a nord della vicina strada presumibilmente segnano il luogo di sepoltura di tre suoi generali che sono morti con lui in battaglia. Nelle vicinanze si trovano numerosi tumuli ritenuti il luogo di sepoltura dei normali soldati."}
{"id": "1852222", "revid": "36426", "url": "https://it.wikipedia.org/wiki?curid=1852222", "title": "Basilica Iulia", "text": ""}
{"id": "1852225", "revid": "36426", "url": "https://it.wikipedia.org/wiki?curid=1852225", "title": "Clivo Argentario", "text": ""}
{"id": "1852228", "revid": "767487", "url": "https://it.wikipedia.org/wiki?curid=1852228", "title": "Totalimmortal", "text": "Totalimmortal \u00e8 un singolo della band punk AFI.\n\u00c8 stato pubblicato nell'EP del 1999 All Hallow's.\nVideo.\nIl video \u00e8 stato girato ad Oakland, in California, presso il Mountain View Cemetery.\nSi vede il cantante Davey Havok indossare una maglietta di Johnny the Homicidal Maniac, tratta dall'omonimo fumetto.\nCover.\nLa canzone \u00e8 stata reinterpretata e pubblicata come singolo dalla band punk Offspring nella colonna sonora del film \"Io, me &amp; Irene\" del 2000.\nHa raggiunto la posizione #27 nella Billboard Modern Rock Tracks e la posizione #36 nella Billboard Mainstream Rock Tracks."}
{"id": "1852230", "revid": "57342", "url": "https://it.wikipedia.org/wiki?curid=1852230", "title": "Mikel Astarloza", "text": "Carriera.\nProfessionista dal 2002, \u00e8 dotato di caratteristiche da scalatore, anche grazie al suo fisico longilineo. Prima di militare nell'Euskaltel, ha corso per cinque anni nell'AG2R La Mondiale, formazione francese.\nIn carriera ha colto due vittorie: la classifica finale del Tour Down Under in Australia nel 2003, ma soprattutto la sedicesima tappa del Tour de France 2009. Nel 2007 si \u00e8 classificato nono nella classifica generale della stessa corsa francese.\n\u00c8 risultato positivo all'EPO in un controllo a sorpresa alla fine di giugno 2009 ed \u00e8 stato sospeso fino al 31 luglio 2011, pur professandosi innocente.\nAlla scadenza della sospensione, ritorna in attivit\u00e0 nella stessa squadra basca. Al termine della stagione 2013 annuncia il ritiro dall'attivit\u00e0 agonistica."}
{"id": "1852236", "revid": "149727", "url": "https://it.wikipedia.org/wiki?curid=1852236", "title": "Cho\u015bebuz", "text": ""}
{"id": "1852240", "revid": "1305772", "url": "https://it.wikipedia.org/wiki?curid=1852240", "title": "Nancy Fabiola Herrera", "text": "Biografia.\nNancy Fabiola Herrera \u00e8 una cantante lirica spagnola, del registro mezzosoprano, nata in Venezuela di genitori delle Canarie, cresciuta alle Canarie e che ha studiato a Madrid e alla Julliard School di New York. La sua \u00e8 una consolidata carriera internazionale segnata da successi su vari scenari del mondo della lirica, come per esempio il Metropolitan Opera House di New York dove debutt\u00f2 nel 2005 come protagonista di \"Carmen\" per la regia di Franco Zeffirelli e il Royal Opera House Covent Garden di Londra dove nel 2008 () ha interpretato la gitana di Georges Bizet. Al Met ha cantato anche Maddalena nel \"Rigoletto\" del 2006, con rappresentazioni nel Central Park della Grande Mela, e nello stesso anno ha interpretato \"Luisa Fernanda\" accanto a Pl\u00e1cido Domingo nel Teatro Real di Madrid e nel Festival de Peralada. Assieme al tenore ha cantato in un concerto per celebrare il trentennale del debutto di Domingo a Porto Rico. Il \"Werther\", interpretato a Las Palmas de Gran Canaria, le \u00e8 valso l'appellativo, da parte della critica di erede di Teresa Berganza. Ha interpretato \"Carmen\" nei pi\u00f9 importanti teatri spagnoli (Jerez, La Coru\u00f1a, Santander). Nel 2007 ha cantato il personaggio di Giulietta di \"Les contes d'Hoffmann\" nell'Op\u00e9ra National de Par\u00eds con un'altra stella della lirica mondiale, Rolando Villaz\u00f3n. Nel suo repertorio anche Orlofsky di \"Die Fledermaus\", che interpret\u00f2 per la prima volta nel teatro di Las Palmas di Gran Canaria; Adalgisa dell'opera \"Norma\" (Montpellier); Rosina de \"Il barbiere di Siviglia\" (Palacio de Bellas Artes di Citt\u00e0 del Messico); Suzuki di \"Madama Butterfly\" (Royal Opera House e Met). Dal punto di vista concertistico ha viaggiato per tutta la Cina in un tour accompagnata dalla Filarmonica di Gran Canaria.\nNel New National Theatre di Tokio ha debuttato nel 2004 con \"Carmen\", per poi tornare l'anno seguente come Dorabella di \"Cos\u00ec fan tutte\". Ha cantato il \"Requiem\" di Verdi nel Festival Pau Casals di Puerto Rico, a Bilbao e nel Palau della M\u00fasica Catalana di Barcellona, ed eseguito concerti con la NordNetherlands Orchestra, la Filarm\u00f3nica de Gran Canaria, la Sinfonica di Montr\u00e9al, I Sinfonisti di Trento e Verona, la Opera de Washington ecc.\nNel 2008 grazie alla sua interpretazione del ruolo di \"La Bruja\" nel Teatro della Zarzuela di Madrid, ha vinto il Premio Lirico del Teatro Campoamor come migliore cantante di zarzuela.\nDurante il 2009 Nancy Fabiola Herrera ha cantato all'Opera di Las Palmas de Gran Canaria partecipando al Roberto Devereux, ha debuttato come Dalila nella opera \"Samson et Dalila\" a Manaos. Ha debuttato all'Arena di Verona cantando Carmen diretta da Pl\u00e1cido Domingo. Sempre a Verona ha partecipato al Gala in onore al Pl\u00e1cido Domingo tenutosi il 24 luglio. Questa stagione \u00e8 cominciata con un concerto ad Albacete e un tour con la Orchestra di Euskadi, interpretando il \"Requiem\" di Verdi in varie citt\u00e0 del Pa\u00eds Vasco.\nNel 2010 parteciper\u00e0 alla premi\u00e8re mondiale di \"Il postino\", del messicano Daniel Cat\u00e1n, dove torner\u00e0 a cantare con Domingo e Villaz\u00f3n.\nDiscografia.\nHa inciso in CD (Deutsche Grammophon) e in DVD (Opus Arte) il ruolo di protagonista della zarzuela \"Luisa Fernanda\", di Federico Moreno Torroba, che cant\u00f2 nel Teatro Real con Pl\u00e1cido Domingo, Jos\u00e9 Bros e Mariola Cantarero. \nLa sua discografia include tra gli altri:"}
{"id": "1852241", "revid": "125013754", "url": "https://it.wikipedia.org/wiki?curid=1852241", "title": "Circoscrizioni di Reggio Emilia", "text": "La legge n. 42/2010 ha soppresso le circoscrizioni nei comuni con meno di 250.000 abitanti. In precedenza il Comune di Reggio Emilia, dal 17 aprile 2009, era suddiviso in quattro circoscrizioni che raggruppavano i quartieri della citt\u00e0 ed anche alcune antiche \"Ville\" e frazioni storiche. Le \"Ville\" erano le parrocchie del forese, di cui alcune sono ormai inglobate nella citt\u00e0, a causa dell'espansione del centro abitato.\nCitt\u00e0 storica.\nLa Citt\u00e0 storica comprendeva il Centro Storico, delimitato dalle antiche mura, e la citt\u00e0 novecentesca.\nAveva una popolazione di 24.735 abitanti e una superficie di 3,36 km\u00b2 per una densit\u00e0 di 7.361,61 ab/Km\u00b2\nGattaglio.\nGattaglio (\"Al Gat\u00e2j\" in dialetto reggiano) \u00e8 un piccolo quartiere di Reggio Emilia situato ad ovest del centro storico, presso l'ingresso nord del cimitero suburbano. Il Gattaglio si presenta ancora oggi come un gruppo di vecchie case affacciate sul torrente Crostolo. Dal Gattaglio prende il nome il ponte pedonale che congiunge il quartiere ed il cimitero con la riva occidentale del Crostolo\nCircoscrizione Ovest.\nLa Circoscrizione Ovest comprendeva le vecchie circoscrizioni 2 e 3, e le frazioni di Cavazzoli e Roncocesi. Aveva una popolazione di 40.714 abitanti con una superficie di 67,7 km\u00b2 con una densit\u00e0 di 596,34 ab/Km\u00b2\nBainsizza.\nBainsizza (\"Bains\u00e9sa\" in dialetto reggiano) \u00e8 un popoloso ed esteso quartiere posto ad ovest del centro storico di Reggio Emilia. Confina a sud con Regina Pacis, a ovest con Pieve Modolena, a nord con la via Emilia e Betonica e ad est con il Crostolo. Il quartiere fu uno dei primi a sorgere fuori dal perimetro delle mura cittadine, gi\u00e0 negli anni trenta era uno dei pi\u00f9 popolati. La Bainsizza \u00e8 composta prevalentemente da villette e case popolari. Il nome del quartiere deriva dal nome della strada pi\u00f9 importante che l'attraversa verticalmente: via Bainsizza.\nCarrozzone.\nCarrozzone (\"Al Caros\u00f2un\" in dialetto reggiano) \u00e8 situato oltre il torrente Crostolo, fra la via Emilia per Parma e la ferrovia Milano-Bologna, subito prima di Pieve Modolena.\nIl quartiere \u00e8 un agglomerato urbano a tessuto \"misto\", in cui aree residenziali sono affiancate da piccole e medie imprese, grande viabilit\u00e0 di attraversamento e centri direzionali e commerciali. In passato, questa porzione di territorio comunale era appartenuta alla frazione e alla parrocchia di Cavazzoli. Nel 1963 \u00e8 nata l'attuale parrocchia di San Pio X, posta al centro del quartiere. Sino a pochi anni fa la parte orientale dell'agglomerato urbano era conosciuta come Betonica (il cui nome deriva da una pianta erbacea officinale con foglie rugose e piccoli fiori rossi raccolti in spighe), con riferimento in particolare a un'antica tenuta agricola, oggi scomparsa, posta a nord della ferrovia Reggio-Ciano in prossimit\u00e0 dell'attuale via Soglia.\nGhiardello.\nGhiardello \u00e8 una piccola localit\u00e0 del comune di Reggio Emilia facente parte della villa di San Bartolomeo e situata al confine con il comune di Quattro Castella e la sua pi\u00f9 nota frazione di Rubbianino.\nRegina Pacis.\nRegina Pacis \u00e8 un quartiere residenziale di Reggio Emilia posto ad ovest del centro storico. Il quartiere sorge lungo via Gorizia, ovvero la provinciale che porta a Cavriago. Il quartiere, composto prevalentemente da palazzine e villette singole, inizi\u00f2 a sorgere dopo la fine della Seconda guerra mondiale. Su via Gorizia si affaccia la chiesa intitolata a S. Maria Regina della Pace, nota ai reggiani col nome di Regina Pacis. La chiesa innalzata tra il 1947 ed 1957, \u00e8 a tre navate e presenta una facciata di tipo romanico-moderno composta da blocchi di arenaria.\nRoncina.\n\u00c8 un quartiere confinante con il Villaggio Foscato e presenta una chiesa Inaugurata l'11 settembre del 1993 dal Vescovo Paolo Gibertini la Chiesa della Sacra Famiglia di Roncina \u00e8 stata progettata dall'architetto Ugo Carapezzi.\nLa precedente opera risaliva al 1952.\nMa come conservare nel tempo una continuit\u00e0 non solo spirituale fra la vecchia e la nuova chiesa per rendere meno sofferto il passaggio dal vecchio a nuovo? La risposta venne dalla felice scelta progettuale di mantenere nella medesima posizione, quale inossidabile memoria dell'antecedente, l'antico muro posto nel presbiterio e su cui \u00e8 dipinta la tempera di Cavicchioni.\nAll'interno della chiesa oltre all'affresco di Cavicchioni si nota il quadro della \"Madonna della Ghiara\" di Antonio Mussini.\nVillaggio Foscato.\nIl Villaggio Foscato \u00e8 un quartiere della citt\u00e0 di Reggio Emilia, situato ad ovest del centro storico, lungo la strada per Cavriago. Venne costruito tra il 1941 ed il 1944 dall'Ente Autonomo per le Case Popolari ed intitolato in un primo momento ad Arnaldo Mussolini. Dopo la liberazione venne reintitolato alla memoria del partigiano Enrico Foscato. Nella piazza principale del villaggio, quella intitolata a L. Grossi, sorge il capolinea della Linea 1 dell'ACT che collega il Foscato con Albinea.\nVille.\nLa circoscrizione comprende inoltre le Ville di Codemondo, San Bartolomeo, Cad\u00e8, Cella, Cavazzoli, Roncocesi, Gaida e Pieve Modolena.\nCircoscrizione Sud.\nComprendeva le vecchie circoscrizioni 4 e 5, e aveva una popolazione di 47.606 abitanti con una superficie di 38,72 km\u00b2 per una densit\u00e0 di 1.229,49 ab/Km\u00b2\nBaragalla.\nBaragalla (in dialetto reggiano La Barag\u00e2la) \u00e8 un quartiere di Reggio Emilia situato lungo le vie L. Albanesi e Martiri della Bettola, l'ex strada statale del Cerreto. Il quartiere deve il suo nome alla vecchia trattoria della Baragalla.\nVenendo da Reggio prima di Baragalla si incontra sulla destra una cappellina intitolata alla Madonna di Nebbiara. Edificato dalla Caselli nel 1693, al suo interno si pu\u00f2 notare un quadro di un ignoto seicentesco raffigurante la Madonna col Bambino. Deve il suo nome ad un fatto accaduto nel XVII secolo: un reparto di soldati mercenari avrebbe perso la strada per Reggio, la loro meta, a causa di una fitta nebbia fatta calare per volere della Madonna.\nRosta Nuova.\nLa Rosta Nuova (in dialetto reggiano \"La Rosta N\u014dva\") \u00e8 un quartiere situato a sud-est del centro storico di Reggio Emilia\nSuddiviso nei rioni della Rosta Nuova e della Rosta Vecchia, situata pi\u00f9 a sud, lungo via Passo Buole, \u00e8 situato ad oriente della \"Strada Alta\"' (via Marzabotto e via Martiri di Minozzo) e della statale per Scandiano. \nPrende il nome da un antico mulino, detto appunto \"della Rosta\" posto sopra il canale di Secchia.\nLa Rosta Nuova, costruita tra il 1957 e il 1961, fu progettata come quartiere residenziale INA - Casa dagli architetti Enea Manfredini, Franco Albini e Franca Helg, che prevedeva su un'area di 108.000 metri quadrati, la costruzione di 516 alloggi e di 38 negozi, di un campo di calcio (sede in passato della \"Polisportiva Risorgimento\"), di un asilo e di una scuola elementare, di un centro sociale, oggi biblioteca, e di una chiesa francescana, dedicata a Sant'Antonio di Padova.\nIl quartiere fu pensato per \"favorire la formazione di vincoli di comunanza e solidariet\u00e0\", con ampi spazi aperti. Una serie di palazzine a tre piani in mattoni, a contatto l'una con l'altra, si allinea lungo la via principale (via J\u00f3zef Wybicki e piazza Pablo Neruda), dotate di estesi portici. Le case non erano dotate di garage, non considerati in quegli anni necessari.\nTra il 1965 e il 1968 si aggiunse un secondo intervento INA-Casa, contiguo al precedente, con palazzine isolate a quattro piani (via Luciano Manara, via Mutilati del Lavoro e via Martiri del 1831). Del quartiere fanno inoltre parte edifici precedenti (via Fosse Ardeatine e via C\u00e0 Marastoni).\nNel 1972 fu aperto nel centro sociale la biblioteca decentrata Rosta Nuova. Nel quartiere si trova anche il parco \"Noce Nero\", all'interno del quale si trova il cinema \"Rosebud\", oggetto di proteste popolari contro una preannunciata chiusura negli anni novanta.\nVille.\nLa circoscrizione comprende inoltre le Ville di Coviolo, Rivalta, San Pellegrino, Canali e Fogliano.\nCircoscrizione Nord-Est.\nFaceva parte della Circoscrizione Nord-Est il territorio delle vecchie circoscrizioni 7 e 8, ad eccezione delle ville di Cavazzoli e Roncocesi e della parte del rione Gardenia situata a sud della ferrovia Reggio Emilia-Ciano d'Enza. La popolazione era di 54.923 abitanti con una superficie di 121,70 km\u00b2 per una densit\u00e0 di 451,30 ab/Km\u00b2.\nReggiane.\n\u00c8 l'area dove insistono le Officine Meccaniche Reggiane, storica azienda di produzione di materiale ferroviario, proiettili d'artiglieria e aerei da caccia.\nVille.\nLa circoscrizione comprendeva inoltre le Ville di Bagno, Castellazzo, Gavasseto, Marmirolo, Masone, Ospizio, Roncadella, Sabbione, San Maurizio, Gavassa, Mancasale, Massenzatico, Pratofontana, San Prospero Strinati, Santa Croce e Sesso."}
{"id": "1852243", "revid": "92105", "url": "https://it.wikipedia.org/wiki?curid=1852243", "title": "Trattato di Nanchino", "text": "Il trattato di Nanchino (in cinese ), firmato il 29 agosto 1842, fu una convenzione che segn\u00f2 la fine della prima guerra dell'oppio (1839-1842) fra l'Impero britannico e l'Impero dei Qing.\nConclusione del trattato.\nSulla scia della sconfitta cinese nella guerra dell'oppio, i rappresentanti dell'Impero britannico e dell'Impero Qing negoziarono un trattato di pace a bordo della nave inglese \"HMS Cornwallis\", ormeggiata a Nanchino. \nIl 29 agosto 1842 il delegato inglese sir Henry Pottinger e i rappresentanti Qing Qiying, Ilibu e Niujian firmarono il patto, che consisteva in tredici articoli e che venne ratificato dalla regina Vittoria e dall'imperatore Daoguang dieci mesi dopo.\nCondizioni.\nCommercio estero.\nLo scopo fondamentale del trattato era quello di modificare la struttura del commercio estero in vigore dal 1760. L'intesa abol\u00ec il monopolio delle Tredici industrie sul commercio estero (articolo V) a Canton, e apr\u00ec invece cinque porti: Shamian (concessione, condivisa con la Francia, fino al 1949), Xiamen (fino al 1930), Fuzhou, Ningbo e Shanghai (fino al 1949), oltre alla stessa Canton (Guangzhou). In essi, ai britannici era consentito commerciare con chiunque. Il Regno Unito ottenne anche il diritto di insediare nei porti concordati propri consoli, ai quali spettava il potere di interloquire con le autorit\u00e0 cinesi (articolo II). \nIl trattato di Nanchino fu il primo di una serie di trattati cosiddetti \"ineguali\", conclusi dalla Cina con le potenze occidentali nel XIX-XX secolo. Esso pattu\u00ec che il commercio nei porti interessati fosse soggetto a tariffe doganali fisse da concordare tra gli inglesi e i governi Qing (articolo X).\nRisarcimento e smobilitazione.\nIl governo Qing fu obbligato a pagare a quello britannico 6 milioni di dollari d'argento per l'oppio confiscato da Lin Zexu nel 1839 (articolo IV), 3 milioni in adempimento dei debiti dei mercanti Hong di Canton verso quelli inglesi (articolo V), e altri 12 milioni di risarcimento danni di guerra (articolo VI). Il totale di 21 milioni di dollari sarebbe stato versato a rate per tre anni, e sugli adempimenti tardivi il governo Qing avrebbe pagato un interesse al tasso del 5% annuo (articolo VII).\nIl governo Qing si impegn\u00f2 a liberare tutti i prigionieri di guerra britannici (articolo VIII) e a concedere un'amnistia generale a tutti i sudditi cinesi che avessero cooperato con gli inglesi durante la guerra (articolo IX).\nGli inglesi, dal canto loro, si impegnarono a ritirare tutte le truppe da Nanchino e dal Gran Canale, non appena l'imperatore avesse approvato il trattato e la prima rata del credito fosse stata riscossa. Le truppe britanniche sarebbero per\u00f2 rimaste a Gulangyu e Zhoushan finch\u00e9 il governo non avesse pagato l'intero risarcimento (articolo XII).\nCessione di Hong Kong.\nIl governo Qing acconsent\u00ec a cedere alla regina in perpetuo l'isola di Hong Kong, per offrire ai mercanti britannici un porto in cui scaricare le merci (articolo III). Henry Pottinger fu nominato in seguito primo governatore di Hong Kong.\nConseguenze.\nPoich\u00e9 il trattato di Nanchino era una sommaria intesa di pace contenente accordi di massima, i rappresentanti dei due imperi convennero di stipulare una convenzione supplementare allo scopo di elaborare norme pi\u00f9 dettagliate sulle relazioni fra i due imperi. Di conseguenza, il 3 ottobre 1843, si giunse alla firma del trattato di Humen, sull'omonima bocca dello Zhu Jiang (anche nota come \"Bocca Tigris\" o, in inglese, \"the Bogue\") fuori Canton.\nCi\u00f2 nonostante, i trattati del 1842-1843 lasciarono una serie di problemi insoluti. In particolare, non risolsero la questione del commercio di oppio, redditizio per i britannici e disastroso per i cinesi. Sebbene il trattato con gli Stati Uniti del 1844 vietasse esplicitamente agli americani tale commercio, esso prosegu\u00ec, poich\u00e9 sia i mercanti britannici sia quelli statunitensi erano soggetti solo al controllo legale dei loro consoli. Il commercio fu in seguito legalizzato dai Trattati di Tientsin, che la Cina concluse al termine della seconda guerra dell'oppio.\nNel 1890 l'importazione cinese di oppio dall'estero cess\u00f2 del tutto, grazie allo sviluppo della produzione interna nella regione dello Yunnan.\nRipercussioni.\nIl trattato di Nanchino, in s\u00e9, non si discostava molto dai trattati di pace contemporanei in Europa; nondimeno esso si rivel\u00f2 solo il primo di una serie di accordi fra la Cina e le nazioni occidentali nel XIX secolo, e al momento opportuno se ne cominci\u00f2 a parlare come di un \"trattato ineguale\". L'intesa diede alla Cina una nuova struttura di rapporti esteri e commerciali marittimi che si sarebbe mantenuta per quasi un secolo. Anche se il paese riottenne poi l'autonomia tariffaria doganale negli anni venti, l'extraterritorialit\u00e0 non venne meno formalmente fino al 1943.\nUna delle ripercussioni pi\u00f9 durevoli del trattato fu l'esistenza della colonia britannica di Hong Kong. Nel 1860 essa fu estesa alla penisola di Kowloon e, nel 1898, la Seconda convenzione di Pechino la ampli\u00f2 ulteriormente concedendo in affitto alla Gran Bretagna i Nuovi Territori. Si dovette aspettare il 1984 perch\u00e9 i governi del Regno Unito e della Repubblica Popolare Cinese siglassero la dichiarazione congiunta che previde il ritorno dell'intera regione alla Cina per il 1\u00ba luglio 1997."}
{"id": "1852249", "revid": "767487", "url": "https://it.wikipedia.org/wiki?curid=1852249", "title": "Otis Smith", "text": ""}
{"id": "1852250", "revid": "1347902", "url": "https://it.wikipedia.org/wiki?curid=1852250", "title": "Trattato di Humen", "text": "Il trattato di Humen (cinese ; inglese \"Treaty of the Bogue\") fu un accordo tra la Cina e il Regno Unito concluso nell'ottobre 1843 al fine di integrare il precedente Trattato di Nanchino. \u00c8 noto soprattutto per aver concesso il privilegio dell'extraterritorialit\u00e0 e lo status di nazione pi\u00f9 favorita alla Gran Bretagna.\nAntefatti.\nNel 1842, a bordo della nave da guerra britannica HMS \"Cornwallis\" ormeggiata a Nanchino, il commissario imperiale Qiying e sir Henry Pottinger avevano siglato un trattato per conto dei rispettivi imperi. Esso aveva lo scopo di porre fine alla prima guerra dell'oppio, ma divenne il primo di una serie di accordi commerciali tra la Cina e le potenze occidentali, che sarebbero passati alla storia come \"trattati ineguali\".\nCondizioni.\nGi\u00e0 nel corso dei negoziati di Nanchino, i due paesi avevano convenuto di stipulare un trattato integrativo. Cos\u00ec, il 22 luglio 1843 le parti vararono a Canton le \"Regole generali di commercio fra Cina e Gran Bretagna\". Esse vennero incluse nel Trattato di Humen che gli stessi Qiying e Pottinger firmarono il 3 ottobre 1843 sull'estuario omonimo, fuori Canton.\nIl trattato predispose una dettagliata normativa sul commercio sino-britannico, e specific\u00f2 i termini entro cui gli inglesi erano ammessi a risiedere nei nuovi porti aperti di Shanghai, Ningbo, Xiamen, Fuzhou e Canton. Ai britannici fu permesso di acquistare propriet\u00e0 nei porti e stabilirvisi con le famiglie, ma non di accedere alle zone interne del paese o di proseguirvi i propri traffici.\nL'intesa concesse anche privilegi di extraterritorialit\u00e0 ai sudditi britannici e lo status di nazione pi\u00f9 favorita al Regno Unito: ci\u00f2 vuol dire che la Gran Bretagna avrebbe goduto di ogni ulteriore beneficio concesso alle altre potenze.\nRipercussioni.\nIn Cina, quello di Humen \u00e8 diffusamente considerato un trattato imperialista, che ha spianato la strada all'assoggettamento del paese alle potenze occidentali. Esso consolid\u00f2 l'\"apertura\" della nazione asiatica al commercio estero sulla scia della prima guerra dell'oppio, e attribu\u00ec ai britannici un diritto di residenza in parti del territorio che fino a quel momento non erano mai state aperte agli stranieri. Nel 1845, le autorit\u00e0 Qing e quelle inglesi emanarono la regolamentazione del territorio di Shanghai, che cre\u00f2 le premesse per la nascita della futura colonia internazionale. Accordi simili furono conclusi in altri porti interessati dal trattato, stabilendo una divisione sociale fra cittadini europei e cinesi nelle rispettive citt\u00e0."}
{"id": "1852251", "revid": "110263057", "url": "https://it.wikipedia.org/wiki?curid=1852251", "title": "Madlitz-Wilmersdorf", "text": "Madlitz-Wilmersdorf era un comune di 752 abitanti del Brandeburgo, in Germania.\nStoria.\nNel 2003 venne aggregato al comune di Madlitz-Wilmersdorf il soppresso comune di Falkenberg."}
{"id": "1852252", "revid": "767487", "url": "https://it.wikipedia.org/wiki?curid=1852252", "title": "Alt Madlitz", "text": "Alt Madlitz (letteralmente: \u00abMadlitz vecchia\u00bb, in contrapposizione alla vicina Neu Madlitz, \u00abMadlitz nuova\u00bb) \u00e8 una frazione del comune tedesco di Briesen (Mark)."}
{"id": "1852254", "revid": "6923", "url": "https://it.wikipedia.org/wiki?curid=1852254", "title": "Naaman Belkind", "text": "Naaman Belkind fu membro dell'organizzazione Nili e fondatore del movimento Bilu.\nNato in Palestina nel 1889 e cresciuto nella citt\u00e0 di Gedera. Dopo essersi stabilito a Rishon LeZion dove lavor\u00f2 nell'industria enologica della citt\u00e0. Con suo cugino Avshalom Feinberg e suo fratello Eytan, Belkind si un\u00ec ai ranghi del Nili, creato nel 1915 con lo scopo di aiutare gli inglesi nella loro lotta contro gli ottomani.\nMalgrado le resistenza dell'organizzazione Yishuv, il gruppo Nili continu\u00f2 le sue attivit\u00e0.\nNel settembre del 1917 part\u00ec per l'Egitto per indagare sulle circostanze della morte di Avshalom Feinberg di qualche tempo prima. Intercettato dai beduini del Sinai fu consegnato alle autorit\u00e0 turche che lo deportarono a Damasco.\nAccusato di spionaggio, Naaman Belkind fu impiccato a Damasco il 16 ottobre del 1917 con Yosef Lishansky.\nIl suo corpo fu rimpatriato in Palestina e oggi Naaman Belkind riposa nel cimitero di Rishon LeZion in terra di Israele."}
{"id": "1852258", "revid": "1347902", "url": "https://it.wikipedia.org/wiki?curid=1852258", "title": "Trattato di Whampoa", "text": "Il trattato di Whampoa (cinese tradizionale: \u9ec3\u57d4\u689d\u7d04, semplificato: \u9ec4\u57d4\u6761\u7ea6, pinyin: Hu\u00e1ngp\u01d4 Ti\u00e1oyu\u0113) fu un trattato commerciale tra la Francia e la Cina della dinastia Qing, firmato da Th\u00e9odore de Lagren\u00e9 e Qiying il 24 ottobre 1844.\nContenuto del trattato.\nIn base ai termini dell'accordo, la Cina concedeva all'Impero francese gli stessi privilegi offerti alla Gran Bretagna col trattato di Nanchino e i seguenti. Tali privilegi includevano l'apertura di cinque porti ai mercanti francesi, privilegi di extraterritorialit\u00e0 per i cittadini francesi in Cina, una tariffa doganale fissa sul commercio sino-francese e il diritto di insediare un console francese in Cina.\nTolleranza del cristianesimo.\nBench\u00e9 il primo ministro francese Guizot avesse dato a de Lagren\u00e9 solo un mandato per negoziare un trattato commerciale, de Lagren\u00e9 decise che avrebbe accresciuto il prestigio internazionale della Francia assicurando la revoca del divieto di culto cristiano imposto dall'imperatore cinese Yongzheng nel 1724. In questo modo, la Francia avrebbe potuto farsi protettrice dei cattolici in Cina, esattamente come gi\u00e0 faceva nel Levante. Dopo prolungate trattative con Qiying, la maggior parte delle quali de Lagren\u00e9 affid\u00f2 al suo interprete Joseph-Marie Callery, nel febbraio 1846 l'imperatore Daoguang eman\u00f2 un editto che legalizzava la professione del cristianesimo in Cina."}
{"id": "1852259", "revid": "62004", "url": "https://it.wikipedia.org/wiki?curid=1852259", "title": "Mikel Astarloza Chaurreau", "text": ""}
{"id": "1852260", "revid": "287204", "url": "https://it.wikipedia.org/wiki?curid=1852260", "title": "Wilmersdorf (disambigua)", "text": "Wilmersdorf pu\u00f2 riferirsi a:"}
{"id": "1852261", "revid": "767487", "url": "https://it.wikipedia.org/wiki?curid=1852261", "title": "Big Noyd", "text": "\u00c8 legato al gruppo hip-hop dei Mobb Deep e appare in tutti i sette album del gruppo. Ha origini portoricane e afro-americane.\nBiografia.\nIl debutto di Big Noyd fu la sua strofa su \"Stomp 'Em Out\" dall'album di debutto dei Mobb Deep \"Juvenile Hell\", uscito nel 1993, ma fu nel 1995, su un altro album dei Mobb Deep, \"The Infamous\", che Big Noyd ottenne l'attenzione che meritava. All'interno dell'album Noyd rappava in \"Give Up The Goods (Just Step)\". Fu l'inizio della seconda strofa di questa canzone: \"Yo, it's the r-a-double-p-e-r n-o-y-d, niggas can't fuck with me!\" a fargli ottenere il suo primo contratto discografico, per 300,000 dollari.\nIl suo album di debutto, \"Episodes of a Hustla\", esce nel 1996 per Tommy Boy Records. A causa del fatto che, in quel periodo, Big Noyd stava scontando un periodo di detenzione, non ebbe pieno controllo sull'album, che usc\u00ec con solamente undici canzoni. Nonostante ci\u00f2, l'album fu apprezzato dal pubblico. Nel 2003, Big Noyd ritorn\u00f2 con il suo secondo album, \"Only The Strong\". Questo album, come il suo album di debutto, conteneva molte collaborazioni con i Mobb Deep, ma questo aspetto fu positivo per quegli ascoltatori che ancora dovevano conoscere la musica di Big Noyd. Noyd attribuisce lo scarso successo di vendita alla bancarotta della Landspeed Records (che divenne Traffic Entertainment Group), subito dopo l'uscita dell'album. Nel 2004, Big Noyd fece uscire il suo terzo album, \"On The Grind\", anche questo con molte apparizioni di artisti legati ai Mobb Deep. L'album usc\u00ec sotto l'etichetta indipendente Monopolee Records, il che aiut\u00f2 Noyd ad avere il pieno controllo sul proprio lavoro, prevenendo i problemi che aveva precedentemente avuto con Tommy Boy Records e Landspeed Records.\nNel 2004, Big Noyd ebbe il ruolo principale nel film dei Mobb Deep \"Murda Muzik The Movie\", recitando la parte di un giovane emcee emergente chiamato Fresh."}
{"id": "1852265", "revid": "1776051", "url": "https://it.wikipedia.org/wiki?curid=1852265", "title": "Violazione di domicilio commessa da un pubblico ufficiale", "text": "La Violazione di domicilio commessa da un pubblico ufficiale \u00e8 il reato previsto dall'art. 615 del Codice penale italiano, che punisce il pubblico ufficiale che \u201c\"abusando dei poteri inerenti alle sue funzioni, si introduce o si intrattiene nei luoghi indicati\"\u201d dall'art.614 c.p.. \nLa sanzione \u00e8 della reclusione da uno a cinque anni, ma se \"l'abuso consiste nell'introdursi nei detti luoghi senza l'osservanza delle formalit\u00e0 prescritte dalla legge la pena \u00e8 della reclusione fino ad un anno\". \nIstituti sostanziali.\nTipicit\u00e0.\nIl delitto previsto dall'art. 615 C.p. mira a tutelare sia la \"libert\u00e0 domestica\" e cio\u00e8 il diritto del cittadino, sancito dalla Costituzione all'art. 14, di vivere liberamente della propria abitazione al riparo da ingerenze o intromissioni arbitrarie, sia l'interesse dell'ordinamento al corretto svolgimento delle funzioni pubbliche.\nLa natura giuridica della fattispecie in esame \u00e8 quella del reato proprio, poich\u00e9 lo stesso pu\u00f2 essere posto in essere in via esclusiva da coloro che ricoprono funzioni di pubblico ufficiale. \u00c8 configurabile come un reato di danno, di mera condotta e a forma libera.\nPer quel che concerne il fatto materiale, la violazione di domicilio commessa da un pubblico ufficiale non richiede il dissenso della vittima essendo sufficiente la sussistenza di un \"abuso di potere\" in capo al pubblico ufficiale.\nElemento soggettivo.\nIl dolo richiesto \u00e8 quello generico ed \u00e8 configurabile nella consapevolezza in capo all'agente dell'abuso dei propri poteri. Per quel che concerne il secondo comma, il pubblico ufficiale deve essere a conoscenza di stare violando una legge e deve volere tale violazione."}
{"id": "1852266", "revid": "729019", "url": "https://it.wikipedia.org/wiki?curid=1852266", "title": "Stazione di Lavagna", "text": "La stazione di Lavagna \u00e8 una fermata ferroviaria posta sulla linea Pisa-Genova, a servizio della citt\u00e0 di Lavagna.\nStoria.\nL'impianto fu attivato il 24 aprile 1870 in occasione dell'apertura della tratta ferroviaria Chiavari-Sestri Levante. La stazione disponeva, oltre che dei due binari passanti, anche di un binario di precedenza e di uno scalo merci a servizio soprattutto dell'industria dell'ardesia che ha reso celebre la citt\u00e0 e di varie industrie dell'entroterra.\nNel 1890 il tratto Chiavari-Riva Trigoso venne raddoppiato a monte, interessando anche la stazione di Lavagna. La ricostruzione del ponte sul fiume Entella, fra Chiavari e Lavagna, risale al 1924.\nTra il 1957 e il 1958 venne attivato nella stazione un nuovo apparato centrale elettrico a leve singole da 20 leve.\nQuando la linea era gestita con il Blocco Elettrico Manuale, era sede del Posti di Blocco 14 e come tale presenziata 24 ore su 24 per 7 giorni la settimana. Nel 1992 lo scalo merci venne soppresso e l'impianto divenne presenziato nelle sole ore diurne.\nNegli anni 1976-1980 la ferrovia nella zona della stazione e per circa un chilometro verso levante fu soggetta a ripetute interruzioni parziali e totali a causa dei danni apportati dalle mareggiate. A seguito di questi danni, la linea ferroviaria nei pressi della stazione venne quasi completamente ricostruita, il terzo binario spostato di alcuni metri verso mare, e costruito un sottopassaggio passante con accesso anche alla nuova passeggiata a mare.\nIl 19 dicembre 2004 la stazione fu declassata a fermata, previa eliminazione del binario 3 e trasformazione del binario 2 in corretto tracciato.. Solo successivamente il sottopassaggio, inizialmente realizzato senza tenere conto delle esigenze dei diversamente abili, fu dotato di ascensori a norma.\nA seguito del declassamento a fermata, i locali della sala d'aspetto furono trasformati in uffici; una nuova sala d'attesa venne realizzata nell'atrio della biglietteria; la gestione di quest'ultima venne ceduta da Trenitalia ad una cooperativa locale a partire dal 2005 e rimase in esercizio fino al 16 aprile 2013, giorno della sua definitiva chiusura.\nNella primavera 2020 \u00e8 stata temporaneamente chiusa anche la sala d'aspetto, corrispondente all'atrio della vecchia biglietteria, con lo spostamento all'esterno del fabbricato viaggiatori dell'emettitrice automatica di biglietti e dei tabelloni a muro che contenevano gli orari dei treni in arrivo ed in partenza.\nA marzo 2021 Trenitalia ha riaperto al pubblico la sala d'attesa della stazione, dotandola di una seconda emettitrice automatica dei biglietti, una panchina e un telefono pubblico.\nUna piccola curiosit\u00e0 ha interessato lo scalo nel 1988; la stazione fu infatti scelta come location per alcune scene della pellicola Il Volpone, con Enrico Montesano e Paolo Villaggio.\nStrutture e impianti.\nIl fabbricato viaggiatori si compone di due livelli di cui solo il piano terra aperto al pubblico. Nei locali in cui un tempo trovavano posto l'ufficio movimento, la biglietteria, il deposito bagagli e la sala d'attesa, attualmente sono ospitati la sala di controllo degli ascensori delle stazioni di Lavagna e Cavi, gli uffici di una societ\u00e0 idrica e un piccolo deposito materiali utilizzato dalla ditta che cura la pulizia dell'impianto. Fino ad inizio 2020, una parte del fabbricato viaggiatori ha ospitato la sede di un servizio di Pubblica Assistenza.\nAccanto al fabbricato viaggiatori \u00e8 presente un edificio a due piani che ospita al piano terra dei locali tecnici e i servizi igienici della stazione mentre al secondo un'abitazione privata.\nSulla banchina del binario \u00e8 presente una struttura in muratura con delle panchine ed il monitor informativo, mentre nel sottopassaggio che collega i due binari sono posizionate due validatrici di biglietti ferroviari.\nIl piazzale \u00e8 composto da due binari entrambi di corsa (collegati tramite sottopassaggio ed ascensore): il binario 1 viene generalmente utilizzato dai treni con numerazione dispari (direzione La Spezia), il binario 2 dai treni con numerazione pari (direzione Genova).\nGran parte dello spazio occupato dall'ex scalo merci \u00e8 stato trasformato in un parcheggio di interscambio per automobili e motoveicoli, ma la parte terminale (in direzione La Spezia) \u00e8 ancora utilizzata da RFI per lo stoccaggio temporaneo di materiali di risulta a seguito dei lavori periodicamente eseguiti sulla linea.\nMovimento.\nLa stazione \u00e8 servita prevalentemente da servizi regionali operati da Trenitalia nell'ambito del contratto di servizio stipulato con la Regione Liguria, nonch\u00e9 da una relazione stagionale operata da Trenord. In stazione ferma anche giornalmente una coppia di servizi a lunga percorrenza Trenitalia della relazione La Spezia Centrale-Milano Centrale.\nServizi.\nNell'ambito della categorizzazione delle stazioni, RFI classifica l'impianto nella categoria \"silver\". Esso dispone dei seguenti servizi:"}
{"id": "1852269", "revid": "122656829", "url": "https://it.wikipedia.org/wiki?curid=1852269", "title": "Protocollo dei Boxer", "text": "Il protocollo dei Boxer fu un trattato ineguale firmato il 7 settembre 1901 dall'impero Qing e dall'Alleanza delle otto nazioni (Francia, Germania, Giappone, Impero austroungarico, Regno d'Italia, Regno Unito, Russia e Stati Uniti) pi\u00f9 Belgio, Paesi Bassi e Spagna in seguito alla sconfitta cinese nella rivolta dei Boxer di fronte al corpo di spedizione delle otto potenze stesse.\nDenominazioni.\nNei paesi occidentali, il protocollo era anche noto come \"trattato del 1901\" o \"accordo di pace fra le Grandi Potenze e la Cina\".\nIl titolo esteso del protocollo \u00e8 invece \"Austria-Ungheria, Belgio, Francia, Germania, Gran Bretagna, Italia, Giappone, Paesi Bassi, Russia, Spagna, Stati Uniti e Cina \u2014 Protocollo finale di risoluzione dei disordini del 1900\". Tale nome riflette la natura di protocollo diplomatico, piuttosto che di trattato di pace, che si intese dare al documento all'epoca della firma.\nIn Cina, infine, il protocollo era noto come \"trattato di Xinchou\". In seguito venne ritenuto uno dei cosiddetti \"trattati ineguali\".\nFirmatari.\nIl Protocollo dei Boxer fu firmato il 7 settembre 1901 nei locali della legazione spagnola \na Pechino.\nIl principe Yikuang e Li Hongzhang firmarono il protocollo per conto dell'impero Qing. Per le potenze alleate firmarono: Bernardo de C\u00f3logan y C\u00f3logan per la Spagna; Ernest Satow per il Regno Unito; Michael Nikolajewitsch de Giers per la Russia; Komura Jutaro per il Giappone; Paul Beau per la Francia; William Woodville Rockville per gli Stati Uniti; Alfons Mumm von Schwarzenstein per la Germania; Moritz Czikann von Wahlborn per l'Austria-Ungheria; Giuseppe Salvago Raggi per l'Italia; Maurice Joostens per il Belgio; Fridolino Marinus Knobel per i Paesi Bassi.\nCondizioni.\n450 milioni di tael d'argento sarebbero stati pagati a titolo di indennit\u00e0 nel corso di 39 anni alle otto nazioni coinvolte. Con il tasso di cambio dell'epoca, 450 milioni di tael equivalevano a 335 milioni di dollari d'oro e a 67 milioni di sterline.\nLa somma sarebbe stata cos\u00ec distribuita: il 28,97% alla Russia, il 20,02% alla Germania, il 15,75% alla Francia, l'11,25% al Regno Unito, il 7,73% al Giappone, il 7,32% agli Stati Uniti, il 5,91% all'Italia, l'1,88% al Belgio, lo 0,89% all'Impero austroungarico, lo 0,17% ai Paesi Bassi, lo 0,03% alla Spagna, lo 0,02% al Portogallo, lo 0,01% a Svezia e Norvegia. Il tasso di interesse del 4% annuo sarebbe stato pagato semestralmente, a partire dal 1\u00ba luglio 1902.\nI cinesi pagarono l'indennit\u00e0 in oro all'interesse del 4% finch\u00e9 il debito fu ammortato il 31 dicembre 1940. Dopo 39 anni, l'importo rasentava il miliardo di tael (precisamente 982.238.150). Inoltre, altri 16.886.708 tael furono pagati a livello locale, in 17 province. Verso il 1938, 652,37 milioni di tael erano stati versati.\nIl governo Qing avrebbe anche permesso alle nazioni straniere di insediare proprie truppe a Pechino. Inoltre, le potenze avevano incluso l'imperatrice Cixi nella loro lista di criminali di guerra, sebbene funzionari provinciali come Li Hongzhang e Yuan Shikai la difendessero sostenendo che non aveva il bench\u00e9 minimo controllo sull'insurrezione. L'imperatrice venne in seguito depennata, ma avrebbe abbandonato il potere e rinunciato a qualsiasi ingerenza negli affari di stato.\nEffetti.\nPolitici.\nL'evento accrebbe ulteriormente il gi\u00e0 forte decentramento di potere in Cina, dal governo alle province. Ci\u00f2 perch\u00e9 sia Li Hongzhang sia Yuan Shikai avevano temporeggiato e quindi disobbedito all'ordine del governo Qing di unirsi ai Boxer nella rivolta. Questi due funzionari provinciali ebbero in mano eserciti molto potenti, segnatamente il Beiyang e il Nuovo esercito; essi furono unificati sotto Yuan dopo la morte di Li. Infine, la sconfitta della rivolta e la durezza del protocollo diedero avvio alle riforme del tardo impero Qing, che in sostanza proseguirono la Riforma dei cento giorni e condussero nel 1911 alla Rivoluzione Xinhai.\nEconomici.\nLa pesante indennit\u00e0 di 450 milioni di tael d'argento fu un grave fardello per la gente comune, che pag\u00f2 il conto di una tassazione inasprita. Si \u00e8 stimato che le entrate dell'intero governo Qing, all'epoca, ammontassero all'incirca a soli 250 milioni di tael: poco pi\u00f9 della met\u00e0 della somma da pagare.\nSociali.\nIl Protocollo dei Boxer rec\u00f2 un nuovo colpo alla non buona reputazione del governo Qing, la cui corruzione e inefficienza rendeva gi\u00e0 abbastanza insoddisfatti i cinesi. I fatti avevano dimostrato la fondatezza di tale malcontento, e la gente si convinse della totale inidoneit\u00e0 di tale governo a reggere le sorti del paese."}
{"id": "1852270", "revid": "76069", "url": "https://it.wikipedia.org/wiki?curid=1852270", "title": "Deejay Television", "text": ""}
{"id": "1852271", "revid": "287204", "url": "https://it.wikipedia.org/wiki?curid=1852271", "title": "Storia del buddhismo cinese", "text": "Questa voce tratta della Storia del buddhismo cinese dalle origini, I secolo d.C., alla nascita della Repubblica Popolare Cinese nel 1949.\nL'arrivo del Buddhismo in Cina rappresenta, ancora oggi, uno dei processi di acculturazione delle idee e delle credenze religiose tra pi\u00f9 straordinari della Storia dell'umanit\u00e0.\nCulture elaborate e dai profondi risvolti filosofici e spirituali, come quelle indiana, centroasiatica e cinese, riuscirono in Cina a fondersi e a costituire un insieme di scuole dottrinali e di culture materiali, parte delle quali sopravvive tutt'oggi nell'area di influenza cinese, nella Repubblica di Corea e in Giappone, e da dove, nello scorso Secolo, hanno raggiunto l'Occidente.\nIl Buddhismo \u00e8 penetrato in Cina agli albori dell'era cristiana, sotto la Dinastia Han, giungendo lungo la Via della seta dalla Serindia, ovvero da quella zona geografica situata tra il Pamir e lo spartiacque dell'Oceano Pacifico.\nIntroduzione del Buddhismo in Cina (I-IV secolo).\nL'introduzione del Buddhismo in Cina risalirebbe alla met\u00e0 del I secolo d.C. durante la Dinastia Han orientale (25-220, capitale: Lu\u00f2y\u00e1ng), la quale aveva esteso il suo protettorato su una parte dell'Asia centrale. Non si hanno notizie certe su questo avvenimento ma solo leggende, la principale delle quali vorrebbe che l'imperatore M\u00edng (\u660e, conosciuto anche come Li\u00fa Zhu\u0101ng, \u5289\u838a, regno:57-75 d.C.) sogn\u00f2 un uomo d'oro. Particolarmente colpito dall'accaduto, un suo consigliere sugger\u00ec che potesse essere un dio straniero di nome Buddha. M\u00edng invi\u00f2 alcuni ambasciatori verso Occidente, che tornarono insieme a due monaci indiani, K\u0101\u015byapa M\u0101ta\u1e47ga (conosciuto anche col nome cinese di \u651d\u6469\u9a30 Sh\u00e8 M\u00f3t\u00e9ng) e Gobhara\u1e47a (cinese: \u7afa\u6cd5\u862d Zh\u00fa F\u01cel\u00e1n), condotti su di un cavallo bianco. I monaci portarono con loro testi delle scuole del Buddhismo dei Nik\u0101ya, tra cui il \"Sutra in quarantadue capitoli\" (\u56db\u5341\u4e8c\u7ae0\u7d93, \"S\u00ecsh\u00ed\u00e8rzh\u0101ngj\u012bng\", T.D. 784.17.722-724), che tradussero nel 67 d.C. a Lu\u00f2y\u00e1ng dove fondarono il Monastero del Cavallo Bianco (\u767d\u99ac\u5bfa, \"B\u00e1im\u01ce-s\u00ec\"). Risulta comunque che anche il fratellastro dell'imperatore M\u00edng, Li\u00fa Y\u012bng (\u5289\u82f1, ?-71) principe di Chu, proteggesse alcune nascenti comunit\u00e0 buddhiste. Abbiamo notizie pi\u00f9 certe a partire dal II sec. grazie alle cronache monastiche cinesi. Intorno al 150 d.C. giunse in Cina, come ostaggio, \u0100n Sh\u00ecg\u0101o (\u5b89\u4e16\u9ad8), un principe persiano buddhista il quale avrebbe tradotto diversi sutra (le cronache parlano di 35 testi) delle scuole del Buddhismo dei Nik\u0101ya. Nel 181 giunse il persiano \u0100n Xu\u00e1n (\u5b89\u7384), un mercante il quale, divenuto discepolo di \u0100n Sh\u00ecg\u0101o, tradusse altri testi sempre delle scuole del Buddhismo dei Nik\u0101ya e predic\u00f2 attivamente la dottrina buddhista. Poi, sempre nel II secolo, \u00e8 la volta di Lokak\u1e63ema (cinese: \u652f\u5a41\u8fe6\u8b96, Zh\u012b L\u00f3uji\u0101ch\u00e8n) un vero e proprio missionario Mah\u0101y\u0101na proveniente dall'impero Kushan che tradusse moltissimi testi ma di scuole del Buddhismo Mah\u0101y\u0101na. L'opera di Lokak\u1e63ema fu seguita da un altro missionario kushan, Zh\u012b Qi\u0101n (\u652f\u8b19), agli inizi del III secolo. Zh\u012b Qi\u0101n, era un monaco poliglotta, discendente di una famiglia che si era stabilita un secolo prima a Lu\u00f2y\u00e1ng (divenuta capitale del Regno di W\u00e8i, \u66f9\u9b4f, 220-265, uno dei Tre Regni in cui era suddivisa la Cina dopo il crollo della Dinastia Han orientale). Quindi da Hanoi (oggi capitale del Vietnam) e sempre nel III sec., giunse in Cina un giovanissimo sogdiano, K\u0101ng S\u0113nghu\u00ec (\u5eb7\u50e7\u6703). La famiglia di K\u0101ng S\u0113nghu\u00ec visse prima in India per alcune generazioni trasferendosi quindi ad Hanoi dove svolsero l'attivit\u00e0 di mercanti e da l\u00ec migrarono in Cina. K\u0101ng S\u0113nghu\u00ec prese i voti da novizio (\"sramanera\", cinese: \u6c99\u5f4c \"sh\u0101m\u00ed\" ) a soli dieci anni, impar\u00f2 il cinese e cominci\u00f2 la sua opera di traduzione. Il pi\u00f9 importante traduttore del III sec., anche lui un kushan, fu tuttavia Dharmarak\u1e63a (cinese: \u7afa\u6cd5\u8b77 Zh\u00fa f\u01ceh\u00f9, ). La sua famiglia si era stabilit\u00e0 da tempo a Dunhuang (\u6566\u714c). L\u00ec nacque Dharmarak\u1e63a che entr\u00f2 in un monastero buddhista a soli 8 anni. I buddhisti cinesi e gli stranieri buddhisti residenti in Cina sentirono tuttavia la necessit\u00e0 di acquisire direttamente nuovi testi religiosi, quindi Dharmarak\u1e63a accompagn\u00f2 il suo maestro, un monaco indiano conosciuto con il suo nome cinese, Zh\u00fa G\u0101ozu\u00f2 (\u7afa\u9ad8\u5ea7), in un viaggio verso l'Occidente dove visitarono numerosi regni incontrando ben 36 idiomi diversi e raccogliendo sutra buddhisti. Tornato in Cina, Dharmarak\u1e63a si occup\u00f2 della loro traduzione. Ne tradusse ben 149 prima di morire, in et\u00e0 molto avanzata, nel 316 d.C.\nI rapporti tra Buddhismo e Daoismo.\nPer comprendere il successo della diffusione di una dottrina straniera come il Buddhismo in un impero, come quello cinese, spesso chiuso nelle proprie millenarie tradizioni, occorre indagare accuratamente le relazioni tra le comunit\u00e0 straniere buddhiste, e i primi monaci buddhisti cinesi, con gli studiosi confuciani e, soprattutto, daoisti. Inizialmente i daoisti ritennero il Buddha venerato dalle comunit\u00e0 buddhiste niente altro che lo stesso L\u01ceoz\u01d0 (\u8001\u5b50), il leggendario fondatore del Daoismo il quale, secondo un'antica leggenda daoista, sarebbe partito per l'Occidente allo scopo di diffondere le proprie dottrine presso i barbari. Alcune dottrine buddhiste erano, peraltro, sovrapponibili a quelle daoiste e ci\u00f2 permise di varare il metodo \"G\u00e9y\u00ec\" (\u683c\u7fa9, \"Fare coincidere il senso\") per cui molti termini cinesi presi in prestito dal Daoismo (e anche dal Confucianesimo) furono utilizzati dai primi traduttori di sutra buddhisti: cos\u00ec inizialmente \"nirv\u0101\u1e47a\" veniva reso come \u7121\u7232 (\"w\u00faw\u00e9i\", non azione) e non pi\u00f9 correttamente come \u6e7c\u69c3 (\" ni\u00e8p\u00e1n\"). Il crollo della Dinastia Han fu un grave smacco per la cultura tradizionale cinese, in quanto questa dinastia aveva accuratamente seguito le indicazioni religiose e normative e ciononostante era impietosamente crollata sotto le ribellioni e grazie al tradimento dei generali dell'esercito imperiale. La riflessione che ne segu\u00ec, in ambito daoista, fu propria della scuola Xu\u00e1nxu\u00e9 (\u7384\u5b78, Scuola della Sapienza oscura) la quale ritenne che la Dinastia Han avesse preso troppo alla lettera le idee professate nei classici del Daoismo anzich\u00e9 coglierne intuitivamente la portata. La distinzione fra conoscenza immediata e conoscenza graduale (quest'ultima, secondo queste dottrine, non priva di rischi di fallimento nella comprensione) fu poi alla base di numerose distinzioni tra le scuole buddhiste cinesi sempre tese a dichiararsi nell'ambito, vincente, dell'immediato. Inoltre i dotti daoisti ritennero che grazie alla comprensione immediata si potesse penetrare il principio della realt\u00e0 che costituiva la matrice di tutte le cose. Identificarono questo principio con il \"non essere\" (cin. \u7121 \"W\u00fa\") che corrispondeva alla reale natura di tutti i fenomeni intesi come \"essere\" (cin. \u6709 \"Y\u01d2u\"). Cos\u00ec Gu\u014d Xi\u00e0ng (\u90ed\u8c61, ?-312) nel XX capitolo del suo commentario allo \"Zhu\u0101ngz\u01d0\" (\u838a\u5b50): \u00abNell'esistenza che cosa \u00e8 prima delle cose? Noi diciamo che Yin e Yang sono prima delle cose, che c'\u00e8 allora prima di \"Y\u012bn\" (\u9670) e \"Y\u00e1ng\" (\u967d)? Noi possiamo dire che \"z\u00ecr\u00e1n\" (\u81ea\u7136) [lo stato armonioso della natura delle cose] \u00e8 prima delle cose, ma \"z\u00ecr\u00e1n\" \u00e8 semplicemente la naturalit\u00e0 armoniosa delle cose. Ma il \"Dao\" \u00e8 vuoto (inteso come \"non essere\", cin. \"W\u00fa\"). Ma se \u00e8 vuoto come pu\u00f2 essere prima delle cose? Noi non sappiamo che cosa \u00e8 prima delle cose, tuttavia le cose sono continuamente prodotte. Questo dimostra che le cose sono spontaneamente ci\u00f2 che sono; non c'\u00e8 un Creatore delle cose\u00bb. Tale testo daoista non pu\u00f2 non richiamare, in alcuni passi, gli stessi \"Praj\u00f1\u0101p\u0101ramit\u0101 S\u016btra\" della letteratura buddhista Mah\u0101y\u0101na messi per iscritto alcuni secoli prima in India. Ma tali concezioni potevano essere, dal lato pratico, eccessivamente relativiste e non spiegavano i diversi destini dell'umanit\u00e0. Accorsero le dottrine buddhiste di \"karma\" (cinese \u696d \"y\u00e8\") e di \"rinascita\" (sanscrito \"punarbhava\", cin. \u66f4\u751f \"g\u0113ngsh\u0113ng\") a spiegare ci\u00f2 che il Daoismo ancora non aveva affrontato: la dimensione morale della realt\u00e0. Fu quindi la cultura buddhista ad offrire la possibilit\u00e0 di un cambiamento epocale in Cina. Essa permetteva da un lato la spiegazione di eventi, anche individuali, disastrosi e, con la diffusione dei monasteri, consentiva a chiunque di approcciare questi temi in modo personale e spirituale.\nLo sviluppo nella Cina meridionale (IV-VI secolo).\nNel corso del IV secolo, a seguito della invasione della Cina settentrionale da parte dei popoli delle steppe (Xi\u014dngn\u00fa, \u5308\u5974; Ji\u00e9, \u7faf; Xi\u0101nb\u0113i, \u9bae\u5351; Qi\u0101ng, \u7f8c; e D\u01d0, \u6c10) la corte cinese abbandon\u00f2 Lu\u00f2y\u00e1ng (\u6d1b\u967d) spostandosi verso Sud, fondando la nuova capitale a Ji\u00e0nk\u0101ng (\u5efa\u5eb7, oggi N\u00e1nj\u012bng) e la nuova Dinastia Jin orientale (317-420). Nella Cina meridionale il Buddhismo prosper\u00f2 soprattutto tra le classi aristocratiche e vi furono importanti monaci cinesi, come Shi Daobao e Zhu Daoqian, fratello e cugino di W\u00e1ng D\u01ceo (\u738b\u5c0e, 276-339) importantissimo esponente della Corte imperiale), che operarono per inserire la dottrina buddhista nella cultura tradizionale cinese. Tra questi monaci cinesi, va menzionata l'opera di Hu\u00ecyuan (\u6167\u9060, 334-416), fondatore del monastero di D\u014dngl\u00edn (\u6771\u6797, Monastero del Bosco Orientale, situato ai piedi del monte Monte L\u00fa, ispiratore, alcuni secoli dopo, del \"B\u00e1ili\u00e1nji\u00e0o\", \u767d\u84ee\u6559, setta del Loto Bianco), e del suo maestro, D\u00e0o'\u0101n (\u9053\u5b89, 312-385), fondatore del monastero di Xi\u0101ngy\u00e1ng (\u8944\u967d) nonch\u00e9, a sua volta, discepolo del maestro di dhy\u0101na e taumaturgo, di origini kushan, F\u00f3t\u00fach\u00e9ng (\u4f5b\u5716\u6f84, ?-348, gi\u00e0 consigliere dell'imperatore Sh\u00ed L\u00e8,). Hu\u00ecyuan fu autore, nel 404, dello \"Sh\u0101m\u00e9n b\u00f9j\u00ecng w\u00e1ngzh\u011b\" (\u6c99\u9580\u4e0d\u656c\u738b\u8005, Il monaco non deve rendere omaggio al sovrano), un'opera rivolta all'usurpatore della Dinastia Jin orientale, Hu\u00e1n Xu\u00e1n (\u6853\u7384, regno: 403-404) e tesa a dimostrare i motivi per cui i monaci buddhisti non potevano essere 'controllati' dalle autorit\u00e0 laiche. Nel corso di quegli anni venne completata la progressiva raccolta di sutra buddhisti provenienti dall'Asia centro-orientale e quindi si cerc\u00f2 di raggiungere l'India, il paese che diede i natali al Buddha Shakyamuni, per poter completare la raccolta con nuovi testi. Per tale ragione nel 399 part\u00ec, sempre da Ji\u00e0nk\u0101ng, il monaco cinese F\u01cexi\u01cen (\u6cd5\u986f, 340-418) per una missione durata 14 anni in India e Sri Lanka alla ricerca dei \"Vinaya\" indiani e di nuovi sutra. Dall'India giunse anche, nel 408 su invito di F\u01cexi\u01cen, Buddhabhadra (359-429) che inizi\u00f2 le traduzioni delle opere Mah\u0101y\u0101na; mentre dalla Cambogia giunse, nel 548, Param\u0101rtha (499-569) che avvi\u00f2 le traduzioni della scuola Cittam\u0101tra ponendo cos\u00ec le premesse per la nascita della scuola Sh\u00e8l\u00f9n (\u651d\u8ad6\u5b97), fondata poco dopo da T\u00e1nqi\u0101n (\u66c7\u9077, 542-607). Nel VI secolo grazie alla Dinastia Liang (502-557), e in particolare modo dell'imperatore W\u01d4 (\u6b66, conosciuto anche come Xi\u0101o Y\u01cen, \u856d\u884d, regno: 502-49), il Buddhismo ebbe un attivo sostegno da parte della Corte imperiale. L'imperatore W\u01d4 giunse, nel 511, a vietare il consumo di carne e di vino a Corte e l'impiego di animali per la preparazione di medicamenti o per i sacrifici. Fece costruire moltissimi templi ma non riusc\u00ec a farsi nominare dai monaci \"Bodhisattva\" imperiale, una specie di \"papa\" buddhista cinese, questo per l'opposizione del \"sa\u1e43gha\" (\u50e7\u4f3d, \"s\u0113ngqi\u00e9\") buddhista. Anche agli imperatori della Dinastia Chen (557-589) furono favorevoli al Buddhismo, in particolar modo Xu\u0101n (\u5ba3, conosciuto anche come Ch\u00e9n X\u00f9, \u9673\u980a, regno: 568-82) e H\u00f2u Zh\u01d4 (\u5f8c\u4e3b, conosciuto anche come Ch\u00e9n Sh\u00fab\u01ceo, \u9673\u53d4\u5bf6, ultimo imperatore della dinastia Chen, regno: 582-89), anche grazie ai quali venne fondata da Zh\u00ecy\u01d0 ((\u667a\u9857, 538-597) la scuola Ti\u0101nt\u00e1i (\u5929\u53f0\u5b97). Ma proprio in questo periodo di successo si avviano le opere polemiche contro la \"dottrina occidentale\" da parte dei letterati confuciani e daoisti che, nei secoli a seguire, alimenteranno le persecuzioni religiose contro i devoti del Dharma. In particolare modo G\u00f9 Hu\u0101n (\u9867\u6b61, V secolo) afferm\u00f2, nello \"Y\u00edxi\u00e0l\u00fan\" (\u5937\u590f\u8ad6, Studio sui barbari e sui cinesi), che il Buddhismo mirava a distruggere il male in quanto, essendo nato in India, la natura degli indiani era malvagia, a differenza del Daoismo che coltivava il bene in quanto i cinesi erano naturalmente buoni. H\u00e9 Ch\u00e9ngti\u0101n (\u4f55\u627f\u5929, 370-447) arriv\u00f2 a sostenere che le regole monastiche buddhiste erano state elaborate per frenare gli istinti malvagi degli Indiani. Nel \"S\u0101np\u00f2l\u00fan\" (\u4e09\u7834\u8ad6, Studio sulle tre distruzioni, opera del daoista Zh\u0101ng Rong, \u5f35, V secolo) si arriv\u00f2 a sostenere che L\u01ceoz\u01d0 giunto in India come Buddha aveva ordinato al popolo di scegliere il celibato cos\u00ec da estinguerlo vista la sua malvagit\u00e0. Ma l'attacco pi\u00f9 pericoloso per le comunit\u00e0 buddhiste fu promosso da X\u00fan J\u01d0 (\u8340\u6fdf, ?-547) con la sua opera \"Lun fojiao biao\" (Memoriale sul Buddhismo) dove sostenne che il Buddhismo ero fiorito in Cina durante il periodo delle divisioni dinastiche e che stava pervertendo le relazioni politiche e familiari. Le comunit\u00e0 monastiche risultavano composte da \"parassiti\" che non svolgevano alcuna attivit\u00e0 lavorativa, inoltre il loro celibato provocava una diminuzione nella procreazione di manodopera futura. Secondo X\u00fan J\u01d0 questo celibato non impediva ai monaci di fornicare con le monache provocando aborti che poi nascondevano sotto le fondamenta dei templi.\nLo sviluppo nella Cina settentrionale (IV-VI secolo).\nNello stesso periodo, a Ch\u00e1ng'\u0101n, nella zona della Cina settentrionale, occupata dall'etnia \"Qiang\" (\u7f8c) all'origine della Dinastia Qin posteriore (384-417), operava Kum\u0101raj\u012bva (344-413) con la sua scuola di traduttori e maestri di Dharma formata da monaci come: D\u00e0osh\u0113ng (\u9053\u751f, 355\u2013434), D\u00e0or\u00f3ng (\u9053\u878d, 372-445), S\u0113ngru\u00ec (\u50e7\u53e1, 371-438), S\u0113ngzh\u00e0o (\u50e7\u8087, 374-414) e Hu\u00ecgu\u0101n (\u6167\u89c0, IV-V sec.); che tanta importanza ebbe per lo sviluppo del Buddhismo cinese e segnatamente per la scuola S\u0101nl\u00f9n (\u4e09\u8ad6\u5b97, \"S\u0101nl\u00f9n z\u014dng\"), il cui tradizionale fondatore \u00e8 indicato proprio in S\u0113ngzh\u00e0o. \nNel 445, sempre nella Cina settentrionale, l'imperatore T\u00e0i W\u01d4 (\u592a\u6b66, conosciuto anche come Tu\u00f2b\u00e1, \u62d3\u62d4, regno: 423-51) della Dinastia Wei settentrionale (386-534, capitale: Lu\u00f2y\u00e1ng) avvi\u00f2 la prima persecuzione contro il Buddhismo. La persecuzione di T\u00e0i W\u01d4 ebbe come pretesto la scoperta di un deposito di armi nei sotterranei di un monastero di Ch\u00e1ng'\u0101n, avvenuta dopo la soppressione di una rivolta scoppiata nella stessa citt\u00e0. Il seguito delle indagini denunciarono la presenza di grandi quantit\u00e0 di alcolici e di appartamenti che fungevano da postriboli per le orge dei monaci con donne dell'aristocrazia. A seguito di questo evento, che non si sa quanto autentico o quanto macchinosamente inventato, e su spinta dei suoi due consiglieri antibuddhisti, il daoista K\u00f2u Qi\u0101nzh\u012b (\u5bc7\u8b19\u4e4b, 365-448) e il confuciano Cu\u012b H\u00e0o (\u5d14\u6d69, ?-450), T\u00e0i W\u01d4 ordin\u00f2 che tutti monasteri buddhisti fossero dati alle fiamme e i monaci, senza alcuna distinzione di sesso o di et\u00e0, giustiziati. L'esecuzione del provvedimento fu impedita per le resistenze all'interno della stessa Corte e con l'ascesa al trono di W\u00e9n Ch\u00e9ng (\u6587\u6210, conosciuto anche come Tu\u00f2 B\u00e1 J\u00f9n, \u62d3\u62d4\u6fec, regno: 452-65), fu abrogato e torn\u00f2 l'appoggio dell'imperatore alle comunit\u00e0 buddhiste.\nW\u00e9n Ch\u00e9ng per riparare ai massacri provocati dal suo predecessore, fece scolpire le Grotte di Y\u00fang\u0101ng (\u96f2\u5d17\u77f3\u7a9f). A differenza della Cina meridionale, dove il Buddhismo godeva di un'ampia autonomia dal potere imperiale, nella Cina settentrionale sempre pi\u00f9 le case regnanti operarono delle ordinanze di controllo sul \"sa\u1e43gha\", costituendo appositi uffici di registrazione che segnalarono la presenza, nel 477, di 100 templi e duemila monaci nella capitale mentre nel resto dell'impero si contavano 77.258 monaci. Fatto salvo la persecuzione scatenata nel 445 da T\u00e0i W\u01d4 la Dinastia Wei settentrionale sostenne con determinazione la diffusione del Buddhismo, come testimoniato dalle scultura in pietra delle Grotte di Y\u00fang\u0101ng e delle Grotte di L\u00f3ngm\u00e9n (\u9f8d\u9580\u77f3\u7a9f). Alla fine di questa dinastia (534) i templi buddhisti raggiunsero le trentamila unit\u00e0 e i monaci registrati, quasi i 2 milioni. Anche le dinastie successive alla Dinastia Wei settentrionale furono generalmente favorevoli al Buddhismo, favore bruscamente interrotto dall'ascesa al trono dell'imperatore confuciano W\u01d4 (\u6b66, conosciuto anche come Y\u01d4w\u00e9n Y\u014dng, \u5b87\u6587\u9095, regno: 561-78) della Dinastia Zhou settentrionale (577-581, capitale: Ch\u00e1ng'\u0101n). Dopo alcune leggi che limitavano la libert\u00e0 dei monaci, e a seguito delle proteste di questi, l'imperatore W\u01d4 decise, nel 574, di distruggere tutti gli edifici buddhisti (editto allargato anche ai templi daoisti) e di costringere i monaci al ritorno alla vita laicale. La morte, nel 578, di questo imperatore fece sospendere l'applicazione dell'editto fino all'arrivo della nuova Dinastia Sui, nel 581, che avrebbe riunificato la Cina dopo due secoli e mezzo di divisioni e rilanciato, con vigore e determinazione, la diffusione del Buddhismo. Va notato che le guerre dinastiche e le persecuzioni locali costringevano le comunit\u00e0 monastiche a una continua mobilit\u00e0 in un impero frammentato in molti stati. Ci\u00f2 se da una parte era una grave forma di disagio e di insicurezza, dall'altra permise al Buddhismo di diffondersi per tutta la Cina moltiplicando i monasteri, i templi e i centri di traduzione dei sutra. Inoltre questo periodo di grave insicurezza e di guerre costanti, port\u00f2 numerosi giovani, spesso orfani, a interrogarsi sul senso della vita e sui suoi fragili fondamenti, quesiti tipici di un percorso spirituale buddhista. La combinazione di questi due elementi, unitamente al fatto che inizialmente fu confuso con la dottrina tradizionale daoista, spiega il rapido successo del Buddhismo in tutta la Cina.\nIl Buddhismo durante le dinastie Sui e Tang (581-907).\nDurante la Dinastia Sui (581-618, capitale: Ch\u00e1ng'\u0101n), che riunific\u00f2 la Cina dopo 360 anni di divisione, gli imperatori W\u00e9n (\u6587, conosciuto anche come Y\u00e1ng Ji\u0101n, \u63da\u5805, regno: 581-604) e Y\u00e1ng (\u716c, conosciuto anche come Y\u00e1ng Gu\u01ceng, \u694a\u5ee3, regno: 604-17), ambedue di fede buddhista, furono particolarmente favorevoli alla scuola buddhista Ti\u0101nt\u00e1i, fondata sui monti Ti\u0101nt\u00e1i (\u5929\u53f0\u5c71), nel 575, da Zh\u00ecy\u01d0 (\u667a\u9857, 538-597). In particolar modo W\u00e9n si proclam\u00f2 \"cakravartin\" (\u8f2a\u738b, pinyin \"l\u00fanw\u00e1ng\"), il re universale che governa per mezzo della ruota, simbolo della religione buddhista. Nel 585 si proclam\u00f2 \"bodhisattva\" (\u83e9\u85a9, \"p\u00fas\u00e0\") e nel 594 emise un editto imperiale in cui afferm\u00f2 di essere un discepolo del Buddha dichiarando il proprio dolore per i danni apportati dalle persecuzioni antibuddhiste della dinastia degli Zhou settentrionale che lo aveva preceduto. Secondo alcune cronache della dinastia Tang, sotto W\u00e9n furono eretti 3792 templi, ordinati 230\u00a0000 monaci e furono copiati 132\u00a0000 volumi del Canone cinese.\nL'ascesa al Trono del drago nel 618 della Dinastia Tang (618-907, capitale: Ch\u00e1ng'\u0101n) spinse ulteriormente l'aspetto sincretico della politica religiosa imperiale nei confronti delle \u201cTre dottrine\u201d (\u4e09\u6559 \"s\u0101nji\u00e0o\") religiose presenti in Cina (Confucianesimo, Daoismo e Buddhismo) tendenza gi\u00e0 presente nella buddhista Dinastia Sui. Ma il favore della dinastia Tang fu inizialmente nei confronti del Confucianesimo, cos\u00ec G\u0101oz\u01d4 (\u9ad8\u7956, conosciuto anche come L\u01d0 Yu\u0101n, \u674e\u6df5, regno: 618-26), nel 626, limit\u00f2 la libert\u00e0 religiosa dei monasteri buddhisti e daoisti. Tale scelta religiosa non fu seguita dal suo erede, T\u00e0iz\u014dng (\u592a\u5b97, conosciuto anche come L\u01d0 Sh\u00ecm\u00edn, \u674e\u4e16\u6c11, regno: 626-49), che seppur ritir\u00f2 le leggi sfavorevoli al \"sangha\" persegu\u00ec una politica a favore della chiesa daoista, in quanto la sua famiglia vantava una discendenza diretta da L\u01ceoz\u01d0. Cos\u00ec anche G\u0101oz\u014dng (\u9ad8\u5b97, conosciuto anche come L\u01d0zh\u00ec, \u674e\u6cbb, regno: 649-83), continu\u00f2 la politica pro-daoista del suo predecessore, cercando di limitare la diffusione del Buddhismo. \nL'ascesa la trono dell'imperatrice W\u01d4 Z\u00e9ti\u0101n (\u6b66\u5247\u5929, conosciuta anche come W\u01d4 Zh\u00e0o, \u6b66\u66cc, regno: 690-705), nel 690, modific\u00f2 radicalmente la politica imperiale nei confronti delle scuole buddhiste. L'imperatrice, consapevole di non poter avere l'appoggio, in quanto donna, degli ambienti confuciani, spos\u00f2 con fede e determinazione la dottrina buddhista, diffondendo per tutto l'impero un sutra, il \"D\u00e0y\u00fanj\u012bng \" (\u5927\u96f2\u7d93, sanscrito \"Mah\u0101megha-s\u016btra\", Sutra della Grande nuvola, T.D. 387, tradotto nel 314 da Dharmak\u1e63ema), che profetizzava l'avvenimento di una divinit\u00e0 femminile che si sarebbe incarnata in un monarca universale buddhista (\u8f2a\u738b, pinyin \"l\u00fanw\u00e1ng)\". L'imperatrice W\u01d4 Z\u00e9ti\u0101n eresse, ovunque, templi buddhisti della \u201cGrande nuvola\u201d (negli anni '50 ne fu rinvenuto uno persino nei pressi di Akbeshim in Kirghizistan). Contemporaneamente proib\u00ec la macellazione e stabil\u00ec la precedenza del Buddhismo sul Daoismo e il Confucianesimo nelle cerimonie ufficiali. Nel 693 assunse il titolo di \"J\u012bnl\u00fan sh\u00e8ngsh\u00e9n hu\u00e1ngd\u00ec\" (\u91d1\u8f2a\u8056\u795e\u7687\u5e1d, Sacra sovrana della Ruota d'Oro), manifestando l'intenzione di fondare un impero universale buddhista, centro religioso e politico per tutti i popoli buddhisti. Nel 694, tuttavia, dopo aver fatto condannare a morte il suo consigliere, il monaco Xu\u0113 Hu\u00e1iy\u00ec (\u859b\u61f7\u7fa9, ?-694, indicato in alcune cronache come il suo amante), abbandon\u00f2 il titolo di \"L\u00fanw\u00e1ng\" e ritir\u00f2 l'editto sulle macellazioni. Nel 712 con l'ascesa al trono di Xu\u00e1nz\u014dng (\u7384\u5b97, conosciuto anche come L\u01d0 L\u00f3ngj\u012b, \u674e\u9686\u57fa, regno: 712-56), che riprese con vigore la politica pro-daoista di alcuni dei suoi predecessori, vennero proibiti la costruzione di nuovi monasteri buddhisti, la vendita di immagini sacre e ai monaci fu impedito di predicare e pregare in pubblico. Indicativa fu anche la decisione, presa sempre da Xuanzong nel 736, di mettere sotto controllo la chiesa buddhista affidando il compito di controllo allo \"H\u00f3ngl\u00fas\u00ec\" (\u9d3b\u81da\u5bfa), l'ufficio sul cerimoniale che si occupava dell'ospitalit\u00e0 degli ambasciatori stranieri.\nLa grande persecuzione anti-buddhista dell'845.\nNell'819, sotto il regno di Xi\u00e0nz\u014dng (\u61b2\u5b97, conosciuto anche come L\u01d0 Ch\u00fan, \u674e\u6df3, regno: 805-20), il famoso letterato confuciano H\u00e1n Y\u00f9 (\u97d3\u6108, 768-824) sped\u00ec alla corte un memoriale che ricordava, nei contenuti, quello di X\u00fan J\u01d0 del VI secolo. Anche se indirizzato contro tutte le religioni straniere (fu subito utilizzato per perseguitare la Chiesa manichea, religione professata dalle trib\u00f9 turche degli Uiguri prima della loro conversione all'Islam) rappresent\u00f2 la base ideologica per le persecuzioni scatenate, nove anni dopo, contro tutte le comunit\u00e0 buddhiste. Nell'844, infatti, l'imperatore W\u01d4z\u014dng (\u6b66\u5b97, conosciuto anche come L\u01d0 y\u00e1n, \u674e\u708e, regno: 840-846), dopo aver censito le comunit\u00e0 monastiche e i loro beni, emise un editto senza precedenti per cui nelle due capitali (Ch\u00e1ng'\u0101n e Lu\u00f2y\u00e1ng) potevano essere presenti solo quattro templi ciascuna ed uno per ogni prefettura, ma solo nelle pi\u00f9 importanti. Statue e campane buddhiste vennero fuse per farne monete o attrezzi agricoli mentre quelle di materiale pi\u00f9 prezioso furono requisite dal Governo imperiale. Alla fine della persecuzione diverse decine di migliaia di templi vennero distrutti e circa 250\u00a0000 monaci ridotti allo stato laicale. Ma il colpo finale arriver\u00e0 l'anno successivo, l'845, quando l'imperatore ordin\u00f2 la riduzione allo stato laicale di tutti i monaci buddhisti proseguendo fino alla distruzione completa di tutti i monasteri e di tutti i templi, fatto salvo una decina di questi edifici utilizzati per le tradizionali cerimonie di Corte. Alla fine dell'anno, quattromilaseicento monasteri risulteranno rasi al suolo cos\u00ec come quarantamila templi. Circa mezzo milione di persone, tra monaci, monache e servi della gleba al servizio delle terre dei monasteri, furono cacciati dai luoghi di culto andando spesso ad ingrossare le bande di briganti-rivoluzionari che infestavano le campagne. L'efficacia amministrativa della Dinastia Tang riusc\u00ec dove fallirono le precedenti persecuzioni anti-buddhiste. Solo i monasteri della scuola Ch\u00e1n che, avendo stabilito nel loro codice monastico il lavoro obbligatorio mentre nel contempo rifiutavano di attribuire alcuna autorit\u00e0 alle scritture e alla devozione nei confronti dei simboli esteriori del Dharma buddhista (immagini sacre, statue, etc.) e utilizzando spesso un linguaggio e un metodo di insegnamento molto simile a quello daoista, furono spesso scambiati per centri daoisti e quindi risparmiati. Di fatto, dalla persecuzione scatenata dall'imperatore W\u01d4z\u014dng, il Buddhismo cinese non si riprese pi\u00f9. Alcune scuole risorgeranno e produrranno ancora maestri importanti ma in tono certamente minore rispetto ai fasti del passato. La scuola Ch\u00e1n, passata quasi del tutto indenne dalla persecuzione avviata da W\u01d4z\u014dng, non ebbe pi\u00f9 occasioni di confronti dottrinali con i grandi maestri delle altre scuole e fin\u00ec, progressivamente, nell'adagiarsi inglobando le pratiche popolari del \"ni\u00e0nf\u00f3\" (\u5ff5\u4f5b), tipiche del Buddhismo della Terra Pura. Questo processo storico, avviatosi con la persecuzione dell'845, generer\u00e0 un Buddhismo sincretico privo di spessore dottrinale che finir\u00e0, salvo alcuni rari casi, per essere progressivamente marginalizzato dalla cultura cinese risorgendo spesso solo nelle campagne come cultura popolare e millenaristica origine delle sette segrete nate per rovesciare le dinastie straniere come la Dinastia Yuan o la Dinastia Qing, oppure come antesignane delle lotte di classe contro i ceti benestanti. Furono dei pellegrini giapponesi come Saich\u014d (\u6700\u6f84, 767-822), K\u016bkai (\u7a7a\u6d77, 774-835), Eisai (\u660e\u83f4, 1141-1215) e D\u014dgen (\u9053\u5143, 1200-1253) a trasferire in Giappone testi, insegnamenti e lignaggi che andavano inesorabilmente scomparendo, o confondendosi, sul suolo cinese.\nIl Buddhismo nella Cina dei Song (960-1279).\nL'implosione della Dinastia Tang, avvenuto nel 907 con la morte per avvelenamento del suo ultimo imperatore, il diciassettenne \u0100i D\u00ec (\u54c0\u5e1d, conosciuto anche come L\u01d0 Zh\u00f9, \u674e\u795d, regno:904-907), caus\u00f2 alla Cina cinquanta anni di divisioni e di anarchia. La Cina meridionale si suddivise in diversi regni, governati per lo pi\u00f9 dai generali della stessa Dinastia Tang, mentre nella Cina settentrionale si succedettero diverse dinastie barbare. Questa grave situazione sub\u00ec un drastico cambiamento quando un generale di una di queste dinastie, Zh\u00e0o Ku\u0101ngy\u00ecn (\u8d99\u5321\u80e4, 927-976) della Dinastia Zhou posteriore (951-960, capitale: Bi\u00e0n), conquist\u00f2 nel 960 con un colpo di stato il potere imperiale, fondando la Dinastia Song e avviando la riunificazione di tutta la Cina. Tale riunificazione fu tuttavia fermata al Nord dalla presenza del potente stato sino-barbaro dei Li\u00e1o (\u907c), conquistati nel 1125 da un altro popolo delle steppe, i J\u012bn (\u91d1), e, ad Occidente, dal regno di origine tibetana Tangut (cinese: \u515a\u9879, D\u01cengxi\u00e0ng). \nAnche se durante la Dinastia Song furono ritirate le norme persecutorie contro il Buddhismo e questa dinastia fu generalmente, anche se moderatamente, favorevole al \"sa\u1e43gha\", i suoi imperatori si mostrarono particolarmente devoti alla Chiesa daoista. Nel 1008 L\u01ceoz\u01d0 fu, insieme a Confucio, proclamato guida spirituale dell'intera umanit\u00e0. Nel 1012 fu diffuso il culto daoista dell'Imperatore di Giada (\u7389\u7687 \"Y\u00f9hu\u00e1ng\") come suprema divinit\u00e0. I Buddha e i Bodhisattva furono invece considerati, dalla Corte imperiale, come divinit\u00e0 inferiori rispetto al pantheon daoista. Allo stesso modo i monaci buddhisti dovettero sottomettersi alla consacrazione daoista, mentre gli imperatori elargivano denaro e terre ai soli monasteri della religione fondata da L\u01ceoz\u01d0. Persino la seconda diffusione del Canone buddhista in xilografia, che ha origine proprio durante questa dinastia, la si deve al solo intervento di un privato. Nel 1068, con il varo della norma per la vendita dei certificati di monaco buddhista, si consent\u00ec a chiunque di entrare nel \"sa\u1e43gha\" magari al solo scopo di pagare meno tributi e senza che fosse richiesta alcuna preparazione. Ci\u00f2 port\u00f2 al decadimento dei monasteri buddhisti, visti come luogo di evasione delle tasse, e al loro discredito presso le classi colte. La fede buddhista resistette invece nelle campagne dove, grazie alla setta del Loto Bianco (\u767d\u84ee\u6559, \"B\u00e1ili\u00e1nji\u00e0o\" ) fondata nel 1133 dal monaco ti\u0101nt\u00e1i M\u00e1o Z\u01d0yu\u00e1n (\u8305\u5b50\u5143, 1086-1166), si diffuse accompagnandosi a speranze millenaristiche legate alle figure del Buddha Amit\u0101bha (\u963f\u5f4c\u9640, \u0100m\u00edtu\u00f3) e del Buddha del futuro, Maitreya (\u5f4c\u52d2, M\u00edl\u00e8), divenendo presto origine anche di numerose sette segrete dedite alla cospirazione politica.\nIl Buddhismo sotto la dominazione mongola degli Yuan (1279-1368).\nLa dinastia mongola degli Yuan fu decisamente tollerante con tutte le religioni professate lungo il suo vasto impero. Ciononostante, dopo un periodo di attenzioni favorevoli al Buddhismo Ch\u00e1n, iniziato nel 1247 con la nomina del monaco ch\u00e1n Haiyuan ad amministratore degli \"affari buddhisti\" e dopo la conquista del Tibet, la dinastia mongola si fece sempre pi\u00f9 portavoce della cultura religiosa del Buddhismo tibetano. A partire dal 1260, l'imperatore Kublai Khan (cinese \u5ffd\u5fc5\u70c8, H\u016bb\u00ecli\u00e8, regno: 1260-1294) fu fortemente influenzato da un Lama tibetano, il V patriarca della scuola Sakya Drog\u00f6n Ch\u00f6gyal Phagpa (1235-1280, cinese \u767c\u5408\u601d\u5df4, F\u0101h\u00e9s\u012bb\u0101), a cui affid\u00f2 tutti gli affari religiosi dell'impero. Da quel momento furono i lama (tibetano \"bla ma\", cinese \u5587\u561b \"l\u01cem\u00e1\") tibetani ad esercitare il controllo sul \"sa\u1e43gha\" buddhista cinese, nonch\u00e9 sui religiosi delle altre fedi presenti nell'impero mongolo. Questo controllo, esercitato in modo violento e terroristico provoc\u00f2 delle forti diffidenze da parte del clero buddhista e del popolo cinese nei confronti delle credenze e delle usanze lamaiste che non penetrarono mai nel tessuto culturale buddhista cinese, interpretate, inoltre, come frutto della imposizione di una casta \u201coccupante\u201d e \u201cbarbara\u201d. Questa diffidenza, se non aperta ostilit\u00e0, consenti ai monasteri delle scuole buddhiste cinesi di fungere da luogo di autentica tradizione agli occhi del popolo.\nIl Buddhismo durante la Dinastia nazionale dei Ming (1368-1644).\nGli ultimi anni della dominazione mongola furono caratterizzati da una crisi economica lungo tutto l'impero e da numerose ribellioni nelle campagne ispirate dalla setta segreta buddhista del Loto bianco e organizzate dall'esercito clandestino dei Turbanti Rossi (\u7d05\u5dfe \"H\u00f3ngj\u012bn\"). Da quest anarchia crescente emerse la figura di Zh\u016b Yu\u00e1nzh\u0101ng (\u6731\u5143\u748b, 1328-98, successivamente incoronato imperatore con il \"ni\u00e1nh\u00e0o\" di H\u00f3ngw\u01d4, \u6d2a\u6b66, regno: 1368-98), figlio di contadini morti durante la carestia del 1344. Rifugiatosi diciassettenne nel tempio buddhista di Hu\u00e1ngju\u00e9 (\u9ec4\u89c9) e divenuto monaco, Zh\u016b Yu\u00e1nzh\u0101ng vi rimase fino al 1352 quando ader\u00ec alla setta del Loto bianco entrando nell'esercito ribelle dei Turbanti Rossi. Gli eventi portarono l'ex monaco Zh\u016b Yu\u00e1nzh\u0101ng a divenire capo della rivolta anti-mongola e infine, il 23 gennaio 1368, primo imperatore della Dinastia Ming. Sotto questa dinastia il Buddhismo cinese ebbe una certa ripresa anche se i sovrani predilessero le dottrine confuciane, emarginando e controllando sia il Buddhismo che il Daoismo. In questo periodo emersero, tuttavia, delle figure di un certo rilievo come il monaco Y\u00fanq\u012b Zh\u016b H\u00f3ng (\u96f2\u68f2\u7969\u5b8f, 1535-1615), che promosse numerose associazioni laiche buddhiste e polemizz\u00f2 duramente contro i gesuiti e le dottrine cristiane. Altri monaci di rilievo di questo periodo furono Hanshan D\u00e9q\u00ecng (\u61a8\u5c71\u5fb7\u51ca, 1546-1623), Zibo Zh\u0113nk\u011b (\u7d2b\u67cf\u771f\u53ef, 1543-1604) e \u014euy\u00ec Zh\u00ecx\u00f9 (\u8545\u76ca\u667a\u65ed, 1599\u20131655)."}
{"id": "1852272", "revid": "767487", "url": "https://it.wikipedia.org/wiki?curid=1852272", "title": "Kevin Ollie", "text": ""}
{"id": "1852275", "revid": "599013", "url": "https://it.wikipedia.org/wiki?curid=1852275", "title": "A J Kitt", "text": "Biografia.\nSpecialista delle prove veloci originario di Boulder in attivit\u00e0 tra la fine degli anni 1980 e il decennio successivo, Kitt in Coppa del Mondo ottenne il primo piazzamento di rilievo il 23 gennaio 1988 a Leukerbad, concludendo 12\u00ba in discesa libera. Nella stessa stagione esord\u00ec ai Giochi olimpici invernali: a fu 26\u00ba nella discesa libera e non concluse n\u00e9 il supergigante n\u00e9 la combinata. \nIl 7 dicembre 1991 colse la sua unica vittoria, nonch\u00e9 primo podio, in Coppa del Mondo, nella discesa libera disputata a Val-d'Is\u00e8re; in seguito partecip\u00f2 ai XVI Giochi olimpici invernali di , classificandosi 9\u00ba nella discesa libera, 23\u00ba nel supergigante e non terminando la prova della combinata. In quella stagione in Coppa del Mondo ottenne il suo miglior piazzamento sia nella classifica generale (10\u00ba), sia in quella di discesa libera (3\u00ba), grazie anche a tre podi (tra i quali il 2\u00ba posto nella prestigiosa discesa libera disputata sulla Streif di Kitzb\u00fchel il 18 gennaio).\nNel 1993 ai Mondiali di Morioka, sua prima presenza iridata, vinse la medaglia di bronzo nella discesa libera; l'anno dopo ai XVII Giochi olimpici invernali di fu 17\u00ba nella discesa libera e non complet\u00f2 il supergigante. Il 15 marzo 1995 ottenne sull'impegnativa Stelvio di Bormio il suo ultimo podio in Coppa del Mondo, ancora in discesa libera (2\u00ba). Alla sua ultima presenza iridata, Sestriere 1997, fu 23\u00ba nella discesa libera e 25\u00ba nel supergigante, mentre all'addio olimpico, , non port\u00f2 a termine la discesa libera. Si conged\u00f2 dalla Coppa del Mondo con il 39\u00ba posto ottenuto nel supergigante di Lillehammer Kvitfjell dell'8 marzo 1998; il suo ritiro avvenne poche settimane dopo, in occasione dei Campionati statunitensi di quell'anno.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nNor-Am Cup.\nNor-Am Cup - vittorie.\nLegenda:\nDH = discesa libera"}
{"id": "1852276", "revid": "123567", "url": "https://it.wikipedia.org/wiki?curid=1852276", "title": "Guerra dei Boxer", "text": ""}
{"id": "1852277", "revid": "1022840", "url": "https://it.wikipedia.org/wiki?curid=1852277", "title": "Carmine Faraco", "text": "Acquista popolarit\u00e0 per aver partecipato ad alcuni film molto famosi come \"Ricomincio da tre\", \"I fichissimi\", \"Il tassinaro\" e \"L'allenatore nel pallone\". Intanto si divide tra televisione, radio e teatro. Ha partecipato alla seconda e terza edizione del \"Seven Show\" e al \"Maurizio Costanzo Show\" nel 2003. Nel marzo 2010 ha partecipato allo show di Gigi D'Alessio \"Gigi - Questo sono io\".\nTorna alla ribalta nel 2007, quando entra a far parte del cast dei comici di \"Colorado Caf\u00e8\". Qui impersona \"L'uomo dei Pecch\u00e8\", in cui analizza in maniera dissacrante dei testi di canzoni pi\u00f9 o meno famose, ulteriormente ridicolizzate nel momento in cui paragona i vari cantanti e cantautori italiani (come Antonello Venditti, Franco Battiato, Alex Britti, Tiziano Ferro, Gigi D'Alessio e altri) alle grandi band inglesi come \"i Genesis, i Pink Floyd, i Deep Purple\". Con lo stesso tipo di sketch \u00e8 comparso anche a \"Made in Sud\" nel 2013.\nIl 5 maggio 2011 \u00e8 stato pubblicato il suo primo brano, \"Pecch\u00e8\" (Perch\u00e9), in cui riprende gli stessi temi dei suoi \"sketch\" pi\u00f9 popolari."}
{"id": "1852280", "revid": "179980", "url": "https://it.wikipedia.org/wiki?curid=1852280", "title": "Jos\u00e9 Miguel Gonz\u00e1lez Rey", "text": ""}
{"id": "1852281", "revid": "599013", "url": "https://it.wikipedia.org/wiki?curid=1852281", "title": "Bo Outlaw", "text": ""}
{"id": "1852282", "revid": "110157", "url": "https://it.wikipedia.org/wiki?curid=1852282", "title": "Chiesa di Santa Croce (Sambuci)", "text": "La chiesa di Santa Croce si trova a Via Girolamo Theodoli a Sambuci (provincia di Roma)\n\u00c8 originaria del 1662 secondo un'iscrizione dedicatoria.\nStruttura.\nL'esterno.\nLa facciata \u00e8 in mattonatura ricoperta di intonaco.\nIl portale \u00e8 in travertino.\nLa facciata \u00e8 completata da stemma degli Astalli, timpano e lesene.\nIl campanile \u00e8 caratterizzato da finestre ad archetto.\nL'interno.\nSulle pareti vi sono dei finti marmi.\nSugli altari minori sono montate 2 tele, una raffigurante San Giuseppe, l'altra la Madonna del Carmine.\nSull'altare maggiore, invece \u00e8 un crocefisso."}
{"id": "1852285", "revid": "17179043", "url": "https://it.wikipedia.org/wiki?curid=1852285", "title": "Air Bud", "text": ""}
{"id": "1852286", "revid": "124881615", "url": "https://it.wikipedia.org/wiki?curid=1852286", "title": "Perry l'ornitorinco", "text": "Perry l'ornitorinco, conosciuto anche col nome Agente P (\"Agent P\") o pi\u00f9 semplicemente Perry, \u00e8 uno dei protagonisti della serie televisiva a cartoni Phineas e Ferb.\nCaratteristiche.\nAll'apparenza, Perry \u00e8 un normale ornitorinco domestico che vive con la famiglia Flynn-Fletcher e che non fa granch\u00e9 come animale, come viene sporadicamente ricordato dai suoi padroni. In realt\u00e0 Perry ha una doppia identit\u00e0, \u00e8 infatti un agente segreto che lavora per la O.W.C.A. (in inglese \"Organization Without a Cool Acronym\", in italiano \"Organizzazione Senza un Buon Acronimo\" o O.S.B.A.). Molte entrate per il suo ufficio da agente segreto si trovano proprio nell'abitazione di Phineas e Ferb, nel giardino, sul tetto, nella sala pranzo, in cucina ecc. Il suo acerrimo nemico nelle sue missioni \u00e8 il dottor Heinz Doofenshmirtz, soprannominato nella canzone che lo accompagna nell'edizione italiana, \"Il re del male\", anche se di male ha ben poco. Anche se l'uno vuole la cessazione dell'altro, \u00e8 stato dimostrato che l'uno non pu\u00f2 vivere senza l'altro.\nSviluppo del personaggio.\nPerry \u00e8 stato ritratto come ornitorinco dai due creatori della serie, perch\u00e9 volevano rompere le barriere riguardo all'uso dei soliti animali nelle serie televisive. Viene anche spiegato, nel film \"\", come venne adottato dai due fratelli: il suo sguardo strabico sembrava guardasse proprio Phineas e Ferb contemporaneamente. Il suo datore di lavoro \u00e8 il Maggiore Monogram che comunica con Perry attraverso uno schermo, a volte anche quando questo \u00e8 proprio vicino a lui.\nQuasi in ogni occasione, le invenzioni per migliorare l'estate di Phineas e Ferb spariscono proprio a causa delle lotte di Perry con il dottor Doofenshmirtz. Phineas e Ferb sono consapevoli che esista qualcosa che magicamente faccia sparire i loro progetti, ma sono all'oscuro che il responsabile sia proprio il loro ornitorinco e non lo sospettano nemmeno. Inoltre, Perry \u00e8 l'unico personaggio della serie ad essere a conoscenza di tutti i piani di Phineas e Ferb, in quanto spesso vi si trova coinvolto.\nPerry nell'edizione italiana.\nNel doppiaggio italiano \u00e8 stata adottata una voce differente per il verso di Perry, la stessa usata nel resto delle versioni non inglesi della serie, al posto di quella originale di Dee Bradley Baker. \u00c8 curioso notare che nel doppiaggio italiano in una puntata, il doppiatore di Phineas Flynn, Manuel Meli, imiti proprio il difficile verso che emette Perry quando parla.\nIl nome di Perry, cos\u00ec come quasi tutti i personaggi della serie, \u00e8 invece rimasto invariato. Tuttavia, nell'edizione originale del cartone, la \"P\" presente nella nomenclatura \"Agent P\", non sta ad indicare il nome di \"Perry\", bens\u00ec quello di \"Platypus\" (ossia ornitorinco)."}
{"id": "1852287", "revid": "124732384", "url": "https://it.wikipedia.org/wiki?curid=1852287", "title": "Chiesa di San Pietro (Sambuci)", "text": "La chiesa di San Pietro \u00e8 un luogo di culto cattolico situato a Sambuci, nella citt\u00e0 metropolitana di Roma Capitale, sede dell'omonima parrocchia appartenente alla diocesi di Tivoli.\nAntiamente dedicata a san Silvestro, venne fondata dai monaci dell'ordine di San Benedetto. La sua attuale conformazione risale al XVII secolo, con rifacimento nel XVIII e nel XIX secolo.\nDescrizione.\nLa facciata, scandita verticalmente da quattro lesene e stretta fra due volute, \u00e8 a capanna e termina in alto con un timpano triangolare, al di sotto del quale \u00e8 posto lo stemma della famiglia Astalli; alla sua destra si eleva la torre campanaria.\nInternamente, la chiesa presenta una pianta a navata unica, le cui pareti sono abbellite da finti marmi; il soffitto ligneo dell'aula venne dipinto da Giovanni Angelo Canini nel 1663 con le \"Allegorie delle virt\u00f9 teologali\" a grisaille e, al centro, la \"Gloria di san Pietro\". Sulla cantoria in controfacciata vi \u00e8 l'organo a canne, risalente alla seconda met\u00e0 del XVIII secolo. L'altare maggiore, posto nell'abside quadrangolare, accoglie le reliquie di ; alla sua sinistra, la finestra che permetteva ai nobili del castello di assistere alle celebrazioni senza uscire dal castello stesso."}
{"id": "1852288", "revid": "14691", "url": "https://it.wikipedia.org/wiki?curid=1852288", "title": "Wahehe", "text": ""}
{"id": "1852289", "revid": "14691", "url": "https://it.wikipedia.org/wiki?curid=1852289", "title": "Uhehe", "text": ""}
{"id": "1852293", "revid": "2184720", "url": "https://it.wikipedia.org/wiki?curid=1852293", "title": "Porta di Roma", "text": "Porta di Roma \u00e8 un progetto urbanistico inserito nei piani di sviluppo per Roma Capitale; prevede la realizzazione di un quartiere residenziale nel territorio del Municipio III, a ridosso del Grande Raccordo Anulare, inserito nel nuovo \"Parco delle Sabine\", nelle zone Castel Giubileo e Casal Boccone. L'asse viario principale del nuovo insediamento \u00e8 il Viale Carmelo Bene; la maggior parte delle strade di nuova realizzazione \u00e8 stata intitolata ad attrici ed attori italiani del XX secolo.\nAll'interno del nuovo quartiere \u00e8 stata realizzata la \"Galleria Porta di Roma\", uno dei pi\u00f9 grandi centri commerciali d'Europa: \u00e8 composto da una galleria di 220 esercizi di piccola, media e grande superficie.\nL'insediamento \u00e8 da anni al centro del dibattito che riguarda il prolungamento della linea B1 della metropolitana di Roma."}
{"id": "1852294", "revid": "124892360", "url": "https://it.wikipedia.org/wiki?curid=1852294", "title": "Filarete di Kiev", "text": ""}
{"id": "1852296", "revid": "446353", "url": "https://it.wikipedia.org/wiki?curid=1852296", "title": "Ribellione dei Boxer", "text": "La ribellione dei Boxer, o rivolta dei Boxer o anche guerra dei Boxer, fu una ribellione sollevata in Cina nel 1899, contro l'influenza straniera colonialista, da un grande numero di organizzazioni cinesi popolari, riunite sotto il nome di Yihetuan (cio\u00e8 Gruppi di autodifesa dei villaggi della giustizia e della concordia).\nLa rivolta ebbe come base sociale molte scuole di kung fu (identificate come \u00abscuole di pugilato\u00bb), che inizialmente utilizzarono il nome di \u00abpugili della giustizia e della concordia\u00bb, che i missionari nei loro racconti resero solamente come \u00abboxer\u00bb.\nStoria.\nLa Cina alla fine del XIX secolo.\nDopo aver sofferto per le guerre dell'oppio e la rivolta dei Taiping, la Cina era stata ulteriormente indebolita dall'aggressione nipponica del 1894-1895, cosicch\u00e9 le grandi potenze l'avevano suddivisa in zone d'influenza. Alla fine del XIX secolo, il risentimento nei confronti degli occidentali giunse al suo apice a causa della continua ingerenza straniera negli affari interni della Cina, con la connivenza passiva dell'imperatrice madre Cixi. Inoltre la cattiva gestione da parte delle potenze straniere dei problemi legati alla siccit\u00e0 fu causa di enormi carestie, che aumentarono il risentimento verso gli occidentali e le classi agiate.\nErano gli anni del grande assalto all'impero di mezzo, in piena decadenza con la dinastia dei Manci\u00f9, per strappare concessioni territoriali, zone di influenza, miniere e appalti per la costruzione delle ferrovie. Per la spartizione erano in corsa inglesi, russi, giapponesi, francesi e tedeschi. Sembrava che la Cina stesse per fare la stessa fine dell'Africa: a fine Ottocento erano gi\u00e0 62 gli insediamenti stranieri presenti in Cina. La rabbia derivava non tanto dall'invasione di una nazione sovrana, quanto dalla sistematica violazione delle tradizioni e delle regole di comportamento cinesi, che non veniva perseguita perch\u00e9 di fatto gli Occidentali erano immuni da qualsiasi procedimento.\nQuesto risentimento crebbe fino al punto di portare alla distruzione e alla violenza contro le aziende straniere, i loro dipendenti e persino oggetti quali violini, automobili, linee telefoniche e altri oggetti che si potevano far risalire alla progressiva occidentalizzazione della Cina. Anche se il governo Qing condann\u00f2 formalmente le azioni violente, non ne persegu\u00ec i responsabili. I disordini antioccidentali iniziarono nel 1899, mentre la guerra vera e propria contro le truppe occidentali cominci\u00f2 nel giugno 1900 e dur\u00f2 fino al 7 settembre 1901, durante gli anni finali dell'impero Manci\u00f9 in Cina sotto la guida della dinastia Qing.\nIl movimento dei Boxer e la rivolta.\nIl 5 gennaio 1900 Sir Claude MacDonald, il ministro britannico a Pechino, scrisse al Foreign Office su un movimento chiamato \"Boxer\" che aveva attaccato propriet\u00e0 cristiane e convertiti cinesi nello Shandong e nella provincia meridionale di Zhili. Nei primi mesi del 1900 questo \"movimento dei Boxer\" diede vita a una forte espansione nella parte settentrionale di Zhili, nell'area che circondava Pechino, e persino i Boxer iniziarono a vedersi nella capitale. Alla fine di maggio, i Boxer anticristiani presero una piega anti estera pi\u00f9 ampia, e man mano che divennero pi\u00f9 organizzati, iniziarono ad attaccare la ferrovia di Pechino a Baoding e a tagliare le linee del telegrafo tra Pechino e Tientsin.\nInfatti inizialmente l'organizzazione prese il nome di \u00abPugno della giustizia e della concordia\u00bb (Yihequan) ed in seguito quello di \u00abGruppo della giustizia e della concordia\u00bb (Yihetuan). I Boxer raggruppavano contadini senza terre, carrettieri, artigiani, portatori di sedie, piccoli funzionari, ex soldati. Essi vedevano con autentico terrore l'ampliamento della rete ferroviaria, la costruzione delle linee telegrafiche, la comparsa sulle vie fluviali di navi a vapore, l'apparizione di tessuti e filati fabbricati a macchina. Tutte novit\u00e0 che, nell'immediato, toglievano loro posti di lavoro. Portatori di queste novit\u00e0 erano gli stranieri, in modo particolare gli ingegneri delle ferrovie e delle miniere. Essi erano ferocemente odiati assieme a un'altra categoria, quella dei missionari, cattolici e protestanti. Un testo cinese redatto all'epoca di Mao Zedong spiega che:\nUna fonte meno sospetta, quella dello storico britannico Peter Fleming, giungeva per\u00f2 alle stesse conclusioni e precisava che le pretese secolari dei missionari cattolici erano senza limiti. In una istanza al trono, presentata il 15 marzo 1899, essi chiedevano che si riconoscessero loro, incondizionatamente e interamente, i diritti politici e i privilegi concessi ai cinesi di altissimo rango: per esempio l'equiparazione dei vescovi ai governatori generali. Fleming commentava cos\u00ec:\nI Boxer si batterono da principio, oltre che per la salvaguardia delle tradizioni nazionali contro l'\u00abinquinamento\u00bb straniero, anche in difesa dei contadini contro le soperchierie dell'amministrazione imperiale e dei grandi signori cinesi, ma i governanti di Pechino riuscirono poi a incanalare solo contro gli stranieri tutto l'odio dei Boxer. La rivolta inizi\u00f2 nel nord della Cina come movimento contadino, anti-imperialista e antistraniero. Gli attacchi erano rivolti verso gli stranieri che stavano costruendo le ferrovie e violando il feng shui, e verso i cristiani, considerati responsabili della dominazione straniera in Cina. Nel complesso chi pag\u00f2 il prezzo pi\u00f9 alto furono i cinesi cristiani, molte migliaia dei quali furono uccisi, e in grandissima maggioranza, 18.000, erano cattolici. Iniziata nello Shandong, diffusasi poi nello Shanxi e nell'Hunan, la rivolta dei Boxers raggiunse anche lo Tcheli Orientale Meridionale, allora vicariato apostolico di Xianxian, affidato ai gesuiti, ove i cristiani uccisi si contarono a migliaia. Secondo alcuni storici, in tale vicariato furono uccisi circa 5.000 cattolici, di cui 3.069 identificati, soprattutto nelle province di Shandong e Shanxi.\nNel maggio del 1898 una parte dei Boxers \u2013 i quali, sostituendo il secondo carattere nella scrittura del proprio nome, ora si facevano chiamare \u00abYi He Tuan\u00bb, cio\u00e8 \u00abBande della Giusta Armonia\u00bb - era diventata un'organizzazione volontaria di confine tra lo Shantung e il Chi li \u2013 la provincia intorno a Pechino - e il governatore dello Shantung, Chang Ju-mei, aveva comunicato al governo che intendeva incorporarli nella milizia locale. Ma i primi accenni di parte occidentale all'attivit\u00e0 dei Boxer paiono risalire solo al maggio 1899, in seguito ai primi moti anticristiani. Da allora gli attacchi sferrati contro le missioni, i convertiti cinesi e i bianchi andarono aumentando e, quando il 31 dicembre 1899 venne ucciso un missionario protestante inglese, il corpo diplomatico cominci\u00f2 a preoccuparsi. Vennero fatti passi congiunti presso lo Tsung-li Yamen - il ministero degli Esteri cinese - il 27 gennaio 1900, il 27 febbraio, il 5 e il 16 marzo e infine il 3 aprile chiedendo la messa fuori legge dei Boxers.\nNel giugno 1900 i \"boxer\" attaccarono il Quartiere delle legazioni a Pechino, assedio sostenuto anche da reparti dell'esercito regolare con il tacito consenso dell'imperatrice Cixi. I membri dei Gruppi di giustizia e concordia erano chiamati semplicemente \u00abBoxer\u00bb dagli occidentali, per via della presenza della parola \u00abpugno\u00bb (\u62f3\uff0cQuan) nel nome originale. Man mano che le violenze e gli eccidi di convertiti aumentavano, i dispacci inviati in Europa si infittivano e, gi\u00e0 il 7 marzo, i ministri plenipotenziari occidentali avevano suggerito ai rispettivi governi una dimostrazione navale congiunta per premere sul governo cinese. Washington, Berlino e Roma accettarono e stabilirono l'invio di navi a Ta ku, il porto pi\u00f9 vicino alla capitale; Parigi mise le proprie in preallarme e, davanti a questi movimenti, anche Londra stabil\u00ec di mandare un paio di unit\u00e0. A questo si aggiunse la spaventata e molto soggettiva interpretazione dei fatti fornita ai diplomatici occidentali il 19 maggio dal vescovo cattolico francese Favier, il quale aveva concluso il suo rapporto chiedendo 50 uomini per proteggere il Pei T'ang, la Cattedrale. L'indomani erano stati trovati affissi per le vie dei manifesti in cui i Boxer annunciavano l'inizio del massacro degli stranieri il primo giorno della quinta luna; ma a ben vedere, se negli ultimi cinque mesi erano piovute minacce contro i \u00abdiavoli occidentali\u00bb, dopo la morte del missionario inglese c'era stato solo il ferimento leggero d'un impiegato francese e null'altro.\nAllarmati da questi segnali di pericolo, il 28 maggio i diplomatici avevano per\u00f2 stabilito di chiamare truppe e ne avevano informato lo Tsung li Yamen. Questo, molto a malincuore, aveva dato il permesso formale; ma il ministro francese Pichon aveva gi\u00e0 mandato ordini in tal senso a Ta ku. In realt\u00e0 c'era nell'aria una forte tensione, ma non si parlava ancora di sollevazione e forse non sarebbe neanche scoppiata senza il richiamo dei reparti adibiti alla guardia alle legazioni. La notizia di esso inaspr\u00ec gli animi. Il 31 un gruppo di ingegneri ferroviari francesi e belgi venne aggredito a cinquanta chilometri da Tientsin: quattro furono uccisi alcuni altri feriti e si ritenne il fatto \u2013 non a torto \u2013 un'ulteriore conferma del pericolo in cui versavano gli Occidentali.\nL'intervento internazionale.\nIl 1\u00ba giugno cominciarono ad arrivare i distaccamenti di una spedizione internazionale guidata da un sodalizio chiamato \"alleanza delle otto nazioni\": le navi europee, giapponesi e americane al largo dei Forti Taku fecero arrivare un contingente di 436 marinai (75 russi, 75 inglesi, 75 francesi, 60 statunitensi, 50 tedeschi, 41 italiani, 30 giapponesi e 30 austriaci) a Pechino per proteggere le rispettive delegazioni. Il 10 giugno l'ammiraglio britannico Seymour comunic\u00f2 a Londra da Taku che sarebbe partito quella mattina stessa per Pechino con i 2.000 marinai del secondo contingente occidentale \u2013 tra cui un altro contingente di marinai italiani. Come forze erano pi\u00f9 dimostrative che altro; ma il loro movimento verso Pechino aveva preoccupato il popolo, esacerbato i Boxer e intimorito il Governo, il quale, gi\u00e0 xenofobo di per s\u00e9, come era logico non gradiva certo la presenza di militari stranieri armati nella propria capitale.\nL'11 giugno venne avvistato il primo Boxer, vestito con il suo abito caratteristico, nel quartiere delle legazioni. Il ministro tedesco Clemens von Ketteler e i soldati tedeschi catturarono un ragazzo Boxer e lo giustiziarono senza motivo. Come risposta, migliaia di Boxer irruppero nella citt\u00e0 di Pechino lo stesso pomeriggio e bruciarono la maggioranza delle chiese e delle cattedrali cittadine, bruciando vive alcune persone. I soldati dell'ambasciata britannica e delle legazioni tedesche spararono e uccisero alcuni Boxer, inimicandosi la popolazione della citt\u00e0.\nIl ruolo del governo e le conseguenze.\nIl governo della dinastia Qing rappresentato dall'imperatrice Cixi si rivel\u00f2 di fatto impotente; la governante viveva in un continuo clima di sospetto, che la portava a temere tutti, compresi i cinesi nazionalisti (per i quali, in effetti, i sovrani mancesi erano una dinastia di usurpatori stranieri); Cixi odiava per\u00f2 di pi\u00f9 gli europei e le loro \u00abdiavolerie moderne\u00bb: non per caso, all'interno della Citt\u00e0 Proibita erano vietati il telefono e l'uso delle biciclette. Anche se il governo Qing condann\u00f2 formalmente le azioni violente, non ne persegu\u00ec dunque i responsabili e, anzi, dopo l'inizio dell'assedio alle legazioni, il 20 giugno 1900 dichiar\u00f2 guerra alle otto potenze.\nLa situazione infatti, fattasi sempre pi\u00f9 tesa, giunse infine al punto di rottura proprio in quella giornata, quando la stessa imperatrice cinese Cixi spinse i Boxer ad attaccare e assediare il quartiere di Pechino dov'erano insediate le delegazioni straniere. Chi salv\u00f2 la situazione dal disastro totale furono i vicer\u00e9 cinesi, che riuscirono a impedire l'estensione delle ostilit\u00e0 al di fuori delle regioni settentrionali. Li Hung-chang, uno dei tre vicer\u00e9 delle provincie meridionali, di propria iniziativa all'inizio delle ostilit\u00e0 aveva telegrafato ai diplomatici cinesi all'estero che i combattimenti a Taku non erano scoppiati per ordine del trono e che di questo bisognava informare i governi occidentali e domandare loro una tregua per una soluzione negoziata del conflitto.\nQuando poi da Pechino venne la dichiarazione di guerra, Li e i suoi due colleghi Chang Chih-tung e Liu K'un-i, decisero di ignorarla, interpretando la frase che nel decreto del 20 giugno ordinava ai vicer\u00e9 di \u00abunirsi per proteggere i loro territori\u00bb nel senso di scegliere la via migliore per salvaguardare le provincie a cui erano preposti. E quale modo migliore del restare inattivi e in pace? La stessa strada fu seguita dal vicer\u00e9 dello Shantung (Shandong) - Y\u00fcan Shih-k'ai - e in questo modo tutti e quattro riuscirono a tener lontana la guerra dai loro territori e a dare consistenza alla tesi, successivamente sostenuta dal Governo cinese, che l'assedio delle legazioni era stata un'iniziativa dei Boxer in rivolta contro la dinastia, alla quale oltretutto erano sfuggite di mano pure gran parte delle forze regolari stanziate fra Taku e Pechino.\nStabilito questo atteggiamento e allacciate relazioni pi\u00f9 o meno formali con le Potenze, ben liete dal canto loro di poter circoscrivere i combattimenti alla zona fra il mare e Pechino, i vicer\u00e9 cominciarono a farsi sentire nella capitale; ma non ottennero nulla. L'entrata a Pechino del corpo di spedizione internazionale indusse il 14 agosto 1900 l'imperatrice vedova Cixi, l'Imperatore, e i pi\u00f9 alti ufficiali a fuggire dal Palazzo Imperiale per Xi'an, da dove inviarono Li Hongzhang per le trattative di pace.\nIl governo cinese fu costretto a dare un indennizzo alle vittime e a fare altre concessioni: il quartiere delle legazioni, al centro della capitale, viene ingrandito e vietato ai residenti cinesi; esso venne posto sotto il controllo permanente delle truppe straniere, al pari di dodici punti sulle vie di accesso da Pechino al mare. Inoltre il principe Duan fu mandato in esilio nel pi\u00f9 profondo della Cina, a 4.000 chilometri dalla capitale, nella zona di Kashgar. Vari responsabili del massacro di Pechino furono autorizzati dall'imperatrice a suicidarsi. Altre riforme successive alla crisi del 1900 causarono, almeno in parte, la fine della dinastia la nascita della Repubblica Cinese che mantenne il controllo del continente fino al 1949, per poi controllare, come ancora oggi, la sola Taiwan pi\u00f9 alcune piccole isole minori.\nCronologia degli eventi.\nL'assedio delle legazioni.\nLe legazioni di Regno Unito, Francia, Germania, Italia, Austria-Ungheria, Spagna, Belgio, Paesi Bassi, Stati Uniti, Russia e Giappone si trovavano nel quartiere delle legazioni di Pechino a sud della Citt\u00e0 Proibita. Ricevuta la notizia dell'attacco ai forti di Taku il 19 giugno, l'imperatrice ordin\u00f2 immediatamente alle legazioni che i diplomatici e tutti gli altri stranieri avrebbero dovuto abbandonare Pechino sotto la scorta dell'esercito cinese entro 24 ore.\nLa mattina successiva fu trucidato il plenipotenziario tedesco barone Klemens Freiherr von Ketteler, ucciso per le strade di Pechino da un capitano Manci\u00f9. Gli altri diplomatici temevano che sarebbero stati uccisi anch'essi se avessero lasciato il quartiere delle legazioni, e cos\u00ec non rispettarono l'ordine cinese di abbandonare Pechino. Il 21 giugno l'imperatrice Cixi dichiar\u00f2 guerra a tutte e otto le potenze straniere.\nL'esercito regolare cinese e i Boxer assediarono il quartiere delle legazioni per 55 giorni, dal giugno al 14 agosto 1900; in esso trovarono rifugio 473 civili stranieri (di cui 149 donne e 79 bambini), 451 soldati di otto Paesi diversi (il gruppo proveniente da Tianjin era riuscito ad arrivare poco prima) e oltre 3.000 cinesi convertiti al cristianesimo con i loro servitori. Dall'altra parte della Citt\u00e0 Proibita, nella cattedrale cattolica di Beitang, Monsignore Alphonse Favier, vicario apostolico di Pechino, assieme a 3.500 membri della comunit\u00e0 cristiana cinese, riusc\u00ec a resistere grazie all'aiuto di soli 43 marinai francesi e italiani.\nIl discorso di Guglielmo II.\nIl kaiser Guglielmo II pronunci\u00f2 un esplicito invito a radere al suolo Pechino per vendicare il barone von Ketteler e, nel salutare a Brema, il 27 luglio 1900, il contingente tedesco in partenza per la spedizione punitiva internazionale, cos\u00ec l'arringava:\nLa spedizione internazionale.\nIl 4 agosto una forza di soccorso, chiamata Alleanza delle otto nazioni, marci\u00f2 da Tientsin verso Pechino. Era composta da circa 18.000 uomini (4.300 fanti russi (cosacchi e artiglieria), 8.000 fanti giapponesi, 3.000 britannici, per lo pi\u00f9 fanteria, cavalleria e artiglieria di stanza in India, soldati e marine con artiglieria e una brigata francese di 800 uomini, provenienti dall'Indocina con artiglieria).\nLa conquista di Pechino.\nMentre parte del corpo di spedizione cercava di ripulire le sacche di resistenza intorno a Tianjin, massacrando i civili quando i Boxer riuscivano a eclissarsi, il \u00abcorpo di liberazione\u00bb, al comando del generale inglese Gaselee, lasciava Tianjin e marciava su Pechino incontrando una debole resistenza. Il 13 agosto le truppe delle otto nazioni si trovavano sotto le mura della capitale e l'indomani giapponesi, americani, francesi, russi e inglesi, suddivisi in quattro colonne, lanciarono l'attacco finale, preceduto dal fuoco di tutte le artiglierie.\nVinta l'ultima resistenza, entrarono in citt\u00e0 lo stesso 14 agosto 1900, liberando le legazioni e la cattedrale di Beitang. L'imperatrice vedova Cixi, travestita da contadina, fugg\u00ec con l'Imperatore e i pi\u00f9 alti ufficiali dal Palazzo imperiale per Xi'an, e inviarono Li Hongzhang per le trattative di pace. Nell'assedio persero la vita 76 combattenti (altri 150 avevano riportato ferite) e 6 bambini stranieri e qualche centinaio di cristiani cinesi; le perdite furono ben pi\u00f9 gravi per gli assedianti.\nI saccheggi e le violenze degli stranieri.\nSubito dopo la liberazione degli assediati le forze internazionali procedettero alla spartizione della capitale. I partecipanti all'alleanza delle otto nazioni furono responsabili del saccheggio di molti manufatti storici di origine cinese, come quelli che si trovavano nel Palazzo d'Estate, e istigarono l'incendio di molti importanti edifici cinesi nel tentativo di sbaragliare i ribelli Boxer:\nIn questa fase, secondo tutte le fonti, il comportamento dei vincitori tocc\u00f2 il culmine della crudelt\u00e0. Cos\u00ec riferiscono Marianne Bastide, Marie-Claire Berg\u00e8re e Jean Chesneaux:\nInviato di \"Le Figaro\" in Cina, il celebre scrittore Pierre Loti confermava nei suoi articoli \u00abla smania di distruzione e la furia omicida\u00bb contro l'infelice \u00abCitt\u00e0 della Purezza\u00bb:\nIl generale Chaffee, dal canto suo, riferiva ai giornalisti che si poteva seriamente affermare:\nIl saccheggio di Pechino, con il suo codazzo di uccisioni, dur\u00f2 ancora per molti mesi, mentre ciascun contingente accusava gli altri di rapacit\u00e0 e sosteneva, per proprio conto, di avere le mani nette. A questo scaricabarile poneva drasticamente fine il feldmaresciallo Alfred von Waldersee, comandante del contingente tedesco:\nIl contingente italiano prese parte, con gli altri contingenti, a stragi, a saccheggi, a incendi di interi abitati, alla decapitazione pubblica di Boxer o presunti tali. La stessa relazione ufficiale del Ministero per la Guerra non nascondeva, per esempio, che dalla spedizione su Pao-ting (\u00abuna delle pi\u00f9 gravi rappresaglie compiute dagli alleati sulla popolazione cinese\u00bb) e dalla conseguente occupazione della banca e la confisca del suo intero deposito, agli italiani tocc\u00f2, come quota del bottino, la cifra di 26.000 dollari.\nIl tenente medico Messerotti Benvenuti scatt\u00f2 delle fotografie il 22 dicembre 1900 a Pechino sulla decapitazione di un cinese sospettato di aver preso parte all'assassinio di un soldato italiano. Cinque immagini che cos\u00ec il medico commentava: \u00abSar\u00f2 d'animo cattivo, ma ti assicuro che il triste spettacolo, sebbene condotto in modo barbaro dal boia cinese e dai suoi aiutanti, non mi ha fatto quell'impressione che temevo di riportarne. Forse perch\u00e9 ero convinto della colpevolezza dell'individuo e della giustezza della punizione\u00bb. Tra i suoi ricordi anche questa modesta poesiola che la dice lunga sulla pratica pi\u00f9 diffusa dal corpo di spedizione:\nIl \"protocollo dei Boxer\" e la fine.\nNel settembre 1901 l'imperatrice Cixi fu costretta a firmare il Protocollo dei Boxer, che impose alla Cina una pesante indennit\u00e0 di guerra: 450 milioni di tael (un tael per ciascuno dei 450 milioni di cinesi), pari a 67,5 milioni di sterline dell'epoca, garanzia per il ripristino delle dogane, che del resto erano gi\u00e0 in mano agli occidentali dal 1859. Le riparazioni di guerra sarebbero state pagate in oro in trentanove annualit\u00e0 e con gli interessi, e sarebbero state pari a 982.238.150 tael, interessi (4% all'anno) inclusi. La Cina pag\u00f2 668.661.220 tael d'argento dal 1901 al 1939, equivalenti a circa 61 miliardi di dollari americani a parit\u00e0 di potere d'acquisto.\nLe potenze alleate che avevano partecipato alla spedizione imposero alla Cina un indennizzo per le spese di guerra sostenute. Si trattava di una cifra assolutamente gravosa: 450 milioni di \"Haikvan taels\" d'argento, pari a 1.687.500.000 lire dell'epoca. Di questa somma spettavano all'Italia 26.617.000 \"taels\", pari a circa 99.813.768 lire.\nLe forze internazionali.\nRegno d'Italia.\nAll'inizio di giugno alcuni reparti dell'esercito italiano sbarcarono in Cina, seguito successivamente da un corpo di spedizione italiano in Cina, che partecip\u00f2 alla difesa del quartiere delle legazioni e a quella della Cattedrale Cattolica, il Beitang facendo meritare la Medaglia d'oro al valor militare ai due comandanti, Federico Paolini e Angelo Olivieri; un plotone sbarcato dalla Regia Nave \"Calabria\" e al comando del tenente di vascello Sirianni che prosegu\u00ec con la colonna Seymour, mentre un altro, pi\u00f9 piccolo, di 20 marinai e comandato dal sottotenente di vascello Ermanno Carlotto \u2013 medaglia d'oro alla memoria \u2013 prese parte alla difesa di Tientsin, che permise di tener aperta la strada di Pechino alle forze occidentali in via di concentrazione. Infine un plotone da sbarco, al comando del tenente di vascello Giambattista Tanca, fu all'attacco e presa dei forti di Taku sulla costa.\nAl largo restava la Forza Navale Oceanica italiana, affidata al contrammiraglio Camillo Candiani da cui si attinsero uomini per costituire un Battaglione Marinai.\nArrivarono poi le forze di terra, definite ufficialmente Regie Truppe Italiane nell'Estremo Oriente: il I battaglione di fanteria, il I Bersaglieri, una batteria d'artiglieria da montagna, un plotone cavalleggeri esplorante, una batteria mitragliatrici, un distaccamento misto del Genio, un Ospedaletto da Campo, un drappello di Sussistenza e una sezione Carabinieri Reali, per un complesso di 1.965 uomini (83 ufficiali e 1.882 soldati) e 178 quadrupedi, al comando del colonnello Garioni e gli effettivi italiani in Cina salirono da 578 a 2.543, su 65.610 delle forze internazionali ed operarono per un anno, sia nell'entroterra, sia nell'allargamento dell'occupazione sulla costa, prendendo il 2 ottobre i forti di Shan hai kwan, Pei Ta Ho e Shu Kwan Tao, localit\u00e0 costiere per le quali passava la linea ferroviaria da Tientsin alla Manciuria, rientrando rapidamente dopo aver lasciato a Shan hai kwan un distaccamento della Regia Marina.\n\u00c8 doveroso ricordare il contributo dell'allora Capitano dell'8\u00ba bersaglieri Eugenio Di Maria che, nel combattimento di Kun an Sien del 1 e 2 novembre 1900, fu decorato di medaglia d\u2019argento al valor militare.\nAgli italiani vennero affidate diverse missioni per smorzare le ultime resistenze all'interno della Cina. Si ricorda quella del 2 settembre, consistente nell'espugnare i forti di Chan-hai-tuan: un incarico particolarmente gravoso, se si considera che gi\u00e0 altri reparti vi si erano cimentati invano, e che nel frattempo agli assediati erano giunti due squadroni di cavalleria di rinforzo. Gli italiani annoveravano 470 uomini su tre compagnie, due di bersaglieri e una di marinai, e malgrado l'inferiorit\u00e0 numerica degli attaccanti il nemico fu costretto dopo tre assalti a ritirarsi, abbandonando persino le armi per correre pi\u00f9 velocemente. In un'altra circostanza i francesi, in segno di spregio agli ordini del feldmaresciallo tedesco Alfred Graf von Waldersee, avevano occupato il villaggio di Paoting-fu, che era stato affidato al controllo degli italiani e dei tedeschi, prima ancora che questi potessero giungervi. Il colonnello Garioni per\u00f2, per nulla disposto a subire l'affronto senza reagire, una notte, alla testa di 330 uomini, riusc\u00ec ad introdursi a Cunansien, una cittadina in quel momento assediata dai francesi, e ad issare il tricolore nella sua piazza principale. Al termine delle operazioni l'Italia ottenne in perpetuo, a decorrere dal 7 giugno 1902, 457.800 m\u00b2 che costituirono la concessione italiana di Tientsin.\nImpero austro-ungarico.\nCome membro delle nazioni Alleate, la marina austro-ungarica invi\u00f2 due navi scuola e gli incrociatori \"Kaiserin und K\u00f6nigin Maria Theresia\", \"Kaiserin Elisabeth\", \"Aspern\", e \"Zenta\" e una compagnia di \"marine\" verso la costa settentrionale cinese nell'aprile 1900, con base nella concessione russa di Port Arthur. In giugno aiutarono a tenere la ferrovia del Tianjin contro le forze dei Boxer, e aprirono il fuoco contro diverse giunche sul fiume Hai nei pressi di Tong-Tcheou.\nPresero inoltre parte alla conquista dei Forti di Taku, che dominano i dintorni di Tianjin, e all'arrembaggio e cattura di quattro cacciatorpediniere cinesi da parte del capitano Roger Keyes del \"Fame\". Dopo la ribellione un incrociatore venne mantenuto permanentemente in Cina (presso il porto fortificato di Tsingtao, colonia della Germania) e un distaccamento di fanti di marina venne dispiegato all'ambasciata di Pechino. Il tenente Georg Ritter von Trapp venne decorato per il coraggio mostrato a bordo della \"Kaiserin und K\u00f6nigin Maria Theresa\" durante la Ribellione.\nLa percezione nella Cina contemporanea.\n I fatti sono stati trasposti diverse volte al cinema.\nNel gennaio 2006, \"Freezing Point\", un supplemento settimanale al giornale \"China Youth Daily\", fu chiuso in parte a causa della pubblicazione di un saggio di Yuan Weishi, un professore di storia alla Universit\u00e0 dello Zhongshan, che criticava il modo in cui la Rivolta dei Boxer e la storia del XIX secolo riguardo l'interazione straniera con la Cina \u00e8 ora ritratta nei libri di testo cinesi e insegnata a scuola."}
{"id": "1852298", "revid": "599013", "url": "https://it.wikipedia.org/wiki?curid=1852298", "title": "Corey Maggette", "text": "Carriera.\nCollege.\nDopo un anno di college presso la Duke University, durante la quale disput\u00f2 una discreta stagione nel campionato universitario NCAA, Maggette nel 1999 si dichiar\u00f2 eleggibile per il draft NBA.\nNBA.\nOrlando Magic.\nIl suo approdo nella National Basketball Association avviene con gli Orlando Magic, che lo chiamano con la 13\u00aa scelta assoluta. In Florida rimane solo per la sua stagione da \"rookie\": nel 2000 la dirigenza lo cede ai Los Angeles Clippers, reduci da un'annata da incubo (soltanto 15 vittorie su 82).\nLos Angeles Clippers.\nA \"LA\" il suo impiego aumenta, migliorando anche i risultati di squadra, e dopo un paio di buone stagioni Corey compie il decisivo salto di qualit\u00e0, diventando uomo da 20 punti a partita. Il 2005 e il 2008 sono stati i suoi anni di maggior successo, capitalizzando pi\u00f9 di 22 punti di media.\nGolden State Warriors.\nNell'estate 2008 decide di uscire dal suo contratto con la franchigia californiana e di immettersi nel mercato, passando cos\u00ec ai Golden State Warriors.\nCharlotte Bobcats.\nDopo la serrata NBA firma per i Charlotte Bobcats del presidente Michael Jordan.\nDetroit Pistons.\nIl 27 giugno 2012 i Charlotte Bobcats lo mandano a Detroit in cambio di una prima scelta e Ben Gordon."}
{"id": "1852300", "revid": "181699", "url": "https://it.wikipedia.org/wiki?curid=1852300", "title": "Trattati iniqui", "text": ""}
{"id": "1852304", "revid": "1957733", "url": "https://it.wikipedia.org/wiki?curid=1852304", "title": "The Gift of Game", "text": "The Gift of Game \u00e8 il primo album in studio del gruppo musicale statunitense Crazy Town, pubblicato nel 1999 dalla Columbia Records.\nDescrizione.\nIl disco ha venduto a livello mondiale due milioni e mezzo di copie, di cui oltre met\u00e0 nei soli Stati Uniti, dove \u00e8 stato premiato con un disco di platino. Le sue vendite contribuirono in parte al successo delle sonorit\u00e0 nu metal e rap rock negli anni novanta e duemila.\nQuest'album vede la partecipazione di Jay Gordon e Amir Derakh, membri degli Orgy, e del rapper KRS-One. Il disco deve gran parte della notoriet\u00e0 al singolo \"Butterfly\", costruito su un frammento di \"Pretty Little Ditty\" dei Red Hot Chili Peppers.\nLa ragazza tatuata col lecca lecca in mano in copertina si chiama \"Little Lolita\", e rappresenta la mascotte del gruppo, disegnata dal cantante Shifty Shellshock e da suo zio. Il titolo e la copertina dell'album traggono ispirazione dal testo della traccia \"Lollipop Porn\". Nell'album solista di Shifty \"Happy Love Sick\" appare anche una canzone intitolata \"Lolita\", e la ragazza riappare, vestita da b-girl, sulla copertina del terzo album in studio del gruppo, \"The Brimstone Sluggers\".\nAccoglienza.\nSteve Huey di AllMusic consider\u00f2 l'album \"simile a molti altri dischi rap metal, che combina ritmi aggressivi e virili con potenti e rumorosi riff di chitarra e notevoli influssi hip hop\". Huey sostenne che il gruppo e l'album erano promettenti, malgrado evidenti somiglianze coi Limp Bizkit e altri gruppi simili. April Long di \"NME\" critic\u00f2 negativamente la prevedibilit\u00e0 dei riff di chitarra e dei testi."}
{"id": "1852307", "revid": "124323300", "url": "https://it.wikipedia.org/wiki?curid=1852307", "title": "Stazione di Camogli-San Fruttuoso", "text": "La stazione di Camogli-San Fruttuoso \u00e8 una fermata ferroviaria ubicata sulla linea Genova-Pisa, a servizio della citt\u00e0 di Camogli e del borgo di San Fruttuoso, raggiungibile via mare da Camogli.\nStoria.\nLa stazione, in origine denominata semplicemente \"Camogli\", venne aperta all'esercizio il 23 novembre 1868 con l'attivazione della linea da Genova Brignole a Chiavari.\nL'attivazione del raddoppio del binario fra Pieve Ligure e Santa Margherita Ligure, comprendente anche la stazione di Camogli, avvenne per tratte fra il 1921 ed il 1923.\nIl 1\u00ba maggio 1954 la stazione assunse la nuova denominazione di \"Camogli-San Fruttuoso\".\nPrivato del binario d'incrocio e dello scalo merci, l'impianto fu declassato a fermata impresenziata il 13 febbraio 2005. Da allora il capolinea delle corse suburbane verso Genova \u00e8 stato spostato alla stazione di Recco.\nStruttura ed impianti.\nIl fabbricato viaggiatori si compone di tre corpi di cui quello centrale si sviluppa su tre livelli mentre i corpi laterali, che si sviluppano simmetricamente, dispongono di due piani. Soltanto il piano terra \u00e8 aperto al pubblico: qui sono ospiti i servizi ai viaggiatori e le attivit\u00e0 commerciali.\nLa facciata dell'edificio presenta, al piano terra, sette porte ad arco a tutto sesto, al primo piano, altrettante finestre a centina, e al secondo piano le finestre si riducono a cinque. Come elementi decorativi, il fabbricato, dispone di cornicione per ogni finestra, lesene e marcapiano; tali elementi sono in pietra bianca distinguendosi dallo sfondo rosa che caratterizza l'intonaco del fabbricato viaggiatori. La pianta \u00e8 rettangolare.\nAccanto ai corpi laterali sono presenti due scalinate che permettono di accedere al piano del ferro senza passare dal fabbricato viaggiatori.\nIl piazzale dispone di due binari sono dotati di banchina, riparati da una pensilina in ferro battuto e collegati fra loro da un sottopassaggio.\nServizi.\nLa stazione offre i seguenti servizi:\nMovimento.\nCamogli \u00e8 servita da collegamenti regionali svolti da Trenitalia nell'ambito del contratto di servizio stipulato con la Regione Liguria.\nEffettuano inoltre fermata alcuni collegamenti a lunga percorrenza come l'IC 666 La Spezia-Milano Centrale di Trenitalia e il collegamento Regionale Veloce 1731 fra Milano Porta Garibaldi e Sestri Levante effettuato con materiale Trenord.\nInterscambio.\nNel piazzale antistante il fabbricato viaggiatori c'\u00e8 un piccolo parcheggio auto ed una fermata taxi.\nPer quanto riguarda il trasporto pubblico, nel piazzale antistante il fabbricato viaggiatori \u00e8 presente una fermata autobus. Il gestore del servizio \u00e8 ATP Esercizio e le principali destinazioni sono Ruta e San Lorenzo della Costa."}
{"id": "1852314", "revid": "599013", "url": "https://it.wikipedia.org/wiki?curid=1852314", "title": "Ron Mercer", "text": "Carriera.\nIl talento di Mercer emerse sin dal primo anno del college, dove fu selezionato nel team dei Kentucky Wildcats che vinse poi il campionato NCAA 1995-96. Pass\u00f2 al professionismo nel 1997 quando fu selezionato come sesta scelta dai Boston Celtics nel draft di quell'anno che erano allenati da Rick Pitino, suo ex-allenatore all'University of Kentucky.\nDopo due stagioni a Boston, Mercer fu ceduto dai Celtics ai Denver Nuggets, assieme a Popeye Jones e Dwayne Schintzius, in cambio di Danny Fortson, Eric Williams, Eric Washington e il diritto alla scelta nel draft. Con Denver gioc\u00f2 solo 37 partite nella stagione 1999-2000, prima di passare agli Orlando Magic dove gioc\u00f2 gli ultimi 31 incontri della stagione.\nL'anno seguente, firm\u00f2 da svincolato un contratto con i Chicago Bulls. Con la maglia dei Bulls segn\u00f2 una media di 19,7 punti a partita nella sua prima stagione. Nonostante i 16,8 punti di media delle prime partite del 2001-2002 Mercer fu ceduto a met\u00e0 stagione agli Indiana Pacers assieme a Brad Miller, Ron Artest e Kevin Ollie in cambio di Jalen Rose, Travis Best, Norm Richardson, e una scelta al secondo round del draft. In Indiana non riusc\u00ec mai a guadagnarsi un posto da titolare, e le sue quotazioni ebbero un notevole ribasso dopo una stagione e mezzo da riserva.\nPoco prima della stagione 2003-04 fu ceduto ai San Antonio Spurs in uno scambio che coinvolgeva anche il passaggio di Brad Miller in Indiana e di Hidayet T\u00fcrko\u011flu dai Sacramento Kings agli Spurs. Dopo 39 partite con gli Spurs, fu svincolato dal club. All'inizio della stagione successiva firm\u00f2 per il suo settimo team dell'NBA i New Jersey Nets.\nIl 15 agosto 2005 per\u00f2, prima dell'inizio della stagione 2005-06, Mercer fu tagliato dai Nets per rientrare nei limiti imposti dal tetto salariale. Da quel momento in poi Mercer non ha pi\u00f9 giocato in nessun'altra squadra professionistica."}
{"id": "1852316", "revid": "729019", "url": "https://it.wikipedia.org/wiki?curid=1852316", "title": "CANT 6", "text": "Il CANT 6, precedentemente C.S. 6 (o CNT. Silurante 6), fu un idrosilurante trimotore biplano a scafo centrale, , sviluppato dalla divisione aeronautica del azienda cantieristica italiana CRDA negli anni venti.\nStoria del progetto.\nIl C.S. 6, secondo velivolo ad essere prodotto dall'azienda neocostituita Cantieri Navali Triestini (CNT), deve l'origine ad un concorso bandito nel 1923 (o 1924) dal Ministero dell'Aeronautica per dotare la Regia Aeronautica di un idrovolante plurimotore destinato ad essere impiegato come aerosilurante. In realt\u00e0 non si trattava di un progetto originale dell'allora capoprogettista Raffaele Conflenti ma un progetto abortito dalla Societ\u00e0 Rinaldo Piaggio a firma dell'ingegner Giovanni Pegna. Il velivolo, che avrebbe dovuto prendere la denominazione Piaggio P.4, non venne mai concretizzato nemmeno in un prototipo in quanto la direzione della societ\u00e0 ritenne insufficiente la cifra di \u00a3 420.000 prevista in pagamento dal contratto. Il progetto quindi venne acquistato dalla CNT e rivisto parzialmente dall'ingegner Conflenti.\nTecnica.\nIl CANT 6 era un idrovolante a scafo centrale caratterizzato da un abitacolo di pilotaggio aperto in posizione avanzata, configurazione alare biplana con ali di ugual misura collegate tra loro da una serie di montanti e tiranti, con l'inferiore dotata di piccoli galleggianti equilibratori e coda cruciforme con piani orizzontali a semisbalzo ed impennaggio monoderiva. L'apparato di propulsione era affidato a tre motori a 12 cilindri a V Lorraine-Dietrich 12 Db in configurazione spingente. Rispetto al progetto da cui derivava il CANT 6 risultava di dimensioni pi\u00f9 contenute e di peso a vuoto inferiore a quello preventivato, anche grazie all'abbandono del complesso sistema di lancio del siluro originariamente caricato in una stiva all'interno dello scafo. Al contrario la versione realizzata lo prevedeva agganciato ad un pilone posto sotto la semiala destra. L'armamento difensivo consisteva in due postazioni dotate di una mitragliatrice Lewis da 7,7\u00a0mm ciascuna.\nIl prototipo comp\u00ec il primo volo nel novembre 1924 e successivamente venne presentato alla sezione di test comparativi, dal quale per\u00f2 usc\u00ec vincitore il concorrente Macchi M.24. Ci\u00f2 nonostante il progetto venne giudicato ugualmente meritevole di sviluppo e vennero commissionati alla CANT nove esemplari, sei destinati alla prima linea e tre di riserva, tutti assegnati nel 1926 alla 191\u00aa Squadriglia dell'86\u00ba Gruppo di Brindisi inquadrati nell'8\u00ba Stormo della Regia Aeronautica e rimasti in servizio operativo sino al 1929. Dopo tale data vennero ritirati con la prospettiva della riconversione ad uso ricerca e salvataggio, riconversione che per\u00f2 non ebbe mai inizio.\nVi fu un solo esempio di sottoversione realizzata nel 1925, alla quale venne riservata la denominazione 6bis. Questa prevedeva la sostituzione degli originali tre motori con due collocati centralmente in tandem in configurazione traente-spingente. Pur dotato di una migliore aerodinamica e del peso complessivo inferiore all'incirca di 600 kg rispetto all'originale, il prototipo cos\u00ec realizzato risult\u00f2 talmente sottopotenziato da non riuscire nemmeno ad effettuare un decollo. Questo insuccesso decret\u00f2 l'interruzione dello sviluppo dello stesso ed il prototipo venne riportato alle condizioni originali ripristinando la configurazione trimotore."}
{"id": "1852319", "revid": "2187", "url": "https://it.wikipedia.org/wiki?curid=1852319", "title": "Berta di Laon", "text": ""}
{"id": "1852321", "revid": "767487", "url": "https://it.wikipedia.org/wiki?curid=1852321", "title": "Darkhorse", "text": "Darkhorse \u00e8 il secondo album in studio del gruppo musicale statunitense Crazy Town, pubblicato il 12 novembre 2002 dalla Columbia Records.\nDescrizione.\nL'album rappresent\u00f2 in parte un tentativo del gruppo di allontanarsi dalle sonorit\u00e0 rap rock del debutto \"The Gift of Game\". A causa delle scarse vendite e della bassa popolarit\u00e0 dei singoli estratti, il gruppo si sciolse temporaneamente nel 2003.\nL'assolo di chitarra del singolo \"Hurt You so Bad\" \u00e8 stato composto da Rivers Cuomo dei Weezer."}
{"id": "1852324", "revid": "599013", "url": "https://it.wikipedia.org/wiki?curid=1852324", "title": "Sebasti\u00e1n Eguren", "text": "Possiede il passaporto svedese.\nCarriera.\nClub.\nLa carriera di Eguren parte nel suo paese, l'Uruguay, nel Montevideo Wanderers, con cui, da diciottenne, fa il suo debutto in campionato. Il Nacional sceglie di prelevare Eguren a 22 anni, permettendogli di giocare la Coppa Libertadores, e concedendogli una maggior visibilt\u00e0 internazionale.\nNel 2005 lo compra il Rosenborg, ma gioca poco e nel corso della stagione viene mandato in prestito all'Hammarby IF, che lo acquista in via definitiva l'anno successivo. Nel gennaio 2008 \u00e8 il Villarreal ad assicurarsi il giocatore in prestito. Convinto dalle sue prestazioni, la squadra di Manuel Pellegrini lo acquista in via definitiva a maggio. Il 15 ottobre 2008 subisce uno stiramento ed \u00e8 costretto a rimanere fuori dai campi per 5 settimane. Al rientro \u00e8 il titolare del centrocampo dei canarini dove forma un'ottima coppia con il nazionale spagnolo Marcos Senna contribuendo al piazzamento del 5\u00ba posto nella Primera Divisi\u00f3n valido per l'accesso diretto alla nuova Europa League.\nSebastian inizia la nuova stagione 2009-2010 ancora una volta da titolare sotto la nuova guida di Ernesto Valverde, subentrato a Pellegrini (divenuto tecnico del Real Madrid Club de F\u00fatbol), ma le difficolt\u00e0 incontrate dalla squadra in campionato fanno s\u00ec che Eguren sia alternato spesso agli altri giocatori della rosa; in Europa League segna un gol di testa all'Olimpico di Roma nella sconfitta per 2-1 maturata contro la Lazio. Proprio la societ\u00e0 biancoceleste, durante il mercato di gennaio, trova l'accordo per la sua acquisizione con la formula del prestito con diritto di riscatto ma, nonostante il giocatore fosse gi\u00e0 sbarcato a Roma, scelto il numero di maglia e sostenuto le visite mediche, a causa di una presunta malformazione cardiaca riscontratagli proprio dai medici del club biancoceleste, la Lazio fu costretta a rinunciare al suo ingaggio, cos\u00ec Eguren fu subito girato in prestito dal Villarreal agli svedesi dell'.\nDopo l'avventura in terra scandinava, si trasferisce nell'estate del 2010 ancora una volta in Spagna, questa volta allo Sporting Gij\u00f3n a titolo definitivo.\nNazionale.\nDal 2001 \u00e8 membro della Nazionale uruguaiana, con la quale ha partecipato alla Copa Am\u00e9rica 2001, all'et\u00e0 di 20 anni."}
{"id": "1852335", "revid": "2233357", "url": "https://it.wikipedia.org/wiki?curid=1852335", "title": "Flammkuchen", "text": "La flammkuchen (in alemanno \"flammekueche\" oppure \"flammwaie\"; in alsaziano \"flammekueche\"; in francese \"tarte flamb\u00e9e\") \u00e8 una specialit\u00e0 dell'Alsazia-Mosella, della Renania-Palatinato e del Baden-W\u00fcrttemberg che viene preparata e servita anche presso molte altre popolazioni di lingua tedesca.\nPreparazione.\n\u00c8 composto da una base di impasto non lievitato, che viene steso in maniera molto sottile, ricoperto tradizionalmente di cipolle, speck o pancetta e una crema a base di panna acida e erbe. Viene poi cotto in forno a temperatura molto alta e il suo aspetto finale ricorda molto quello della pizza.\nPresso le panetterie che ancora utilizzano il forno a legna, il flammkuchen viene tradizionalmente infornato prima del pane. Infatti la sua cottura aiuta a definire la temperatura del forno e a stabilire il momento opportuno per cuocere il pane. Il flammkuchen deve cuocere in circa quindici minuti, altrimenti bisogna aumentare o diminuire la temperatura del forno.\nOrigini.\nIl nome, tradotto alla lettera sia dal tedesco sia dal francese, significa \"torta flamb\u00e9e\" (o \"torta fiammeggiata\"), e deriva dal fatto che il flammkuchen viene cotto nel forno a legna a fiamma viva. Nei tempi passati, nei villaggi alsaziani, ci si riuniva tutte le domeniche per cuocere il pane della settimana nel grande forno a legna comune. Attendendo che i pezzi di legna infuocati dessero della brace, si facevano cuocere queste torte, che erano lambite dalle fiamme all'interno della volta del forno.\nVarianti regionali.\nLe varianti regionali del flammkuchen riguardano esclusivamente gli ingredienti con i quali viene ricoperta la base. Nell'est del Baden-W\u00fcrttemberg \u00e8 condita con purea di patate, strutto e cipolle ed \u00e8 chiamata \"hitzkuchen\". In Franconia ne esiste una variante dolce chiamata \"blaatz\", condita con mele e prugne oppure con quark e uvetta."}
{"id": "1852340", "revid": "63508", "url": "https://it.wikipedia.org/wiki?curid=1852340", "title": "Oolong", "text": "L'oolong (), chiamato anche t\u00e8 blu (\u9752\u8336 \"q\u012bngch\u00e1\"), \u00e8 un tipo di t\u00e8 semiossidato prodotto in Cina e a Taiwan. \"Wulong\" significa letteralmente \"drago scuro\". Le foglie raccolte vengono immediatamente fatte appassire al sole, agitate in ceste cosicch\u00e9 i bordi si frantumino. Mentre la foglia lasciata ad appassire ingiallisce, i bordi diventano rossastri grazie alla reazione con l'ossigeno delle sostanze chimiche rilasciate dalle foglie durante la frantumazione. Vengono quindi trattate con il calore, arrotolate ed essiccate. In base al grado di ossidazione delle foglie, al tipo di manipolazione cui vengono sottoposte dopo il trattamento termico e alla tostatura finale che subiscono, si possono ottenere t\u00e8 oolong con caratteristiche molto diverse.\nPossibili origini.\n\u00c8 impossibile affermare con certezza l'origine esatta del termine. Ci sono tre spiegazioni ampiamente condivise sull'origine del nome cinese. Secondo la teoria del \"t\u00e8 tributo\", il t\u00e8 Oolong veniva direttamente dal t\u00e8 tributo Dragon-Phoenix Tea Cake. Il termine t\u00e8 Oolong ha sostituito il vecchio termine quando \u00e8 diventato di moda il t\u00e8 sfuso. Dato che era buio, lungo e riccio, si chiamava t\u00e8 del drago nero. Secondo la teoria \"Wuyi\", il t\u00e8 oolong esisteva gi\u00e0 nella regione dei Monti Wuyi. Ci\u00f2 \u00e8 dimostrato da poesie della dinastia Qing come Wuyi Tea Song (Wuyi Chage) e Tea Tale (Chashuo). Si diceva che il t\u00e8 Oolong prendesse il nome dalla parte del monte Wuyi dove era originariamente prodotto. Secondo la teoria \"Anxi\", il t\u00e8 Oolong ha avuto origine nella pianta del t\u00e8 oolong Anxi, che \u00e8 stata scoperta da un uomo di nome Sulong, Wulong o Wuliang. Un'altra storia narra di un uomo di nome Wu Liang (in seguito corrotto da Wu Long o Oolong) che scopr\u00ec per caso il t\u00e8 oolong quando fu distratto da un cervo dopo una dura giornata di raccolta del t\u00e8, e quando si ricord\u00f2 di tornare il t\u00e8 aveva gi\u00e0 iniziato a ossidarsi.\nVariet\u00e0 di oolong.\nFujian, Cina.\nLa produzione di t\u00e8 nella provincia del Fujian si concentra nelle regioni dei Monti Wuyi e della Contea di Anxi, tradizionali centri nazionali nella produzione di t\u00e8 oolong.\nMonti Wuyi.\nI pi\u00f9 costosi e famosi t\u00e8 oolong vengono prodotti nei Monti Wuyi, secondo un procedimento organico. Di seguito alcune tra le migliori variet\u00e0:\nTaiwan.\nLa coltivazione di t\u00e8 a Taiwan ebbe inizio nel XVIII secolo, e nel corso degli anni molte variet\u00e0 del Fujian sono state piantate anche a Taiwan. Nella seconda met\u00e0 del XX secolo, la produzione taiwanese \u00e8 aumentata sensibilmente, ma \u00e8 appena sufficiente per soddisfare gli alti consumi degli abitanti dell'isola. Le condizioni meteorologiche a Taiwan sono particolarmente instabili e la qualit\u00e0 del t\u00e8 varia di anno in anno. Particolarmente apprezzate sono le variet\u00e0 taiwanesi coltivate in alta quota."}
{"id": "1852342", "revid": "599013", "url": "https://it.wikipedia.org/wiki?curid=1852342", "title": "Terence Morris", "text": "Alto 206 cm per 100 kg di peso, ricopriva il ruolo di ala grande."}
{"id": "1852346", "revid": "104458", "url": "https://it.wikipedia.org/wiki?curid=1852346", "title": "Eug\u00e9nie Blanchard", "text": ""}
{"id": "1852352", "revid": "1728", "url": "https://it.wikipedia.org/wiki?curid=1852352", "title": "Scodellato", "text": ""}
{"id": "1852357", "revid": "275153", "url": "https://it.wikipedia.org/wiki?curid=1852357", "title": "Tarte flamb\u00e9e", "text": ""}
{"id": "1852358", "revid": "275153", "url": "https://it.wikipedia.org/wiki?curid=1852358", "title": "Tarte flambee", "text": ""}
{"id": "1852359", "revid": "275153", "url": "https://it.wikipedia.org/wiki?curid=1852359", "title": "Hitzkuchen", "text": ""}
{"id": "1852360", "revid": "275153", "url": "https://it.wikipedia.org/wiki?curid=1852360", "title": "Blaatz", "text": ""}
{"id": "1852364", "revid": "39884", "url": "https://it.wikipedia.org/wiki?curid=1852364", "title": "Marketing dei prodotti agroalimentari", "text": ""}
{"id": "1852365", "revid": "4252", "url": "https://it.wikipedia.org/wiki?curid=1852365", "title": "Chiesa ortodossa ucraina - Patriarcato di Kiev", "text": "La Chiesa ortodossa ucraina - Patriarcato di Kiev \u00e8 stata una giurisdizione della Chiesa ortodossa in Ucraina, nata nel 1992 in seguito al rifiuto della Chiesa ortodossa russa di concedere l'autocefalia alla sua Metropolia in Ucraina e sciolta nel 2018 quando \u00e8 confluita nella Chiesa ortodossa dell'Ucraina.\nIl primate della Chiesa aveva il titolo di Patriarca di Kiev e dell'intera Ucraina, con residenza a Kiev.\nStoria.\nLa Chiesa Ortodossa Ucraina del Patriarcato di Kiev \u00e8 stata fondata nel giugno del 1992 dall'allora Metropolita Filarete dopo il suo ritiro della direzione della Metropolia di Kiev e dell'intera Ucraina (quindi Crimea e Donbass compresi\")\" dal Patriarcato di Mosca. Hanno partecipato alla fondazione, oltre ai sostenitori di Filarete, anche alcuni membri dell'episcopato della Chiesa ortodossa autocefala ucraina.\nOrganizzazione.\nLa Chiesa conta, oltre al Patriarca, quattro vescovi.\nPresenza in Italia.\nIn 2010, Padre Giovanni Amante fu ordinato prete per servire la nuova parrocchia \"San Giacomo Apostolo il Maggiore\" a Messina, era la prima parrocchia che fu fondata in Italia.\nIn 2012, Padre Bogdan Broslavskiy viene in Italia ed ha fondato la parrocchia \u201cSan Nicola di Mira\u201d. Nello stesso anno Padre Vasyliy Tkachyk ha fondato la parrocchia \u201cNativit\u00e0 della Santissima Madre di Dio\u201d a Milano.\nDopo anni di lavoro assiduo e sacrifici incommensurabili dei sacerdoti Giovanni, Bogdan e Vasyliy la Chiesa Ortodossa Ucraina del Patriarcato di Kiev ha cominciato ad avere notoriet\u00e0 e ad essere conosciuta in Italia. \nNel 2014 Sua Eminenza Michel Laroche, Metropolita di Parigi e di tutta la Francia, con la Benedizione di Sua Santit\u00e0 Filaret, Patriarca di Kiev e di tutta la Rus\u2019 Ucraina apre una missione nel Friuli fondando una nuova parrocchia ed ordinandogli un nuovo sacerdote ed un diacono, Padre Petru Parvu e Padre Dionigi Vidigh. \nNel 2015 si aprono pi\u00f9 parrocchie a Udine, Trieste, Treviso, Ferrara, Milano, Cento, Noto e Catania secondo le necessit\u00e0 delle comunit\u00e0 ucraine in Italia. \nDopo aver visto il lavoro svolto del Metropolita Michel, nel maggio 2016 il Patriarca Filaret benedice e crea il Decanato Italiano che aveva giurisdizione in tutta l\u2019Italia, e alla richiesta del Metropolita viene nominato Decano Padre Petru Parvu. \nNel 2016 si aprono pi\u00f9 parrocchie ed una comunit\u00e0 monastica in Toscana. In settembre il Metropolita Michel fa una visita ufficiale in Friuli e vedendo il lavoro svolto da Padre Petru, con la benedizione del Patriarca Filaret dona la mitria a Padre Petru Parvu. \nTenendo conto dell\u2019et\u00e0 di Sua Eminenza Michel e alla sua richiesta al Santo Sindo per motivi di salute, in 2017 il Decanato di tutta l\u2019Italia, Sardegna e Sicilia viene, come di dovere, spostato sotto l\u2019Omophorion della Sua Emminenza Ilarion, Arcivescovo di Rivne ed Osrtogh, Capo Dipartimento Relazioni Ecclesiastiche Estere.\nOggi, l\u2019Organigramma del Decanato di tutta l\u2019Italia, Sardegna e Sicilia contiene :"}
{"id": "1852375", "revid": "6923", "url": "https://it.wikipedia.org/wiki?curid=1852375", "title": "David Luenberger", "text": "Biografia.\nDavid Luenberger ha ottenuto il PhD in ingegneria elettrica nel 1963 presso la Stanford University. Nel 1967, sempre a Stanford, fu uno dei fondatori del Department of Engineering-Economic Systems del quale fu presidente per 11 anni.\nHa pubblicato oltre 70 articoli sui sistemi dinamici, ottimizzazione, economia ed investimenti ed introdusse nuovi metodi di costruzione degli osservatori di stato: il celebre osservatore di Luenberger prende il suo nome."}
{"id": "1852378", "revid": "1305772", "url": "https://it.wikipedia.org/wiki?curid=1852378", "title": "Lycanthrope", "text": "Lycanthrope (licantropo in lingua inglese) pu\u00f2 riferirsi a:"}
{"id": "1852385", "revid": "642594", "url": "https://it.wikipedia.org/wiki?curid=1852385", "title": "Rizzoli-Corriere della Sera", "text": ""}
{"id": "1852387", "revid": "287204", "url": "https://it.wikipedia.org/wiki?curid=1852387", "title": "Agip Abruzzo", "text": "L'Agip Abruzzo \u00e8 stata una petroliera appartenente alla flotta navale della SNAM, societ\u00e0 appartenente al gruppo ENI.\nL'unit\u00e0 faceva parte di una serie di navi, ordinate dalla SNAM all'Italcantieri, comprendente anche \"\"Agip Lazio\", \"Agip Marche\" e \"Agip Campania\"\".\nStoria.\nVenne impostata nei cantieri navali di Monfalcone nel 1976 e consegnata nel 1977 per il servizio di trasporto del greggio. Venne sottoposta a lavori di ristrutturazione nel 1987 a Genova, che comportarono un accorciamento a 267,58 metri e una riduzione della stazza a 98.545,00 tonnellate.\nNel 1991 la nave fu coinvolta nel tragico disastro della collisione con la motonave Moby Prince e nel conseguente incendio. Avendo riportato gravi danni ed essendo antieconomica la riparazione, l'unit\u00e0 fu avviata alla demolizione. Durante il trasferimento verso il cantiere di demolizione, in scalo a Las Palmas, il 3 novembre 1991, le fu cambiato nome in \"Zeus\". Venne demolita nel gennaio 1992 a Gaddani in Pakistan.\nL'incidente di Livorno.\nLa sera del 10 aprile 1991, mentre era alla fonda nella rada di Livorno, la nave fu coinvolta nella collisione con il traghetto Moby Prince, diretto a Olbia, appartenente alla societ\u00e0 Navarma, in un disastro marittimo in cui morirono 140 persone, tutte imbarcate sul Moby Prince.\nL'incidente \u00e8 considerato il pi\u00f9 grave nella storia della marina mercantile italiana dal secondo dopoguerra; ancora oggi non \u00e8 stato possibile fare luce sulle cause che hanno portato alla tragica collisione.\nRisarcimenti.\nPer l'accaduto, la SNAM fu condannata a risarcire le vittime del disastro ed il terzo ufficiale di coperta della petroliera Agip Abruzzo fu condannato per non aver utilizzato il radar in condizioni di visibilit\u00e0 che lo avrebbero reso necessario."}
{"id": "1852388", "revid": "915861", "url": "https://it.wikipedia.org/wiki?curid=1852388", "title": "Porta San Marco (Reggio Emilia)", "text": ""}
{"id": "1852389", "revid": "2153076", "url": "https://it.wikipedia.org/wiki?curid=1852389", "title": "Butterfly (Crazy Town)", "text": "Butterfly \u00e8 una canzone del gruppo rap rock Crazy Town, estratta come singolo dal loro album di debutto \"The Gift of Game\" e uscito in America nel novembre 2000, in Europa nel febbraio 2001. Il singolo \u00e8 sicuramente uno dei brani pi\u00f9 rappresentativi della carriera del gruppo, e sicuramente quello di maggior successo commerciale.\nL'intera canzone consiste in un campionamento del brano \"Pretty Little Ditty\" dei Red Hot Chili Peppers, con aggiunte di testo di Shifty Shellshock e di Epic Mazur.\nIl video.\nIl video prodotto per \"Butterfly\" dalla Squeak Pictures, \u00e8 stato diretto dal regista Honey, e trasmesso per la prima volta nella settimane di natale del 2000. Il video \u00e8 ambientato in una rigogliosa foresta, piena di farfalle, in cui i Crazy Town eseguono il brano. Alle sequenze della performance del gruppo in mezzo agli alberi, si alternano alcune sequenze di giovani ragazze, vestite come fate. Una delle ragazze in particolare, dai lineamenti asiatici sembra essere l'interesse sentimentale del cantante dei Crazy Town, Shifty."}
{"id": "1852390", "revid": "287204", "url": "https://it.wikipedia.org/wiki?curid=1852390", "title": "Gorazd Stangelj", "text": ""}
{"id": "1852395", "revid": "729019", "url": "https://it.wikipedia.org/wiki?curid=1852395", "title": "Stazione di Cavi", "text": "La stazione di Cavi \u00e8 una fermata ferroviaria sulla linea Genova-Pisa a servizio della frazione di Cavi di Lavagna.\nStoria.\nLa stazione venne aperta il 25 aprile 1870 in occasione dell'apertura della tratta Chiavari-Sestri Levante.\nNel 1890 la fermata fu interessata dal raddoppio dei binari fra Chiavari e Riva Trigoso; nel 1928 si ebbe invece la realizzazione del sottopassaggio.\nL'impianto divenne totalmente impresenziato nel corso del 1991.\nStrutture e impianti.\nIl fabbricato viaggiatori, la cui gestione \u00e8 affidata al comune, si compone di due livelli: mentre il piano superiore \u00e8 affittato a privati.\nSul lato del piazzale binari \u00e8 presente una pensilina in ferro battuto che protegge alcune panchine e il monitor su cui sono i indicati gli arrivi e le partenze dei treni. Accanto al fabbricato viaggiatori \u00e8 presente un piccolo edificio a un solo piano che ospita i servizi igienici.\nSulla banchina del binario \u00e8 presente una struttura in muratura al cui interno c'\u00e8 una sala di attesa con delle panchine ed il monitor informativo.\nIl piazzale \u00e8 composto da due binari entrambe di corsa: il binario 1 viene generalmente utilizzato dai treni con numerazione dispari (direzione La Spezia), il binario 2 dai treni con numerazione pari (direzione Genova)\nMovimento.\nLa stazione \u00e8 servita prevalentemente dalle relazioni regionali Trenitalia svolte nell'ambito del contratto di servizio con la Regione Liguria.\nServizi.\nLa stazione offre i seguenti servizi:"}
{"id": "1852396", "revid": "124881289", "url": "https://it.wikipedia.org/wiki?curid=1852396", "title": "Motore bialbero Alfa Romeo", "text": "Il Motore bialbero Alfa Romeo \u00e8 un motore endotermico a 4 tempi con architettura a 4 cilindri in linea prodotto dal 1950 al 1998 dalla casa automobilistica italiana Alfa Romeo.\nMontava un doppio albero a camme in testa da cui deriv\u00f2 la sua denominazione comune. La testata ed il monoblocco erano in lega di alluminio, e furono prodotte versioni di cilindrata 1,3 litri (1290 cm\u00b3 e 1357\u00a0cm\u00b3), 1,6 litri (1570\u00a0cm\u00b3), 1,7 litri (1748\u00a0cm\u00b3), 1,8 litri (1779\u00a0cm\u00b3, 1762\u00a0cm\u00b3 e 1773\u00a0cm\u00b3) e 2,0 litri (1962\u00a0cm\u00b3 e 1995\u00a0cm\u00b3).\nStoria.\nIl primo motore bialbero fabbricato in serie dalla casa milanese fu quello montato sulla Alfa Romeo 1900 nel 1950, mentre il primo ad utilizzare la lega di alluminio e precursore di una lunga serie di successi \u00e8 stato invece quello da 1290\u00a0cm\u00b3 (codice \"AR1315\"), montato su una versione della Giulietta nel 1954.\nLe caratteristiche tecniche principali erano:\nQueste soluzioni tecniche erano all'avanguardia per la met\u00e0 degli anni cinquanta.\nQueste caratteristiche, a parte qualche modifica minore, furono la base di tutti i modelli di motori prodotti per i successivi quarant'anni. Il modello da 1570\u00a0cm\u00b3 (codice \"AR00514\") debutt\u00f2 in occasione del lancio della Giulia nel 1962: da questo propulsore in poi vennero adottate le valvole di scarico raffreddate al sodio, una soluzione tecnica molto innovativa per l'epoca. La versione da corsa di quest'ultima, insieme alla GTA, montava un bialbero a doppia accensione.\nIl bialbero da 1779\u00a0cm\u00b3 fu commercializzato in occasione del debutto delle Alfa Romeo 1750 nel 1968. Quello da 1962\u00a0cm\u00b3 fu invece montato sulla \"2000\" del 1971. Anche per questi modelli, nella versione da competizione, furono montati la versione a doppia accensione o con 4 valvole per cilindro.\nNel 1979 esord\u00ec una versione sa 2,0 con 150 CV dotata di sovralimentazione mediante turbocompressore Avio e in seguito KKK, che and\u00f2 a equipaggiare 500 esemplari della Alfa Romeo Alfetta GTV Turbodelta.\nNel 1984 esord\u00ec in serie limitata la \"Giulietta 2.0 Turbo Autodelta\", mossa da un 4 cilindri 2 litri turbo da 1962 cm\u00b3 da 175 CV e dotata di una caratterizzazione sportiva (verniciatura nera metallizzata, paraurti grigi con spoiler, interni sportivi rossi, cerchi in lega). Questa versione fu l'ultima Alfa di serie a fregiarsi del marchio Autodelta (il reparto sportivo del biscione) e ne vennero costruite in tutto soltanto 361 unit\u00e0. Non ostante si fregiasse del marchio Autodelta, la Giulietta non partecip\u00f2 mai a competizioni.\nNel 1986 fu prodotta una versione sovralimentata di cilindrata 1779\u00a0cm\u00b3 installata sulla 75 che erogava una potenza di 155 bhp. La versione da competizione, avente potenza di 300\u00a0bhp, partecip\u00f2 nel Gruppo A del campionato riservato alle automobili da turismo modificate, e per celebrarne i discreti risultati ottenuti, alla fine dello stesso anno, venne prodotta in 500 esemplari la \"75 Turbo Evoluzione\", il cui 1,8 turbo aveva la cilindrata ridotta a 1762\u00a0cm\u00b3 con alesaggio ridotto a 79,6\u00a0mm, ma la stessa potenza della Turbo normale, ovvero 155\u00a0CV.\nDal 1987 venne prodotto un bialbero con testata a doppia accensione denominato Twin Spark e con l'angolo tra le valvole di aspirazione e scarico ridotto per migliorare la combustione. Il propulsore, che erogava una potenza di 148\u00a0bhp, era di tipo ad \"iniezione\" a fasatura variabile.\nDegno di nota il fatto che, sempre dal 1987, il bialbero venne montato sulla all'epoca neonata 164 ma in posizione trasversale; lo stesso tipo di propulsore era sempre stato montato longitudinalmente su tutte le precedenti vetture (tutte a trazione posteriore). Ci\u00f2 comport\u00f2 una consistente riprogettazione delle parti di collegamento.\nGli ultimi bialbero, di cilindrata 1748\u00a0cm\u00b3, 1773\u00a0cm\u00b3 e 1995\u00a0cm\u00b3, sono stati montati sulle 155 fino al 1997 e sulle 164, con cilindrata 1995\u00a0cm\u00b3, fino al 1998.\nGi\u00e0 nel 1995 per\u00f2 la produzione fu dimezzata poich\u00e9 nello stesso anno entr\u00f2 in produzione il motore Twin Spark 16 valvole di tipo \"Pratola Serra\", prodotto nell'omonima localit\u00e0 dalla Fabbrica Motori Automobilistici di propriet\u00e0 di Fiat, destinato a sostituire il bialbero Alfa Romeo tradizionale per equipaggiare le vetture Alfa Romeo.\nBialbero nella Motonautica.\nIl Bialbero Alfa Romeo \u00e8 uno dei motori pi\u00f9 vincenti della storia della Motonautica, poich\u00e9 nelle corse acquatiche ha vinto 6 campionati del mondo, 7 campionati europei, ed 11 campionati italiani, ed ha ottenuto 11 record di velocit\u00e0, alcuni dei quali tuttora imbattuti.\nBialbero in Formula 3.\nIl Bialbero dell'Alfa Romeo venne usato nella Formula 3 nei campionati nazionali ed internazionali, dove risult\u00f2 il motore pi\u00f9 vincente tra il 1979 ed il 1990, poich\u00e9 vinse 10 campionati europei di Formula 3, 5 coppa europa dal 1985 al 1990, ed oltre venti campionati nazionali di Formula 3 disputati in Italia, Francia, Germania, Svizzera, ed \u00e8 l\u2019unico motore che ha vinto 8 volte il Gran Premio di Monaco di Formula 3 tra il 1979 ed il 1990.Tra piloti che hanno corso con motori Alfa Romeo ci sono stato Piercarlo Ghinzani che ha vinto all\u2019esordio il Campionato di Formula 3 italiano nel 1979, Michele Alboreto campione d\u2019Europa di Formula 3 nel 1980 e futuro pilota di Formula 1 con la Ferrari con cui \u00e8 stato anche vicecampione del mondo nel 1985, Ivan Capelli campione d'Europa di Formula 3 del 1984 e futuro pilota della Ferrari di Formula 1, Jean Alesi campione di Francia di Formula 3 nel 1987, Gianni Morbidelli vincitore della Coppa Europa d Formula 3 nel 1989 che successivamente correr\u00e0 in Formula 1 con la Ferrari e Jacques Villeneuve futuro campione del mondo di Formula 1 con la Williams FW19 nel 1997 che ha iniziato la carriera con i motori Alfa Romeo. Nonostante l'Alfa Romeo non partecipi ufficialmente alle competizioni nella Formula 3, il motore Bialbero Alfa Romeo tuttora \u00e8 considerato il motore pi\u00f9 vincente della storia della Formula 3, per via dei numerosi campionati internazionali e nazionali vinti."}
{"id": "1852401", "revid": "1873140", "url": "https://it.wikipedia.org/wiki?curid=1852401", "title": "Carlo Ceppi", "text": "Biografia.\nFiglio del Conte e Senatore Lorenzo Ceppi e Cristina Giulia Ceroni, figlia dell'architetto Giuseppe Antonio Ceroni, Carlo segu\u00ec le orme del nonno e si laure\u00f2 nel 1851 come ingegnere idraulico ed architetto civile. Attivo nell'area torinese, il Ceppi s'interess\u00f2 inizialmente di edilizia sacra. Fu suo il progetto dell'edificazione della parrocchia di San Gioacchino, realizzata tra il 1876 ed il 1882, e della Chiesa del Sacro Cuore di Maria (1887), nel cuore del quartiere San Salvario. Realizz\u00f2 inoltre alcuni arredi (tra questi il pulpito e il confessionale della Basilica Mauriziana di Torino) e si adoper\u00f2 per la sistemazione del pronao della Chiesa di San Francesco di Sales. \nSempre a Torino, progett\u00f2 inoltre l'elegante pronao del Santuario della Consolata e le cappelle ellittiche che coronano il santuario, in gusto neo-barocco. Successivamente, si diede alla progettazione di varie opere architettoniche, in un gusto artistico molto particolare, tra l'eclettico e il \"liberty\" torinese.\nTra i suoi progetti pi\u00f9 importanti: \nTra il 1880 e il 1890 oper\u00f2 anche fuori Torino, e precisamente a Valenza (AL), dove realizz\u00f2 due progetti di ville: per i Ceriana-Mazzucchetto e per i Ceriana-Astigliano.\nSuo fu inoltre il progetto del castello che dal 1907 domina la citt\u00e0 di Aosta, noto come Castello Beauregard, dall'omonimo nome della frazione ove sorge. Edificato per volere del Barone Carlo Alberto Jocteau, \u00e8 sede del Comando della Scuola Militare Centrale di Alpinismo dal 9 gennaio 1934. Attualmente il nome dell'ente \u00e8 diventato Centro Addestramento Alpino-Scuola Militare.\nL'ultimo grande e ambizioso progetto a cui si dedic\u00f2 fu lo Stadium, un grande edificio sportivo polifunzionale inaugurato in pompa magna nel 1911 a ridosso del quartiere Crocetta di Torino, e demolito nel 1946.\nA lui \u00e8 dedicato uno dei viali del Parco del Valentino a Torino. \n\u00c8 sepolto nel Cimitero monumentale di Torino."}
{"id": "1852402", "revid": "365417", "url": "https://it.wikipedia.org/wiki?curid=1852402", "title": "Ascanio Filomarino", "text": "Fu arcivescovo di Napoli dal 1641 al 1666, periodo caratterizzato principalmente dalla rivolta di Masaniello, dalla conseguente proclamazione della Real Repubblica Napoletana nel 1647, e dalla devastante peste del 1656.\nBiografia.\nCarriera ecclesiastica.\nNacque a Chianche (Avellino) dalla nobile famiglia dei Filomarino duchi della Torre, maggiore dei cinque figli di Claudio Filomarino e Porzia di Leonessa. In giovent\u00f9 studi\u00f2 lettere e diritto, e pi\u00f9 tardi ottenne un dottorato in legge a Benevento. Imparentato con il cardinale Ladislao d'Aquino, fu nominato da papa Urbano VIII, cameriere segreto partecipante e canonico della Basilica di Santa Maria Maggiore. In seguito divent\u00f2 maestro di camera del cardinal nepote Antonio Barberini \"seniore\", curando i rapporti diplomatici della Santa Sede con Francia e Spagna.\nFu abate dell'Abbazia di Santa Maria Maddalena in Armillis in Sant'Egidio del Monte Albino fino al 1634.\nIl 16 dicembre 1641 fu proclamato cardinale e nominato arcivescovo di Napoli. La consacrazione episcopale fu celebrata dal cardinale Barberini il 29 gennaio 1642 nella Cappella Sistina. Il 10 febbraio ricevette il titolo cardinalizio di Santa Maria in Ara Coeli. Partecip\u00f2 ai conclavi del 1644 e del 1655.\nAnche due fratelli minori intrapresero la carriera ecclesiastica: Gennaro Filomarino divenne vescovo di Calvi, mentre Francesco Maria Filomarino si fece frate cappuccino e divenne priore della Basilica del Carmine.\nRuolo nella rivolta del luglio 1647.\nA causa della sua opposizione all'eccessivo numero di gabelle imposte al Regno di Napoli, nel periodo in cui la Spagna era impegnata nella guerra dei trent'anni, si inimic\u00f2 il vicer\u00e9 Ramiro N\u00fa\u00f1ez de Guzm\u00e1n che si adoper\u00f2 inutilmente per ottenerne l'espulsione dalla citt\u00e0. L'atteggiamento tenuto in questa ed in altre occasioni gli procur\u00f2 la simpatia del popolo napoletano, che oppresso dal governo vicereale spagnolo, trov\u00f2 spesso in lui un benevolo protettore.\nNel 1647, preoccupato dal malcontento popolare causato dall'imposizione di una gravosa gabella sulla frutta, si rec\u00f2 insieme al cardinale Trivulzio, appena nominato vicer\u00e9 di Sicilia, dal vicer\u00e9 di Napoli Rodrigo Ponce de Le\u00f3n duca d'Arcos, per fare in modo che scongiurasse il rischio di una rivolta. Il duca non ascolt\u00f2 i consigli dei due porporati, e durante la violenta sommossa scatenata il 7 luglio da Masaniello e don Giulio Genoino, Palazzo Reale fu assediato dai popolani.\nNei giorni che seguirono, il cardinale Filomarino tenne costantemente informato papa Innocenzo X sugli sviluppi della ribellione, scrivendo sette lettere nel periodo tra l'8 luglio ed il 26 agosto. Le lettere costituiscono, per la ricchezza di particolari, e per il coinvolgimento diretto del cardinale nelle vicende della rivolta, una fonte storica di grande importanza. Colpisce in particolare l'atteggiamento verso Masaniello: di aperto sostegno quando il capopopolo era all'apice del potere, e di dura condanna quando poi cadde in disgrazia e fu ucciso.\nIl 7 luglio, proprio nel momento in cui i \"lazzari\" stavano assaltando il palazzo del vicer\u00e9, giunse per caso la carrozza del cardinale. Il religioso mostr\u00f2 subito benevolenza e simpatia verso le rivendicazioni che animavano i rivoltosi, schierandosi apertamente dalla loro parte. Accolto dalle urla festanti dei popolani, si offr\u00ec di intercedere presso il vicer\u00e9 per ottenere l'abolizione della gabella sulla frutta. Riguardo al suo appoggio ai rivoltosi, scrisse al papa:\nEntrato nel palazzo scopr\u00ec che il vicer\u00e9 si era rifugiato nel convento di San Luigi, e gli mand\u00f2 un messaggero. Attraverso il marchese di Torrecuso, ottenne un documento con cui il duca d'Arcos prometteva l'abolizione di tutte le gabelle. Dopo questo successo, i popolani si fecero pi\u00f9 audaci ed iniziarono a chiedere il riconoscimento del cosiddetto \"privilegio di Carlo V\", antico documento che secondo il disegno rivoluzionario del giurista Genoino, avrebbe dovuto sancire una maggiore equit\u00e0 di trattamento tra la nobilt\u00e0 e la plebe. Dopo lunghe trattative, rese inutili dalla consegna di documenti falsi da parte del duca di Maddaloni e del principe di Roccella, il cardinale fu implorato dal duca d'Arcos, di recarsi a Castel Nuovo, dove il vicer\u00e9 si era barricato, per negoziare la concessione del privilegio. Il 9 luglio gli fu finalmente consegnata una copia autentica del documento, e la port\u00f2 nella Basilica del Carmine a Masaniello e Genoino. Si adoper\u00f2 tutta la notte con i rivoltosi all'interno della Basilica per perfezionare i capitoli del privilegio, riuscendo anche ad evitare che si desse fuoco, come era accaduto le notti precedenti, alle case dei gabellieri. Il giorno dopo, l'11 luglio, accompagn\u00f2 Masaniello e l\"'eletto del popolo\" Francesco Antonio Arpaja dal vicer\u00e9, cavalcando con i due dalla Basilica del Carmine a Palazzo Reale tra la folla esultante.\nFilomarino mostr\u00f2 tutta la benevolenza e l'ammirazione che nutriva per Masaniello, scrivendo al papa queste parole:\nContinu\u00f2 elogiando la considerazione che il capopopolo aveva per i suoi consigli, permettendo cos\u00ec la veloce conclusione dei negoziati:\nIl 13 luglio il duca d'Arcos giur\u00f2 solennemente sui capitoli del privilegio in una fastosa cerimonia nel Duomo di Napoli. Dopo la ratifica del privilegio, Masaniello si attir\u00f2 l'odio dei suoi stessi sostenitori, ed in citt\u00e0 si diffuse la voce che fosse impazzito. Il 16 luglio, mentre il cardinale celebrava la messa in onore della Madonna del Carmine nella Basilica consacrata alla Vergine, Masaniello, consapevole di essere stato tradito e di essere prossimo ad una morte violenta, irruppe nella chiesa interrompendo la celebrazione. Preg\u00f2 l'arcivescovo di poter partecipare alla tradizionale cavalcata in onore della Vergine con lui, il vicer\u00e9, il Collaterale e gli altri ministri. Salito poi sul pulpito, il capopopolo tenne il suo ultimo discorso e si denud\u00f2. Filomarino lo affid\u00f2 alle cure dei frati e lo fece portare in una cella del convento, ma qui fu raggiunto dai sicari, ucciso ed infine decapitato.\nLo stesso giorno, il cardinale prese le distanze da Masaniello, e giustificandone l'assassinio scrisse:\nNella stessa lettera racconta di essersi recato nell'arcivescovado con il duca d'Arcos, per rendere grazie dell'uccisione del capopopolo alla Madonna del Carmine:\nNei giorni successivi, un aumento del prezzo del pane, provoc\u00f2 la riabilitazione di Masaniello, ed i popolani chiesero al cardinale di celebrarne il funerale. Filomarino accett\u00f2, descrivendo cos\u00ec l'evento:\nLa rivolta continu\u00f2 sotto la guida dell'armaiolo Gennaro Annese e del duca Enrico II di Guisa, nobile francese che rivendicava il trono di Napoli. Il 17 dicembre l'arcivescovo celebr\u00f2 nel Duomo il giuramento di fedelt\u00e0 del duca di Guisa alla citt\u00e0. Fu proclamata la Real Repubblica Napoletana che ebbe vita fino all'aprile 1648, quando don Giovanni d'Austria, figlio naturale di Filippo IV di Spagna, si impadron\u00ec della citt\u00e0. Il cardinale Filomarino svolse ancora il ruolo di mediatore, trattando con don Giovanni d'Austria la capitolazione di Gennaro Annese che, asserragliatosi nel Castello del Carmine, si arrese solo dopo che gli fu promessa la grazia.\nFilomarino mor\u00ec il 3 novembre 1666 e fu seppellito nel Duomo di Napoli.\nProtettore delle arti.\nIl cardinale fu un grande estimatore del Classicismo italiano. Possedeva numerose opere di Annibale Carracci, Domenichino, Francesco Albani, Giovanni Lanfranco e Guido Reni. Apprezzava anche la scuola francese e quella fiamminga collezionando quadri di Nicolas Poussin, Simon Vouet, Valentin de Boulogne, e sculture di Fran\u00e7ois Duquesnoy. La sua enorme collezione, le cui opere sono oggi disperse nei musei di tutto il mondo comprendeva anche dipinti di Caravaggio, Artemisia Gentileschi e del Cavalier d'Arpino. Commission\u00f2 il restauro di diversi edifici di Napoli, tra cui quello del Palazzo Arcivescovile ad opera di Bonaventura Presti. Numerose opere d'arte nella Chiesa dei Santi Apostoli, furono commissionate dal cardinale. Nella chiesa \u00e8 presente inoltre l\"'altare Filomarino\", costruito a Roma da Francesco Borromini per volere del porporato napoletano.\nGenealogia episcopale.\nLa genealogia episcopale \u00e8:"}
{"id": "1852403", "revid": "39884", "url": "https://it.wikipedia.org/wiki?curid=1852403", "title": "Sindrome dell'X-fragile", "text": ""}
{"id": "1852408", "revid": "126257", "url": "https://it.wikipedia.org/wiki?curid=1852408", "title": "Alfa Romeo GTA", "text": ""}
{"id": "1852409", "revid": "126257", "url": "https://it.wikipedia.org/wiki?curid=1852409", "title": "Alfa Romeo TZ", "text": ""}
{"id": "1852410", "revid": "22475", "url": "https://it.wikipedia.org/wiki?curid=1852410", "title": "Plena Ilustrita Vortaro de Esperanto", "text": "Il Plena Ilustrita Vortaro de Esperanto (PIV; in italiano Vocabolario illustrato completo di esperanto) \u00e8 un vocabolario monolingue di lingua esperanto pubblicato dalla Sennacieca Asocio Tutmonda (SAT).\nEdizioni.\nGi\u00e0 nel 1930 la SAT aveva pubblicato, grazie ad un gruppo coordinato da \u00c9mile Grosjean-Maupin, il \"Plena Vortaro\" (\"PV\"), ripubblicato poi nel 1933, 1947, 1953 (con un supplemento), 1956 e 1960.\nL'edizione del 1970.\nNel 1970, grazie al lavoro di un gruppo di esperti guidato da Gaston Waringhien, venne pubblicata la prima edizione del Plena Ilustrita Vortaro.\nIl PIV venne sin da allora considerato da molti, vista la sua ampiezza, come un'autorit\u00e0 in fatto di esperanto. Tuttavia sub\u00ec anche forti critiche, tra l'altro a causa dell'influsso che le tendenze politiche e del francese hanno su di esso. Nel 1987 fu pubblicato un supplemento, il Plena Ilustrita Vortaro de Esperanto, Suplemento redatto sotto la guida di Gaston Waringhien e Roland Levreaud.\nIl \"Nova Plena Ilustrita Vortaro de Esperanto\".\nEdizione del 2002.\nNel 2002 la Sennacieca Asocio Tutmonda pubblic\u00f2, dopo un lavoro pluriennale, una nuova edizione profondamente rivisitata sotto la guida di Michel Duc-Goninaz, con il titolo \"La Nova Plena Ilustrita Vortaro de Esperanto\" (\"PIV2\" o \"PIV2002\"). La inaugurazione del Nova PIV avvenne durante il 75\u00ba congresso della Sennacieca Asocio Tutmonda, ad Alicante, nel luglio 2002. Il vocabolario and\u00f2 esaurito nel 2004, e nel 2005 ne venne presentata una nuova edizione.\nDiscussioni sul PIV.\nAnche se non \u00e8 una fonte ufficiale dell'Accademia di Esperanto, il PIV rappresenta indiscutibilmente un'ottima fonte per conoscere molti termini in esperanto. Un dizionario di una qualsiasi lingua \u00e8 generalmente valutato tanto pi\u00f9 positivamente tante pi\u00f9 parole contiene, ed effettivamente la mole del PIV ha contribuito molto al suo successo.\nEsso ha infatti incluso un numero molto grande di radici, specie se paragonato alle circa 900 con cui il pi\u00f9 noto progetto di lingua internazionale decoll\u00f2 a fine '800.\nTuttavia, dopo l'entusiasmo iniziale, ci fu chi fece notare che i meccanismi agglutinanti di formazione delle parole rendevano inutili appesantimenti gran parte dei neologismi del PIV. Ad esempio, nel PIV viene incluso il neologismo \"kurta\" (corto), mentre da sempre si era usato il termine composto \"mallonga\" (\"mal-\" indica contrario, \"longa\" significa lungo, quindi \"mallonga\" significa corto). Termini come \"kurta\" erano stati usati sporadicamente specie in poesia, e riconoscibili anche senza dizionario solo perch\u00e9 di chiara origine latina. Il PIV incluse molti neologismi, generalmente di derivazione francese, anche se pressoch\u00e9 sconosciuti ai pi\u00f9.\nCertamente il pi\u00f9 noto critico verso questa politica fu Claude Piron, nella sua opera \"La bona lingvo\" in cui indicava le migliori abitudini per sfruttare nel modo pi\u00f9 efficiente le radici esistenti e riducendo al minimo il numero di neologismi, senza rinunciare all'espressivit\u00e0 anche di dettagli.\nAnche se talvolta additato come \"cattivo esempio\", da parte sua il PIV ha avuto il merito di far partire, o almeno rendere popolare una riflessione sulle effettive potenzialit\u00e0 e flessibilit\u00e0 della lingua esperanto. Al giorno d'oggi, la stragrande maggioranza degli esperantisti \u00e8 convinta della necessit\u00e0 di limitare i neologismi, specialmente per aiutare gli esperantisti non europei, e nei corsi pi\u00f9 avanzati di esperanto si fa quantomeno presente la questione del cosiddetto \"bonlingvismo\" (dal titolo della citata opera di Piron).\nBisogna per\u00f2 considerare che una certa quantit\u00e0 di termini appare necessaria a chi scrive in versi, che ha bisogno di usare un registro pi\u00f9 alto per esigenze artistiche. Il tipico lettore di testi poetici cerca in genere un piacere che viene dato s\u00ec dal significato trasmesso dalle frasi, ma anche dalla scelta delle parole, dalla musicalit\u00e0, dalla metrica e simili. Un tale lettore non \u00e8 in genere un principiante, e mette in conto la possibilit\u00e0 di incontrare un registro diverso e un linguaggio pi\u00f9 ricercato. Per lui, la maggiore fatica di aver appreso nuove parole \u00e8 ampiamente compensata dal piacere della resa artistica, ben diversa dalla comunicazione internazionale che ovviamente deve mantenere la sua semplicit\u00e0.\nQuindi, in risposta a \"La bona lingvo\", Jorge Camacho scrisse \"La mava lingvo\" (La lingua cattiva) in cui rivendica i bisogni di nuovi termini per la poesia a discrezione del poeta. Infine To\u00f1o del Barrio scrisse \"La normala lingvo\" (La lingua normale), una sorta di compromesso tra i due opposti modi di pensare."}
{"id": "1852419", "revid": "767487", "url": "https://it.wikipedia.org/wiki?curid=1852419", "title": "Bonifacio Smerzi", "text": "Carriera.\nProdotto del vivaio veronese, fu acquistato giovanissimo dall'Ambrosiana dove lo chiamavano scherzosamente \"Smerz\u00f9\". (all'anagrafe del Comune di Verona \u00e8 registrato con il cognome Smerz\u00f9 alla nascita). Esord\u00ec nella squadra nerazzurra il 30 settembre 1928 in - Ambrosiana 0-3. Fu per anni un'affidabile riserva, sia di Degani, sia di Ceresoli. Contribu\u00ec con 5 presenze alla vittoria del terzo scudetto ambrosianista. Gioc\u00f2 in maglia nerazzurra fino al 1933, collezionando complessivamente 41 presenze. In seguito fu portiere di Pro Patria, Brescia, Alfa Romeo di Milano, prima di concludere la carriera nel .\nIl figlio Silvio Smersy fu attaccante del negli anni '60."}
{"id": "1852424", "revid": "112047189", "url": "https://it.wikipedia.org/wiki?curid=1852424", "title": "Ragnarock Nordic festival", "text": "Il Ragnarock Nordic Festival \u00e8 un festival di musica e cultura nord-europea/scandinava, che dal 2007 si svolge con cadenza annuale a Milano.\nIl nome \u00e8 ispirato al Ragnar\u01ebk (o Ragnar\u00f8kkr) che indica, nella mitologia norrena, la battaglia finale tra le potenze della luce e dell'ordine e quelle delle tenebre e del caos, in seguito alla quale l'intero mondo verr\u00e0 distrutto e quindi rigenerato.\nIl festival \u00e8 organizzato dall'associazione \"Ragnarock\", associazione no profit che si occupa di promuovere le best practices della cultura nordica in Italia.\nAbbraccia molti aspetti dell'arte e della cultura scandinava: musica, letteratura, mostre fotografiche, sfilate di moda e concerti sono gli aspetti principali.\nNata da un'idea di Marco Germinario (che si divide tra Milano e Copenaghen), la manifestazione ha sempre richiamato un folto pubblico da Milano e provincia, con parecchie partecipazioni anche di ragazzi e ragazze da tutta Italia.\nNel corso degli anni si sono esibiti gruppi come Niepoort, Heroes &amp; Zeros e Who Made Who."}
{"id": "1852426", "revid": "1873126", "url": "https://it.wikipedia.org/wiki?curid=1852426", "title": "Command.com", "text": "command.com, in informatica, \u00e8 un file eseguibile di sistema molto importante per la famiglia di sistemi operativi MS-DOS della Microsoft. \nEsso viene caricato al termine della fase di boot, fornisce l'interfaccia utente del sistema operativo. Tale interfaccia a riga di comando \u00e8 di tipo testuale, come quella di un terminale, quindi \u00e8 priva di grafica user friendly. Il file serve inoltre per la connessione del computer alle periferiche.\nDescrizione.\nCon la nascita della famiglia di sistemi operativi Windows e della shell Explorer, command.com ha perso la sua importanza, ma \u00e8 rimasto sempre presente, impiegato come console di Windows e per eseguire file batch. Nelle versioni di Windows di famiglia NT si \u00e8 evoluto nel cmd.exe (presente nella directory System32 dell'installazione di Windows), anche se fino a Windows XP \u00e8 presente, insieme ad esso, come \"Microsoft Windows DOS\"."}
{"id": "1852428", "revid": "110157", "url": "https://it.wikipedia.org/wiki?curid=1852428", "title": "Soulmates Never Die - Live in Paris 2003", "text": "Soulmates Never Die - Live in Paris 2003 \u00e8 un DVD dei Placebo pubblicato nel 2004.\n\u00c8 la registrazione di un concerto tenutosi a Parigi nell'ottobre 2003.\nL'ottava canzone, Soulmates, \u00e8 una versione pi\u00f9 \"pesante\" di Sleeping with Ghosts, dal cui testo viene presa la frase che d\u00e0 il titolo al video.\nL'ultima canzone, Where Is My Mind?, \u00e8 una canzone dei Pixies dell'album Surfer Rosa, e viene suonata proprio con Frank Black, storico front-man dei Pixies."}
{"id": "1852432", "revid": "271907", "url": "https://it.wikipedia.org/wiki?curid=1852432", "title": "Aleksandr Ponomar\u00ebv (direttore di coro)", "text": "Biografia.\nNato nel 1938 nella famiglia di un ufficiale dell'esercito russo, all'et\u00e0 di 10 anni impara da solo a suonare il \u201cbajan\u201d (una sorta di fisarmonica). \nFin da ragazzo si dedica alla direzione di coro e all'et\u00e0 di 19 anni si arruola, come il padre, nell'esercito russo.\nSotto le armi decide di dedicarsi interamente alla musica e dopo aver terminato il servizio militare studia alla scuola di musica del conservatorio di Mosca, successivamente si diploma in direzione corale all'istituto delle arti di Char'kov.\nGiovanissimo crea il coro voci bianche \u201cVesna\u201d, e fonda contemporaneamente la scuola corale \u201cVesna\u201d che diriger\u00e0 per 39 anni.\nAttivit\u00e0.\nLo scopo principale della scuola di musica Vesna verte allo sviluppo delle capacit\u00e0 musicali dei bambini. Per realizzare tale idea Ponomar\u00ebv ed i suoi colleghi, hanno sviluppato un sistema funzionale di metodi pedagogici e didattici, che comprendono oltre allo studio del canto corale anche lo studio di uno strumento musicale.\nFin dagli esordi il coro voci bianche \u201cVesna\u201d si \u00e8 esibito al pubblico in numerosi concerti.\nIl repertorio del coro comprende composizioni come messe, oratori e cantate, cicli corali, e riduzioni per coro; Ponomarev ha diretto il coro a concerti filarmonici e festival in Russia, ed all'estero in Bulgaria, Cechia, Slovacchia, Germania, Austria, Ungheria, Belgio, Francia, Spagna, Italia, Svezia, Svizzera, Giappone.\nPonomarev alla guida del coro voci bianche \u201cVesna\u201d ha vinto decine di concorsi europei ed internazionali. Il Gran Premio Europeo di Canto Corale vinto nel 2000 \u00e8 motivo di speciale orgoglio per il direttore russo.\nCon il coro Vesna \u00e8 stato anche finalista nell'edizione del Gran Premio europeo di canto corale del 2007.\nPonomarev \u00e8 stato inoltre spesso invitato a fare parte di giurie numerosi concorsi corali internazionali.\nMolti bambini che hanno studiato in \u201cVesna\u201d ed hanno iniziato la propria educazione musicale sotto la guida di Ponomarev sono diventati conosciuti musicisti professionisti, lavorano con cori amatoriali e professionali, insegnano in scuole di musica e nei conservatori, alcuni lavorano con \u201cVesna\u201d, sviluppandone ed accrescendone la tradizione."}
{"id": "1852435", "revid": "28570760", "url": "https://it.wikipedia.org/wiki?curid=1852435", "title": "Soggetti federali della Federazione Russa", "text": ""}
{"id": "1852451", "revid": "834", "url": "https://it.wikipedia.org/wiki?curid=1852451", "title": "Battlecry Under a Winter Sun", "text": ""}
{"id": "1852453", "revid": "122987267", "url": "https://it.wikipedia.org/wiki?curid=1852453", "title": "Forza elastica", "text": "La forza elastica \u00e8 una forza che si esercita fra due punti ed \u00e8 direttamente proporzionale alla loro distanza. In particolare si pu\u00f2 pensare alla forza esercitata da una molla ideale rispetto alla posizione di riposo. Il sistema fisico composto da un punto materiale sottoposto unicamente a una forza elastica viene definito un oscillatore armonico e costituisce uno dei pi\u00f9 basilari fenomeni della meccanica sia nel caso classico che nel caso quantistico. Se sottoposti a sollecitazioni i corpi elastici si deformano.\nDescrizione.\nUna caratteristica dei corpi elastici \u00e8 il limite di elasticit\u00e0: se il corpo \u00e8 sottoposto ad una sollecitazione pari o inferiore al limite di elasticit\u00e0 esso subisce una deformazione elastica ed al termine della sollecitazione ritorna nella condizione iniziale. Se la sollecitazione supera il limite di elasticit\u00e0 avviene una deformazione plastica ed il corpo rimane permanentemente alterato.\nLa forza elastica \u00e8 una forza variabile che genera un equilibrio in un sistema fisico. Se il sistema viene perturbato rompendo l'equilibrio, la forza elastica tender\u00e0 a riportare il sistema verso l'equilibrio.\nUn esempio \u00e8 l'azione di una molla: una molla ideale esercita una forza proporzionale alla deformazione della molla stessa. La trazione della molla verso una configurazione pi\u00f9 allungata fa s\u00ec che essa eserciti una forza che riporta la molla verso la propria lunghezza di equilibrio. La quantit\u00e0 di forza pu\u00f2 venire determinata moltiplicando la costante della molla per la quantit\u00e0 di trazione.\nDefinizione.\nSupponendo che la deformazione avvenga lungo una direzione arbitraria formula_1, una formula della forza elastica \u00e8 la legge di Hooke:\nformula_2\ndove formula_3 \u00e8 una costante positiva, caratteristica della molla considerata, misurata in Newton al metro (N/m), e formula_4 individua la posizione del corpo soggetto alla forza rispetto all'origine del sistema di riferimento adottato. Il segno meno sta ad indicare che la forza \u00e8 sempre diretta verso il centro, ossia \u00e8 sempre una forza di richiamo.\nForza elastica e potenziale.\nLa forza elastica \u00e8 conservativa. Questo significa che \u00e8 possibile definire un potenziale scalare (Energia potenziale) tale che la forza ne sia il gradiente:\no in una dimensione:\nL'energia potenziale in questione \u00e8 quindi una parabola dipendente dal parametro formula_3 e con convessit\u00e0 verso l'alto:\nLa forza elastica quindi \u00e8 sempre attrattiva e, in assenza di altre forze, \u00e8 in grado di creare stati legati qualunque sia l'energia del moto. Infatti l'energia cinetica \u00e8 destinata ad esaurirsi al raggiungimento del punto di inversione dove tutta l'energia meccanica \u00e8 spesa nell'energia potenziale. Il moto quindi si inverte fino a raggiungere il punto di inversione opposto dando luogo all'oscillazione.\nSimmetria.\nLa forma particolare della forza elastica (o pi\u00f9 precisamente del potenziale elastico) d\u00e0 luogo ad una simmetria tra le posizioni formula_9 e gli impulsi formula_10 dell'oscillatore. Con un opportuno riscalamento in variabili naturali infatti l'energia meccanica si scrive:\nformula_11\nin cui \u00e8 evidente la simmetria nello scambio delle formula_9 con le formula_10.\nLa traiettoria nello spazio delle fasi \u00e8 quindi una circonferenza centrata nell'origine, o un'ellisse nelle variabili originarie.\nQuesta simmetria d\u00e0 anche luogo alla ripartizione paritaria dell'energia tra la parte cinetica media e quella potenziale:\nformula_14"}
{"id": "1852455", "revid": "1543377", "url": "https://it.wikipedia.org/wiki?curid=1852455", "title": "Rifugio Prato Rotondo", "text": "Il rifugio Prato Rotondo \u00e8 un rifugio situato presso l'omonima localit\u00e0 situata nel Parco naturale regionale del Beigua al confine tra i comuni di Sassello, Varazze e Cogoleto, lungo la strada carrabile che dal Monte Beigua porta a Sassello e/o Urbe.\nCaratteristiche.\nLa struttura, raggiungibile con i mezzi motorizzati, \u00e8 costituita da un corpo centrale in muratura a due piani, affiancato da due ali laterali in muratura di pietrame a tre piani.\nNei pressi del rifugio \u00e8 stata installata una stazione meteorologica, i cui dati sono consultabili online sul sito della Comunit\u00e0 Montana Valle Argentea.\nAccessi.\nIl rifugio si trova sulla strada carrozzabile che unisce Varazze a Sassello passando per il monte Beigua, ed \u00e8 raggiungibile direttamente in automobile da queste due localit\u00e0.\n\u00c8 anche possibile raggiungere la localit\u00e0 di Piampaludo in autobus, proseguendo poi a piedi lungo la strada per circa 5\u00a0km.\nAscensioni e traversate.\nIl rifugio posto a quota 1108\u00a0m s.l.m., \u00e8 punto di arrivo della tappa n\u00ba19 dell'Alta Via dei Monti Liguri; da qui poi il sentiero dell'Alta Via prosegue verso il Passo del Faiallo, per poi continuare lungo i Monti Liguri fino a La Spezia.\nIn direzione passo del Faiallo, a meno di un kilometro da Prato Rotondo, in loc. Terrin a quota 1078\u00a0m. s.l.m. si trova la \"Casa della Miniera\" un vecchio riparo in disuso, totalmente ristrutturato e risistemato dal Gruppo Alpini di Cogoleto in collaborazione con la Comunit\u00e0 Montana Argentea, una parte \u00e8 aperta come riparo per gli escursionisti e un'altra \u00e8 riservata agli Alpini di Cogoleto e la terza settimana di luglio vi si svolge l'annuale festa degli Alpini.\nNella zona sono poi presenti numerosi altri sentieri che offrono molte possibilit\u00e0 per l'escursionismo.\nAltre attivit\u00e0.\nI prati ed i sentieri intorno al rifugio offrono, con la neve, numerose possibilit\u00e0 di praticare l'escursionismo con le ciaspole. I gestori, inoltre, organizzano trekking a piedi, in mountain bike ed a cavallo."}
{"id": "1852463", "revid": "287204", "url": "https://it.wikipedia.org/wiki?curid=1852463", "title": "Curtis (album)", "text": ""}
{"id": "1852464", "revid": "834", "url": "https://it.wikipedia.org/wiki?curid=1852464", "title": "Curtis (album Curtis Mayfield)", "text": ""}
{"id": "1852469", "revid": "17181791", "url": "https://it.wikipedia.org/wiki?curid=1852469", "title": "Qatarioti", "text": ""}
{"id": "1852474", "revid": "33689", "url": "https://it.wikipedia.org/wiki?curid=1852474", "title": "Pr\u00e0 Riondo", "text": ""}
{"id": "1852477", "revid": "114065031", "url": "https://it.wikipedia.org/wiki?curid=1852477", "title": "Ferrovia Novara-Seregno", "text": ""}
{"id": "1852478", "revid": "697352", "url": "https://it.wikipedia.org/wiki?curid=1852478", "title": "The Massacre", "text": ""}
{"id": "1852482", "revid": "287204", "url": "https://it.wikipedia.org/wiki?curid=1852482", "title": "Trota macrostigma", "text": " \nCon il nome di trota macrostigma si intendono due specie di pesci appartenenti al genere Salmo, alla famiglia Salmonidae ed all'ordine Salmoniformes"}
{"id": "1852490", "revid": "63756", "url": "https://it.wikipedia.org/wiki?curid=1852490", "title": "Annidamento (informatica)", "text": "In informatica viene detto annidamento (\"nesting\" in inglese) l'inserimento di una struttura di controllo all'interno di un'altra in un programma. Un caso tipico \u00e8 quello dell'iterazione su due o pi\u00f9 variabili, come nel seguente esempio (scritto in linguaggio C):\n/* moltiplicazione tra matrici: A = B*C */\nfor (i=0; i&lt;n; i++) { /* ciclo pi\u00f9 esterno */\n for (j=0; j&lt;m; j++) { /* ciclo intermedio */\n a[i][j] = 0.0;\n for (k=0; k&lt;l; k++) { /* ciclo pi\u00f9 interno */\n a[i][j] += b[i][k] * c[k][j];\n\u00c8 fortemente consigliato utilizzare l'indentazione per segnalare visivamente la presenza di strutture annidate una dentro l'altra: la quantit\u00e0 di indentazione da usare \u00e8 proporzionale al livello di annidamento (in questo esempio vengono usati due spazi per ciascun livello).\nNel caso di cicli annidati, il ciclo pi\u00f9 interno viene interamente ripetuto ad ogni iterazione del ciclo che lo contiene, per cui il numero totale di iterazioni eseguite \u00e8 il \"prodotto\" del numero di iterazioni di ciascun ciclo. Cos\u00ec, nell'esempio sopra scritto, l'istruzione codice_1 viene eseguita codice_2 volte."}
{"id": "1852491", "revid": "767487", "url": "https://it.wikipedia.org/wiki?curid=1852491", "title": "Friends (album The Beach Boys)", "text": "Friends \u00e8 un album del gruppo The Beach Boys, pubblicato negli Stati Uniti il 24 giugno 1968 e nel Regno Unito nel Settembre dello stesso anno.\nIl disco raggiunse il 126\u00ba posto in classifica negli USA (6 luglio 1968) e il 13\u00b0 in Gran Bretagna.\nAttualmente l'album \u00e8 disponibile in formato CD in abbinamento con \"20/20\".\nIl disco.\nOrigine e storia.\nCon \"Friends\" i Beach Boys cercarono di riavvicinarsi al loro sound abituale, senza per\u00f2 perdere in ambizioni artistiche. La sofisticatezza pop di \"Pet Sounds\", la psichedelia di \"Smiley Smile\", e le influenze rock-soul presenti in \"Wild Honey\" furono tutte accantonate in favore di sonorit\u00e0 pi\u00f9 morbide ed acustiche con leggere venature country. Sotto molti aspetti la delicatezza e la solarit\u00e0 rilassata dei brani di \"Friends\" erano fuori luogo nel 1968, l'anno di pubblicazione dell'album. La guerra del Vietnam era nel pieno, Robert Kennedy e Martin Luther King erano stati da poco assassinati, il movimento hippy era vivo e vegeto, e si respiravano nell'aria venti di rivoluzione un po' dappertutto. Fu in questo scenario che la pacatezza del tranquillo \"Friends\" venne male accolta da pubblico e critica, che giudic\u00f2 l'opera \"poco consistente\", decretandone l'insuccesso commerciale soprattutto in patria (n. 126 in classifica), mentre in Gran Bretagna il disco raggiunse un pi\u00f9 dignitoso 13\u00ba posto in classifica.\nQuando iniziarono le sessioni per l'album nel febbraio 1968, Mike Love, recentemente convertitosi alla meditazione trascendentale, part\u00ec per un viaggio di due settimane in India (insieme ai Beatles e a Donovan) per studiare meditazione con il guru Maharishi Mahesh Yogi. In sua assenza, i rimanenti Beach Boys, Brian Wilson, Dennis Wilson, Carl Wilson, Al Jardine, e Bruce Johnston (adesso in veste di membro ufficiale a tutti gli effetti); registrarono la maggior parte del materiale di \"Friends\" insieme a vari turnisti di studio.\nRegistrazione.\n\"Friends\" fu il primo album dei Beach Boys a contenere significativi contributi compositivi da parte di Dennis Wilson, i brani composti in collaborazione con il poeta Stephen Kalinich intitolati \"Be Still\" e \"Little Bird\"; quest'ultimo un frammento della canzone \"Child Is Father of the Man\", allora traccia inedita risalente alle sessioni per l'abortito progetto \"SMiLE\". Anche se la produzione del disco venne accreditata all'intera band, questo sarebbe stato l'ultimo disco dei Beach Boys fino a \"15 Big Ones\" del 1976 a vedere la presenza di Brian Wilson come forza creativa dominante, il quale scrisse e produsse quasi ogni brano con l'eccezione di \"Be Still\" (inoltre non venne accreditato in \"Little Bird\" in modo da far percepire maggiori diritti d'autore a Dennis e Stephen Kainich), e partecip\u00f2 attivamente in studio ad ogni seduta di registrazione.\nA met\u00e0 marzo, Mike Love ritorn\u00f2 dal suo viaggio in India e contribu\u00ec alle tracce dell'album con il suo apporto vocale e con le tracce \"Meant for You\", che apre l'album, e \"Anna Lee, the Healer\". Subito dopo la conclusione delle sedute, i Beach Boys si imbarcarono in due tourn\u00e9e negli Stati Uniti, una insieme agli Strawberry Alarm Clock, ed un'altra con addirittura il Maharishi Mahesh Yogi in persona (in qualit\u00e0 di lettore/narratore). Entrambi i tour furono fallimentari dal punto di vista commerciale, e furono frettolosamente cancellati.\nDescrizione dei brani.\nDopo la breve invocazione alla serenit\u00e0 di \"Meant for You\", si giunge alla title track, \"Friends\", un brano in tempo dispari in stile valzer scritto da Brian Wilson e pubblicato come singolo che per\u00f2 non riusc\u00ec ad entrare nella top 40 dei singoli fermandosi alla posizione numero 47 in classifica. La frase del testo: \"\u00abWe've been friends for so many years, through the good times and bad\u00bb\" (\"Siamo rimasti amici per cos\u00ec tanti anni, nella buona e nella cattiva sorte\") \u00e8 stata interpretata come una richiesta di compattezza dei ranghi fatta da Wilson ai suoi compagni di gruppo. Altro \"valzer\" presente sul disco \u00e8 la melodica \"Be Here in the Morning\" cantata da Brian in un falsetto acuto e che possiede un ritornello molto orecchiabile.\n\"Wake the World\", a firma Brian Wilson e Al Jardine, contiene nell'arrangiamento un insolito accompagnamento di tuba.\n\"When A Man Loves A Woman\" contiene il frizzante suono di un organo, e dipinge un quadretto famigliare in cui un genitore celebra le gioie della paternit\u00e0. \"Passing By\" di Brian Wilson \u00e8 un pezzo solo strumentale infarcito di armonie vocali al posto delle parole sulla falsariga di quanto fatto in \"Pet Sounds\". Le complesse tessiture delle armonie vocali contrastano con una strumentazione ed un arrangiamento abbastanza semplici. Ancora Brian Wilson \u00e8 l'autore e l'esecutore di \"Busy Doin' Nothin\"', un pezzo in stile bossanova. Il titolo della canzone, che in italiano \u00e8 traducibile come \"occupato a non far niente\", descrive abbastanza sintomaticamente l'indolenza del reale stile di vita del Brian Wilson dell'epoca.\n\"Anna Lee, The Healer\" composta a quattro mani da Brian e Mike, e cantata da Mike stesso, \u00e8 un malizioso brano circa una \"massaggiatrice\" molto abile nel ridurre lo stress ai suoi clienti.\nLo strumentale \"Diamond Head\", che contiene l'effetto sonoro delle onde del mare, \u00e8 uno dei brani pi\u00f9 complessi sull'album. Memore dei tempi di \"Pet Sounds\", Brian Wilson compose una sorta di mini-sinfonia virtuale attraverso l'utilizzo di diversi strumenti.\nIn chiusura \"Transcedental Meditation\", traccia ispirata ai viaggi di Mike Love in India, \u00e8 un brano movimentato e rockeggiante, che contrasta nettamente con tutte le altre canzoni presenti sull'album, che posseggono atmosfere pi\u00f9 soffuse ed acustiche."}
{"id": "1852492", "revid": "1632387", "url": "https://it.wikipedia.org/wiki?curid=1852492", "title": "Gold (Rush)", "text": "Gold \u00e8 una compilation della rock band canadese Rush pubblicata il 25 aprile 2006. Si tratta di una riedizione in una sola confezione delle due raccolte \"Retrospective I\" e \"Retrospective II\" con l'unica differenza che nel primo disco \"Something for Nothing\" viene sostituita con \"Working Man\". Questa \u00e8 la quinta raccolta di brani dei primi dodici album del trio canadese e segue di soli tre anni la precedente compilation \"\". Nonostante la quasi completa uguaglianza con \"Chronicles\", \"Gold\" ha una resa audio superiore, essendo stata pubblicata dopo che la Mercury Records rimasterizzasse digitalmente l'intero catalogo dei Rush."}
{"id": "1852498", "revid": "36426", "url": "https://it.wikipedia.org/wiki?curid=1852498", "title": "Umbilicus urbis Romae", "text": ""}
{"id": "1852501", "revid": "247222", "url": "https://it.wikipedia.org/wiki?curid=1852501", "title": "20/20 (The Beach Boys)", "text": "20/20 \u00e8 un album del gruppo musicale statunitense The Beach Boys, pubblicato negli Stati Uniti il 10 febbraio 1969 (Capitol SKAO133) e nel Regno Unito nel marzo dello stesso anno.\nRaggiunse il 68\u00ba posto nella classifica americana e il 3\u00ba nella classifica inglese. L'album \u00e8 stato pubblicato su CD in coppia con \"Friends\", con alcune bonus track del periodo: \"Celebrate the News\", \"We're Together Again\", \"Walk On By\", \"Old Folks at Home/Ol'Man River\".\n\"20/20\" \u00e8 l'ultimo disco prodotto dai Beach Boys per la Capitol Records. All'epoca della sua pubblicazione, i rapporti tra il gruppo e la nota casa discografica erano ormai deteriorati.\nDescrizione.\nIl disco, uno dei meno organici dei Beach Boys, appare pi\u00f9 come una collezione di brani di estrazione molto diversa: singoli di successo (\"Do It Again\", \"I Can Hear Music\"), cover (\"Cotton Fields\", \"Bluebirds over the Mountain\") e brani psichedelici originariamente scritti per il defunto \"SMiLE\" (\"Our Prayer\", \"Cabinessence\").\nCon \"20/20\" i Beach Boys entrano in una nuova fase della loro carriera, caratterizzata non solo dal cambio della casa discografica, ma anche dal maggiore coinvolgimento di Carl nella produzione e l'emersione di Dennis come produttore e autore.\nIl misterioso titolo dell'album, \"20/20\", \u00e8 ispirato al fatto che il disco \u00e8 il ventesimo album ufficiale pubblicato dai Beach Boys all'epoca per la Capitol Records (contando anche i tre \"Best of...\" e la compilation strumentale \"Stack-O-Tracks\").\nRegistrazione.\nA causa dei suoi crescenti problemi psicologici, Brian Wilson inizi\u00f2 a defilarsi sempre pi\u00f9 dalle sessioni di registrazione per l'album. Partecip\u00f2 comunque a circa la met\u00e0 delle canzoni presenti sul disco, ma le uniche \"nuove\" composizioni con le quali contribu\u00ec al progetto furono il sonnacchioso valzer significativamente intitolato \"I Went to Sleep\" (\"sono andato a dormire\"), e \"Do It Again\" scritta con Mike Love. Quest'ultima era stata un discreto successo nell'estate del 1968, e venne quindi aggiunta all'album solo per aumentarne la potenzialit\u00e0 commerciale, anche se un brevissimo frammento di una canzone intitolata \"Workshop\", proveniente dalle sessioni per \"SMiLE\", venne aggiunta come traccia fantasma alla fine del brano durante la dissolvenza.\nCome conseguenza della parziale assenza di Brian, i suoi due fratelli pi\u00f9 giovani Dennis Wilson e Carl Wilson iniziarono a prendere in mano la situazione in studio di registrazione. Carl produsse una versione di \"I Can Hear Music\" di Phil Spector fornendo ai Beach Boys il loro ultimo successo da Top 40 negli Stati Uniti per i seguenti sette anni. Dennis progred\u00ec ulteriormente come compositore dopo i suoi contributi a \"Friends\", fornendo la drammatica e dinamica \"Be with Me\" e l'insolitamente hard rock, per gli standard del gruppo, \"All I Want to Do\", cantata da Mike, e contenente dei messaggi osceni nascosti nella dissolvenza finale. Charles Manson, all'epoca in rapporto d'amicizia con Dennis, scrisse un brano intitolato \"Cease to Exist\". Dennis Wilson, con un nuovo titolo (\"Never Learn Not to Love\"), alcuni versi modificati e un differente bridge, lo inser\u00ec nell'album dei Beach Boys, suscitando non poca rabbia in Manson.\nLo strumentale \"The Nearest Faraway Place\" \u00e8 opera di Bruce Johnston. La composizione \u00e8 largamente ispirata al lavoro svolto da Brian Wilson in \"Pet Sounds\", e il titolo \u00e8 basato su un articolo letto da Johnston sulla rivista \"Life\". Il secondo contributo di Johnston al disco fu la cover di un brano di Ersel Hickey, \"Bluebirds over the Mountain\". Iniziata sul finire del 1967 come suo potenziale singolo solista, la canzone venne completata con l'aiuto di Carl Wilson durante le sessioni per \"20/20\". Memore del successo di \"Sloop John B\", Al Jardine sugger\u00ec a Brian Wilson di lavorare ancora su un vecchio standard folk, questa volta il traditional \"Cotton Fields\". Wilson produsse la sua versione del brano che venne poi inclusa in \"20/20\", ma Jardine, non del tutto convinto del risultato, la registr\u00f2 nuovamente 6 mesi dopo cambiandone l'arrangiamento. La scelta di Al si rivel\u00f2 vincente, poich\u00e9 la canzone, reintitolata \"Cottonfields\", anche se in USA fece flop come singolo, in Europa divenne un notevole successo nella primavera del 1970.\nDopo tutti gli sforzi ammirevoli da parte dei suoi compagni di gruppo, \u00e8 ironico che i brani pi\u00f9 celebrati dell'album siano comunque stati quelli a firma Brian Wilson (che nemmeno appare in copertina). Tre vecchie composizioni, due delle quali risalenti all'abortito \"SMiLE\": \"Cabin Essence\" (re-intitolata \"Cabinessence\" come parola unica in \"20/20\") e la corale \"Our Prayer\"; invece \"Time to Get Alone\" era stata iniziata durante le sessioni per l'album \"Wild Honey\", ed inizialmente composta per la band dei Three Dog Night, quando ancora si chiamavano \"Redwood\". Rielaborata del tutto, la traccia venne invece utilizzata dai Beach Boys.\nPubblicazione.\nPubblicato nel febbraio 1969, \"20/20\" vendette meglio di \"Friends\", raggiungendo la posizione numero 68 in America, e addirittura la numero 3 in Gran Bretagna. All'uscita del disco fece seguito la pubblicazione di un singolo contenente un brano non in esso contenuto, \"Break Away\" (scritta sotto pseudonimo da Murry Wilson insieme al figlio Brian), un preciso tentativo di sfornare una hit, che per\u00f2 ebbe qualche riscontro solo nel Regno Unito, passando del tutto inosservata negli Stati Uniti.\nTracce.\nSingoli.\nDall'album sono stati tratti 4 singoli:"}
{"id": "1852511", "revid": "729019", "url": "https://it.wikipedia.org/wiki?curid=1852511", "title": "Warwick Brown", "text": "Biografia.\nBrown ha partecipato ad un solo gran premio di Formula 1, il 10 ottobre 1976, gran premio degli Stati Uniti d'America-Est. Al volante di una Wolf-Williams giunse quattordicesimo, dopo essere partito ventitreesimo. Fece segnare in gara il ventiseiesimo e ultimo tempo.\nBrown ebbe molto successo nella Formula Tasman che si aggiudic\u00f2 nel 1975, guidando una Lola T332 Chevrolet. Ha vinto inoltre la \"Rothmans International Series\" in Australia nel 1977 e 1978 su una Lola T430 Chevrolet del \"VDS Team\". Nel corso di questa stagioni Brown vinse l'edizione 1975 del Gran Premio della Nuova Zelanda e quella 1977 del Gran Premio d'Australia.\nBrown fu secondo in classifica dietro ad Alan Jones nell'edizione del 1978 della US Can Am series."}
{"id": "1852515", "revid": "44939", "url": "https://it.wikipedia.org/wiki?curid=1852515", "title": "Iressa", "text": ""}
{"id": "1852517", "revid": "615334", "url": "https://it.wikipedia.org/wiki?curid=1852517", "title": "Copa Am\u00e9rica (calcio)", "text": ""}
{"id": "1852522", "revid": "767487", "url": "https://it.wikipedia.org/wiki?curid=1852522", "title": "Jacques Gabriel Bulliot", "text": "Commerciante di vini, divenne un importante archeologo, membro della \"Soci\u00e9t\u00e9 Eduenne des Lettres, Sciences et Arts\" costituita a Autun nel 1836.\nDeve la sua fama alle intense campagne di scavo condotte al Mont Beuvray (Saona e Loira) che, tra il 1867 e il 1895, portarono alla luce un importante oppidum celtico; nelle vestigia di quel sito, Bulliot volle riconoscere Bibracte, la capitale degli Edui, influente popolo gallico alleato di Gaio Giulio Cesare nelle sue campagne galliche; l'identificazione da lui compiuta, guardata con sospetto dall'ambiente archeologico dell'epoca, dest\u00f2 l'interesse di Napoleone III che gli commission\u00f2 le prime campagne di ricerca. \nDopo il 1895 lasci\u00f2 l'incarico a Joseph D\u00e9chelette, suo nipote, da lui stesso iniziato alla passione per l'archeologia, che proseguir\u00e0 il lavoro dello zio con ottimi risultati.\nAveva inizio grazie a lui la lunga stagione delle campagne di scavo al Mont Beuvray, che prosegue tuttora, grazie anche alla creazione di un avanzato cento di ricerca europeo sul sito. L'intuizione da lui avuta all'epoca \u00e8 stata cos\u00ec confermata da decenni di campagne di scavo ed \u00e8 largamente condivisa dall'attuale letteratura scientifica.\nLa scoperta di Bibracte.\nNel 1851, Bulliot decide di scrivere una comunicazione al \"Congr\u00e8s de la soci\u00e9t\u00e9 fran\u00e7aise d'Arch\u00e9ologie\" su un'antica cappella (la \"chappelle di Saint Martin au Mont Beuvray\") sul tema della cristianizzazione della nazione edua.\nPer questo motivo egli ritorna al Beuvray per delle nuove osservazioni. Sulla sommit\u00e0 del monte, vicino alla cappella, scopre qualcosa che egli interpreta allora come un campo romano, ma che si riveler\u00e0 in realt\u00e0 un \"nemeton\", un recinto sacro della religione celtica. \nIntraprende cos\u00ec una serie di ricerche sulle Guerre galliche e su varie cronache medievali. \u00c8 cos\u00ec che, contro l'opinione unanime della \"Soci\u00e9t\u00e9 \u00e9duenne\", prende in considerazione la possibilit\u00e0 di collocare Bibracte sul Beuvray e non a Autun. \nIn seguito a questi studi d\u00e0 alle stampe il suo \"Essai sur le syst\u00e8me d\u00e9fensif des Romains dans le pays \u00e9duen entre la Sa\u00f4ne et la Loire\" (\"Saggio sul sistema difensivo dei Romani nel territorio eduo tra la Saona e la Loira\"); le sue convinzioni gli fanno guadagnare appena il sorriso dei membri della societ\u00e0 di archeologia. \nSar\u00e0 l'interesse dell'imperatore Napoleone III per le battaglie delle Guerre galliche ad accelerare le cose. Infatti, Bulliot riceve la visita di un ufficiale, di nome Stoffel, incaricato dall'imperatore di effettuare delle ricerche sulla vittoria romana contro gli Elvezi. Bulliot lo mette a conoscenza delle sue convinzioni eterodosse sulla collocazione di Bibracte. L'ufficiale si mostra un po' interessato alla cosa, ma affida a un altro membro della \"Soci\u00e9t\u00e9 \u00e9duenne\", Xavier Garenne, il compito di effettuare dei sondaggi di scavo sul Mont Beuvray. \nIn contemporanea, il visconte d'Aboville, proprietario dei terreni, d\u00e0 inizio anch'egli delle ricerche e ne mostra i risultati all'arcivescovo di Reims, anch'egli membro della \"Soci\u00e9t\u00e9 \u00e9duenne\", nonch\u00e9 amico di Bulliot, nonostante le divergenze che li dividevano sulla questione di Bibracte. Interessato da questi scavi, l'arcivescovo decide di portarne a conoscenza l'imperatore. \u00c8 cos\u00ec che, nel 1867, Napoleone III commissiona a Bulliot delle ricerche sul Beuvray, assegnandogli dei fondi.\nBulliot scaver\u00e0 il sito dal 1867 al 1905, fugando ogni dubbio sulla localizzazione di Bibracte. Suo nipote, Joseph D\u00e9chelette, da lui stesso iniziato alla pratica degli scavi, continuer\u00e0 i lavori fino al 1907 confrontando Bibracte a altri siti europei come l'oppidum di Strakonice in Boemia, quello di Manching in Baviera e quello di Velem-Zenst-Vid in Ungheria, un'intuizione che far\u00e0 di lui uno dei precursori di una visione dell'unit\u00e0 culturale del mondo celtico e della civilt\u00e0 degli oppida.\nIl lavoro di scavo non si limitava al recupero di materiali ma comportava anche l'estensione di note e appunti che saranno in seguito debitamente pubblicati nella sua opera del 1899 dal titolo \"Fouilles du Mont-Beuvray (ancienne Bibracte) de 1867 \u00e0 1895\" (\"Gli scavi al Mont-Beuvray (antica Bibracte) dal 1867 al 1895\").\nFavorita dalla presenza di resti gallo-romani di facile individuazione, l'estensione della ricerca toccher\u00e0 anche l'area interna alle fortificazioni, uno spazio solitamente negletto dalle ricerche del tempo. Grazie a questa impronta metodologica, Bibracte rimarr\u00e0, per un quarto di secolo, l'unico sito a beneficiare di un'esplorazione sistematica accompagnata dalla pubblicazione di resoconti di scavo."}
{"id": "1852523", "revid": "834", "url": "https://it.wikipedia.org/wiki?curid=1852523", "title": "Hole (EP)", "text": ""}
{"id": "1852525", "revid": "438678", "url": "https://it.wikipedia.org/wiki?curid=1852525", "title": "La lucciola (film)", "text": "La lucciola (\"The Firefly\") \u00e8 un film del 1937 diretto da Robert Z. Leonard. Il soggetto \u00e8 tratto dall'operetta \"The Firefly\", libretto e parole di Otto A. Harbach, musica di Rudolf Friml, che fu presentata a New York il 2 dicembre 1912.\nProduzione.\nIl film fu prodotto dalla Metro-Goldwyn-Mayer (MGM) (controlled by Loew's Incorporated).\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 5 novembre dopo una prima tenuta a New York il 1\u00ba settembre 1937."}
{"id": "1852532", "revid": "1272592", "url": "https://it.wikipedia.org/wiki?curid=1852532", "title": "Tedesca", "text": "Relativo alla Germania e/o al gruppo etnico dei Tedeschi"}
{"id": "1852534", "revid": "110157", "url": "https://it.wikipedia.org/wiki?curid=1852534", "title": "Chiesa di San Bernardino (Urbino)", "text": "La chiesa di San Bernardino degli Zoccolanti \u00e8 una chiesa francescana di Urbino, posta su una collina a circa 2,5\u00a0km fuori dall'abitato, in via San Bernardino, nei pressi del bivio con via Ca' Corona. Dalla chiesa si pu\u00f2 scorgere il panorama di Urbino.\nStoria.\nLa chiesa venne costruita per disposizione di Federico da Montefeltro dopo la sua morte, a partire dal 1482 al 1491 circa, come luogo per la sua sepoltura e per quella dei suoi successori (Mausoleo Ducale). Il progetto e la successiva realizzazione dell'opera vengono oggi attribuiti all'architetto ducale Francesco di Giorgio Martini (con l'aiuto nella direzione dei lavori del giovane e promettente Donato Bramante). L'edificio presenta una limpida nitidezza architettonica, tipica del Rinascimento urbinate.\nLa chiesa fece da modello per la chiesa di Santa Maria delle Grazie al Calcinaio, nei pressi di Cortona, edificata dallo stesso architetto pochi anni pi\u00f9 tardi. Nel 1741 venne danneggiata da un terremoto.\nArchitettura.\nL'esterno della chiesa, in laterizio, \u00e8 compatto e quasi privo di decorazioni, fatte salve le cornici marcapiano, le finestre e l'incorniciatura del portale. La facciata \u00e8 alta e stretta, culminata da un piccolo frontone ed attraversata dalle fasce decorative in arenaria che proseguono su tutto il perimetro; vi si aprono il portale in travertino e due finestre. Il tiburio della cupola \u00e8 cilindrico, con un lanternino. Agli angoli dei bracci si trovano dei contrafforti.\nIl campanile \u00e8 tronco, a causa del crollo della cuspide nel terremoto del 1741.\nIl severo stile esterno, quasi da fortezza militare, contrasta con l'elegante classicismo dell'interno. Esso \u00e8 infatti luminoso, essenziale e monumentale allo stesso tempo, con una pianta a croce latina e navata unica coperta con volta a botte. Il lato longitudinale (piedicroce), si innesta a un presbiterio pressoch\u00e9 quadrato, coperto da cupola, con due absidi semicircolari ai lati e una nicchia rettangolare voltata a botte dietro l'altare maggiore. Anticamente anche dietro l'altare si trovava un'abside simile alle altre, componendo cos\u00ec un ambiente a \"tricora\" derivato da modelli tardoantichi. L'allungamento e la modifica del coro risale alla fine del XVI secolo. Le nicchie sono estradossate, circondate cio\u00e8 da archi con doppia ghiera cornice modanata, fino alla linea d'imposta.\nLa cupola \u00e8 retta, oltre che dalle pareti, da quattro colonne composite a fusto liscio su alti plinti, che rendono leggibile lo scarico del peso a terra.\nLe pareti dimostrano la predilezione dell'architetto per le superfici spoglie e sobriamente decorate. Alcune cornici modanate in pietra (che risaltano sull'intonaco bianco, secondo uno schema di brunelleschiana memoria) si trovano all'altezza dello zoccolo, del marcadavanzale e del fregio che corre lungo tutto il perimetro, con un'iscrizione in lettere capitali romane ispirata a quella del Cortile d'onore di palazzo Ducale. Vi si legge una lode a san Bernardino, allora ancora beato: \"\".\nLa navata \u00e8 illuminata da tre finestre rettangolari, con cornici e timpano triangolare in pietra, che si ritrovano anche sotto i tre arconi che stanno alla base della cupola nel presbiterio.\nNella chiesa vennero sepolti Federico da Montefeltro, suo figlio Guidobaldo, e la moglie di costui, Elisabetta Gonzaga.\nOpere d'arte.\nNella navata si trovano, uno di fronte all'altro, i cenotafi dei duchi Federico e Guidobaldo da Montefeltro: si tratta di due monumenti barocchi eretti molto tempo dopo la loro morte (1620). I busti in marmo dei due duchi sono attribuiti a Girolamo Campagna.\nLa nicchia destra \u00e8 decorata da affreschi del 1642 con la \"Samaritana al pozzo\". Nel coro si trova una tela ottocentesca con la \"Madonna col Bambino, san Bernardino, san Giacomo e due angeli\", di Filippo Bigioli. Fino al 1810 occupava questa posizione la \"Pala di Brera\" (1472 circa) di Piero della Francesca, che venne fatta li collocare dal Bramante per volere dello stesso Federico da Montefeltro e, sebbene sia pi\u00f9 antica della chiesa di circa dieci anni, creava un rilevante dialogo tra architettura reale ed architettura dipinta.\nIl convento.\nL'adiacente convento, dei Frati Minori, pare contrastare la raffinatezza della chiesa con l'austerit\u00e0 e la semplicit\u00e0 dei tradizionali edifici francescani. Opera pure attribuita a Francesco di Giorgio, ha il suo fulcro nel chiostro a pilastri architravati.\nNel 1876, nell'orto e nella selva del convento, venne realizzato il principale cimitero cittadino.\nIl 22 gennaio 2011, durante la notte, parte della volta del dormitorio del convento croll\u00f2 a causa delle infiltrazioni d'acqua, senza causare vittime."}
{"id": "1852542", "revid": "834", "url": "https://it.wikipedia.org/wiki?curid=1852542", "title": "Scraping Foetus Off the Wheel", "text": ""}
{"id": "1852544", "revid": "36426", "url": "https://it.wikipedia.org/wiki?curid=1852544", "title": "Forma Urbis", "text": ""}
{"id": "1852546", "revid": "599013", "url": "https://it.wikipedia.org/wiki?curid=1852546", "title": "Kurt Ahrens", "text": "Figlio di Kurt Ahrens, anch'esso pilota, scelse il nome del padre quale pseudonimo nel mondo delle corse. Ahrens iunior inizi\u00f2 la sua carriera motoristica nel 1958 in Formula 3, vinse il titolo tedesco di Formula Junior nel 1961 e nel 1963. Pass\u00f2 poi in Formula 2, gareggiando anche nell'occasione in cui Jim Clark mor\u00ec al Hockenheimring nel 1968.\nIl pilota tedesco corse anche con le vetture sport della Porsche, vincendo con Jo Siffert l'edizione 1969 della d'Austria. L'anno seguente con Vic Elford vinse la prestigiosa del N\u00fcrburgring. Abbandon\u00f2 l'attivit\u00e0 nel 1971.\nPartecip\u00f2 a quattro gran premi di Germania di Formula 1 sempre al N\u00fcrburgring. Nel 1966, 1967 e 1969 con vetture di Formula 2, che erano ammesse alla gara al fine di rimpinguare il numero di partenti. Nel 1966 e 1969 guid\u00f2 una Brabham-Cosworth, giungendo settimo nell'edizione del 1969. Nel 1967 guid\u00f2 invece una Protos-Cosworth. Nel 1968 utilizz\u00f2 una Brabham-Repco di Formula 1, giungendo dodicesimo."}
{"id": "1852547", "revid": "287204", "url": "https://it.wikipedia.org/wiki?curid=1852547", "title": "Bernardo Valli", "text": "Biografia.\nNasce a Parma in una famiglia benestante: il padre \u00e8 medico.\nVa via di casa molto giovane: nel 1949, a diciannove anni, si arruola nella Legione straniera francese. Nel 1954 assiste, nella base di Sidi Bel Abbes, alla parata dei reduci dalla sconfitta di Dien Bien Phu. Quell'anno decide di lasciare la Legione.\nSi trasferisce a Milano, dove fa il praticantato da giornalista presso il quotidiano \"L'Italia\"; nel 1956 \u00e8 al neonato \"Il Giorno\", dove si occupa di cronaca nera. Dopo solo un anno passa dalla cronaca alla politica internazionale: parte per il Venezuela per descrivere la sollevazione generale che porta il presidente Marcos P\u00e9rez Jim\u00e9nez a lasciare il Paese. Successivamente \u00e8 testimone della rivoluzione algerina. Negli anni sessanta \u00e8 presente a Cuba e racconta la Guerra dei Sei giorni (1967).\nNel 1971 si trasferisce al \"Corriere della Sera\", come inviato in Vietnam, India, Cina e Cambogia. Rimane complessivamente sette anni in Asia. Nel 1975 rientra in Europa, come corrispondente da Parigi. Nel 1979 racconta la rivoluzione Khomeinista in Iran.\nDiventa poi redattore capo della sede francese de \"la Repubblica\", collaborando poi anche con \"L'Espresso\" come editorialista.\nSi dimette da \"la Repubblica\" il 15 settembre 2020. Il 31 ottobre ricomincia a scrivere su \"L'Espresso\"."}
{"id": "1852559", "revid": "281901", "url": "https://it.wikipedia.org/wiki?curid=1852559", "title": "Trota dell'Atlante", "text": ""}
{"id": "1852560", "revid": "62221", "url": "https://it.wikipedia.org/wiki?curid=1852560", "title": "Agroecosistema", "text": ""}
{"id": "1852567", "revid": "1048993", "url": "https://it.wikipedia.org/wiki?curid=1852567", "title": "Gianna Coletti", "text": "Biografia.\nTeatro.\nHa iniziato da bambina a lavorare nel mondo dello spettacolo cantando, suonando la chitarra e il pianoforte. Giovanissima debutta allo Sferisterio di Macerata interpretando un'operina di Gino Negri, \"Mod\u00ec\" un balletto cantato sulla vita di Amedeo Modigliani.\nPer parecchi anni fa parte della Compagnia Stabile Milanese di Piero Mazzarella nei ruoli di prima attrice giovane e caratterista.\nDal 1983 al 1987 lavora con la ditta Garinei e Giovannini. I primi due anni nella Compagnia di Gino Bramieri nella commedia con musiche Pardon Monsieur Moliere tratta da Il borghese gentiluomo di Moliere, poi nella Compagnia di Johnny Dorelli in Se devi dire una bugia dilla grossa di R. Cooney, con la regia di Pietro Garinei.\nHa lavorato al Teatro Bellini di Napoli sotto la direzione artistica e teatrale di Tato Russo interpretando Polly nell'Opera da tre soldi di Bertolt Brecht, e portando in scena altri spettacoli: Caff\u00e8 Chantant di Eduardo Scarpetta, La commedia degli equivoci di Shakespeare, il musical I promessi sposi dello stesso Tato Russo.\nCon il Teatro Stabile di Bolzano interpreta ruoli principali in vari spettacoli: La pulce nell'orecchio, Sarto per signora di G. Feydeau, La vedova scaltra e Il teatro comico di Goldoni, Il gabbiano di Cechov, La vita che ti diedi di Pirandello, con la regia di Marco Bernardi.\nAl Teatro Franco Parenti di Milano con la regia di Andr\u00e9e Ruth Shammah recita in Noblesse Oblige di Luigi Santucci con Gianrico Tedeschi.\nPer la regia di Giancarlo Sepe interpreta Armandine ne \"Il tacchino\" di Feydeau con Aroldo Tieri e Giuliana Lojodice.\nAl Teatro Lirico Giuseppe Verdi di Trieste, all'Opera di Roma, e al Teatro Massimo di Palermo \u00e8 diretta da Gino Landi in varie operette tra cui \"La vedova allegra\" di Franz Leh\u00e1r, \"Il cavallino bianco\" nel ruolo di Claretta.\nNella drammaturgia contemporanea \u00e8 protagonista di spettacoli quali: Il letto di Giuseppe Manfridi, Dedicato ad H.P. e Tessuti umani di Edoardo Erba con la regia di Walter Manfr\u00e8.\nCon Dario D'Ambrosi, fondatore del Teatro Patologico, autore e regista, collabora in vari spettacoli tra cui \"I giorni di Antonio\" e \"Allucinazioni da psicofarmaci\". Insieme a Celeste Moratti \u00e8 la protagonista di \"Angelina\", testo che debutta al Teatro Franco Parenti.\nCon Giovanna Rossi e Vicky Schaetzinger porta in scena \"Donne donnine donnacce\" di Gianni Gori con la regia di Lorenzo Alessandri, e ancora con Giovanna Rossi debutta in \"Cuori infranti e ossa spezzate\", spettacolo contro la violenza femminile.\nInsieme a Gabriele Scotti, che firma anche la regia, \u00e8 autrice di \"Le poveracce\", di cui \u00e8 anche coprotagonista.\nAl Teatro Litta con la Compagnia di Mino Manni interpreta La signorina Caporale nel Fu Mattia Pascal di Pirandello con la regia di Alberto Oliva.\nPorta in scena un testo sul fine vita, \"Interruzioni\", di cui \u00e8 anche autrice insieme a Camilla Ghedini, tratto da un racconto della stessa Ghedini, con la regia di Lorenzo Alessandri.\nDedica un omaggio a Giovanni Testori con Le amanti del Testori, portando in scena tre famose donne testoriane: la Maria Brasca, l'Arialda e la Gilda del Mac Mahon\nNel 2015 esce il suo libro \"Mamma a carico - Mia figlia ha novant'anni\", edito da Einaudi, nel quale racconta con leggerezza gli ultimi anni trascorsi con la madre.\nNel 2017 debutta con lo spettacolo teatrale tratto dal suo libro con la regia di Gabriele Scotti."}
{"id": "1852568", "revid": "1684799", "url": "https://it.wikipedia.org/wiki?curid=1852568", "title": "Blies-Guersviller", "text": "Blies-Guersviller \u00e8 un comune francese di 617 abitanti situato nel dipartimento della Mosella nella regione del Grand Est."}
{"id": "1852572", "revid": "767487", "url": "https://it.wikipedia.org/wiki?curid=1852572", "title": "Die Sonne Satan", "text": "Die Sonne Satan era un progetto musicale dark ambient italiano, attivo dal 1991 al 1997 interpretato e fondato dal misterioso Paolo Beltrame..\nIl nome del progetto appare scritto non correttamente come \"Die Sonne Satans\" nell'album \"Sigillo\" e nella compilation \"Archive Compendium\".\nFormazione.\nPaolo Beltrame - sintetizzatore; compositore e autore di tutte le melodie"}
{"id": "1852576", "revid": "123613261", "url": "https://it.wikipedia.org/wiki?curid=1852576", "title": "Umberto Visentin", "text": " Era noto come Visentin III per distinguerlo da Giuseppe (I) e Gino (II).\nCarriera.\nCalciatore.\nClub.\nCominci\u00f2 a giocare nel . A 19 anni si trasfer\u00ec all'Ambrosiana, in cui esord\u00ec il 21 ottobre 1928 (Pro Vercelli - Ambrosiana 4-1). Ala destra dalla tecnica raffinata, divenne ben presto un titolare inamovibile dell'attacco nerazzurro. Nella stagione 1929-30, quella del terzo scudetto interista, diede un enorme contributo tecnico, siglando 5 goal in 27 presenze. Gioc\u00f2 nell'Inter fino a quando, scalato tra le riserve per far posto a Frione, si trasfer\u00ec al Napoli, nel 1933. Le successive stagioni in serie A, prima con la squadra partenopea, poi con la Lazio, furono comunque in tono minore. Concluse la carriera a Treviso, di cui divenne bandiera da calciatore, con complessive 149 presenze e 46 goal e, in seguito, allenatore.\nNazionale.\nNon gioc\u00f2 mai in Nazionale, anche se disput\u00f2 tre incontri con la rappresentativa B.\nAllenatore.\nOltre al Treviso, allen\u00f2 il Vigevano e il Brindisi nel campionato di Serie C 1952-1953."}
{"id": "1852577", "revid": "599013", "url": "https://it.wikipedia.org/wiki?curid=1852577", "title": "Gash", "text": ""}
{"id": "1852583", "revid": "404449", "url": "https://it.wikipedia.org/wiki?curid=1852583", "title": "Guglielmo Aldobrandeschi", "text": "Biografia.\nFiglio di Ildebrandino VIII, fu padre di tre figli; esponente di grande rilievo della famiglia Aldobrandeschi, signori della Maremma; \u00e8 stato il primo conte di Soana. Il fratello di Guglielmo, Bonifacio Aldobrandeschi, fu invece il primo conte di Santa Fiora, di cui nel canto VI si ricorda la decadenza dovuta alla loro condotta imbelle, a differenza invece delle brillanti opere di Guglielmo.\nIl suo impegno militare fu principalmente rivolto a contrastare i forti attacchi ai suoi vasti possedimenti terrieri portati avanti soprattutto dai Senesi. La famiglia Aldobrandeschi fu anti-imperiale e sostenuta dalla Chiesa, ma Dante nell'undicesimo canto del \"Purgatorio\" non vuole sottolineare questo aspetto, bens\u00ec la loro virtuosa condotta politica.\nEbbe tre figli, Guglielmo II, Omberto e Ildebrandino il Rosso, la quale morte nel 1284 mise fine alla linea di successione degli Aldobrandeschi del ramo di Sovana."}
{"id": "1852584", "revid": "324090", "url": "https://it.wikipedia.org/wiki?curid=1852584", "title": "DATA", "text": "DATA \u00e8 l'acronimo di Debt, AIDS, Trade, Africa (Debito, AIDS, Commercio in Africa). \u00c8 un'organizzazione non governativa il cui obiettivo \u00e8 quello di far crescere la consapevolezza del problema del debito estero nei paesi in via di sviluppo, della diffusione del virus HIV e delle leggi del mercato globale che non fanno altro che rendere ancora pi\u00f9 povera l'Africa.\nStoria.\nL'organizzazione nasce formalmente nel gennaio del 2002 a Londra, su iniziativa di Bono, leader del gruppo musicale U2, Bobby Shriver e da attivisti del movimento Cancella il Debito (Drop the debt). Movimento che si proponeva la cancellazione del debito dei paesi in via di sviluppo per il Giubileo del 2000.\nI fondi iniziali furono offerti dalla Fondazione Bill &amp; Melinda Gates, dal filantropo George Soros, e da Edward W. Scott.\nL'organizzazione ha delle sedi sia a Washington che a Londra.\nNel 2007, \"DATA\" e la \"ONE Campaign\" hanno deciso di unire le forze, e nel gennaio 2008, si sono formalmente unite sotto il nome di \"ONE\".\nL'organizzazione DATA ha ricevuto il sostegno delle christian rock band Switchfoot e Third Day."}
{"id": "1852590", "revid": "6923", "url": "https://it.wikipedia.org/wiki?curid=1852590", "title": "Cuenca del Guadarrama", "text": "La Cuenca del Guadarrama \u00e8 una delle Comarche della Comunit\u00e0 Autonoma di Madrid, Spagna, bagnata dalle acque del fiume Guadarrama.\nMunicipi della comarca.\nLa comarca \u00e8 formata dai seguenti municipi, con la superficie in chilometri quadrati e la relativa popolazione nell'anno 2006."}
{"id": "1852600", "revid": "729019", "url": "https://it.wikipedia.org/wiki?curid=1852600", "title": "Codex Mutinensis", "text": "Codex Mutinensis (Gregory-Aland no. Ha o 014) \u00e8 un manoscritto membranaceo in greco onciale (cio\u00e8 maiuscolo) datato tra il IX secolo. Originariamente conteneva l'intero Atti degli Apostoli. Comprende attualmente un totale di 43 fogli. Le pagine misurano 33 x 23\u00a0cm. Ci\u00f2 che rimane \u00e8 costituito da frammenti (1,1-5,28; 9,39-10,19; 13,36-14,3; 27,4-28,31).\nLa provenienza del manoscritto \u00e8 ignota.\nIl codice \u00e8 conservato presso la Biblioteca Estense universitaria di Modena (Gr. 196) a Modena."}
{"id": "1852604", "revid": "508036", "url": "https://it.wikipedia.org/wiki?curid=1852604", "title": "Giovo Ligure", "text": "Giovo Ligure (\"Zuvu\" in ligure) \u00e8 l'unica frazione di Pontinvrea in provincia di Savona. Precedentemente facente parte del territorio comunale di Stella, nel 1966 la frazione \u00e8 stata inglobata nel territorio pontesino.\nCostituito da un nucleo di case sparse e poste lungo la provinciale 334 del Sassello, si trova in prossimit\u00e0 del Colle del Giovo (516 m), da cui la frazione prende il nome.\nA cavallo tra il XIX secolo e il XX secolo la zona fu meta prediletta di molti facoltosi genovesi che vi si recavano a caccia nelle stagioni di forte passaggio migratorio.\nI forti.\nMilitarmente strategico per la difesa del Piemonte, il Giovo vide nel corso della seconda met\u00e0 del XIX secolo sorgere un imponente sistema di fortificazioni per ordine dei Savoia. In tutto ben 6 forti controllavano il valico, anche se non furono mai coinvolti in scontri e gi\u00e0 nella prima guerra mondiale furono in parte smantellati con il trasferimento dei pezzi di artiglieria sul fronte austriaco.\nI nomi delle piazzeforti sono: Forte Tagliata del Giovo Ligure, Forte Scarato, Forte Moglie, Forte Bruciato, Forte Lodrino Inferiore e Forte Lodrino Superiore."}
{"id": "1852605", "revid": "834", "url": "https://it.wikipedia.org/wiki?curid=1852605", "title": "Neos", "text": ""}
{"id": "1852607", "revid": "838137", "url": "https://it.wikipedia.org/wiki?curid=1852607", "title": "Inclinometro", "text": ""}
{"id": "1852612", "revid": "28530", "url": "https://it.wikipedia.org/wiki?curid=1852612", "title": "Global a Go Go", "text": ""}
{"id": "1852613", "revid": "76963", "url": "https://it.wikipedia.org/wiki?curid=1852613", "title": "Patricia Idlette", "text": "\u00c8 apparsa in quattro episodi della serie tv \"Battlestar Galactica\" nel ruolo del politico Sarah Porter.\nHa vissuto in Canada per molti anni, recitando a Toronto e Vancouver e apparendo come guest star in serie televisive come \"X-Files\" e \"La signora in giallo\".\nHa anche recitato una piccola parte in \"Licantropia Apocalypse\", ed \u00e8 apparsa nel ruolo di un'infermiera nella serie \"The L Word\"."}
{"id": "1852616", "revid": "1318658", "url": "https://it.wikipedia.org/wiki?curid=1852616", "title": "Colle del Giovo", "text": "Il colle del Giovo (un tempo noto anche come \"Giovo di Santa Giustina\") \u00e8 un valico dell'Appennino Ligure.\nGeografia.\nIl colle \u00e8 posto a quota 510 m s.l.m. lungo la SS 334 nel tratto tra Stella e Sassello. \nLa zona del passo ricade, amministrativamente, nel comune di Pontinvrea di cui il piccolo abitato posto sul valico \u00e8 la frazione di Giovo Ligure.\nIl passo collega la valle del Sansobbia tributaria del mar Ligure con quella dell'Erro che fa parte del versante padano.\nCiclismo.\nIl colle \u00e8 molto frequentato dai ciclisti; la salita da Albisola Superiore viene considerata la pi\u00f9 difficile tra quelle dei quattro principali punti di valico dell'Appennino che collegano le province di Genova e di Savona con il Piemonte meridionale (gli altri tre sono il colle di Cadibona, il passo del Turchino e il passo dei Giovi).\nEscursionismo.\nPer il colle transita anche l'Alta via dei Monti Liguri, che ad est del valico entra nel Parco naturale regionale del Beigua."}
{"id": "1852620", "revid": "599013", "url": "https://it.wikipedia.org/wiki?curid=1852620", "title": "Zagaria", "text": ""}
{"id": "1852621", "revid": "11959", "url": "https://it.wikipedia.org/wiki?curid=1852621", "title": "Sultanati del Deccan", "text": "I Sultanati del Deccan furono cinque regni musulmani medievali: Bijapur, Golconda, Ahmednagar, Bidar, Berar localizzati nell'India centro-meridionale. Tali sultanati si trovavano nell'altopiano del Deccan, tra il fiume Krishna e i Monti Vindhya. \nDivennero Stati indipendenti all'epoca della caduta del Sultanato di Bahmani: Bijapur, Ahmednagar e Berar nel 1490, Bidar nel 1492, e Golconda nel 1512. Nel 1510 Bijapur respinse l'invasione da parte dei Portoghesi contro la citt\u00e0 di Goa, che venne per\u00f2 persa successivamente nello stesso anno. \nAnche se generalmente rivali, furono alleati contro l'Impero Vijayanagara nel 1565. Tale impero venne fortemente indebolimento nella Battaglia di Talikota. Nel 1574, dopo un colpo di Stato in Berar, Ahmednagar lo conquist\u00f2. Nel 1619 il Bijapur prese il Bidar. I sultanati sono stati successivamente assoggettati dall'Impero Moghul; Berar fu invaso nel 1596, Ahmednagar tra il 1616 e il 1636, mentre Golconda e Bijapur dalla campagna di Aurangzeb tra il 1686 e il 1687."}
{"id": "1852623", "revid": "125886273", "url": "https://it.wikipedia.org/wiki?curid=1852623", "title": "Alleanza delle otto nazioni", "text": "L'Alleanza delle otto nazioni () fu una alleanza composta da Austria-Ungheria, Francia, Germania, Italia, Giappone, Russia, Regno Unito e Stati Uniti, costituita in seguito alla ribellione dei Boxer in Cina (1900).\nStoria.\nScopo originario dell'alleanza era la costituzione di una forza internazionale, con la quale rompere l'assedio delle legazioni internazionali di Pechino da parte dei rivoltosi (giugno 1900). La forza di spedizione, composta di circa 45.000 uomini e 54 navi da guerra, ebbe facile gioco delle truppe imperiali cinesi, occupando prima Tientsin e poi Pechino gi\u00e0 ad agosto 1900, costringendo l'Imperatrice Cixi e buona parte della corte imperiale a riparare a Xi'an.\nL'occupazione straniera fu accompagnata da numerose violenze, uccisioni sommarie e stupri contro la popolazione civile cinese, nonch\u00e9 da saccheggi di oggetti d'arte (molti dei quali portati in Europa). L'alleanza fu sciolta dopo la firma, nel 1901, del Protocollo dei Boxer, oggi ricompreso nei cosiddetti \"trattati ineguali\"."}
{"id": "1852629", "revid": "729019", "url": "https://it.wikipedia.org/wiki?curid=1852629", "title": "Zeng Guofan", "text": "Fu un generalissimo della dinastia Qing, nonch\u00e9, secondo certe interpretazioni, un signore della guerra.\nBiografia.\nZeng nacque nel 1811 a Xiangxiang, nello Hunan, con il nome di Zeng Zicheng (); era nipote di Zeng Yiping, proprietario terriero agiato conosciuto per le sue ambizioni politiche. Studi\u00f2 all'Accademia Yuelu, a Changsha, e pass\u00f2 gli esami prefetturali nel 1833 (un anno dopo che li ebbe passati suo padre, Zeng Linshu). L'anno successivo pass\u00f2 gli esami provinciali e nel 1838 quelli metropolitani, ottenendo il decreto \"jinshi\", il pi\u00f9 elevato e prestigioso fra quelli concessi a coloro che passavano gli esami.\nIl prestigio guadagnato gli permise di entrare all'Accademia Hanlin, dove assunse il nome di Zeng Guofan. Rimase a Pechino a studiare per 13 anni, convertendosi al confucianesimo tradizionale. Qui fu notato e istruito dal mancese Mujangga, capo del Gran Consiglio imperiale, e ben presto scal\u00f2 i vertici della gerarchia accademica.\nCarriera militare.\nUscito dall'Accademia, Zeng divenne capo esaminatore letterario della provincia di Sichuan (1843) e primo vicesegretario del Consiglio dei Riti (1849). Nel 1851 divenne esaminatore militare, ma fu profondamente scosso dalla morte di sua madre e decise di tornare a Xiangxiang per partecipare alle onoranze funebri, che sarebbero durate tre anni. In quel periodo, per\u00f2, era scoppiata la Rivolta dei Taiping, i quali stavano conquistando numerose porzioni dello Hunan e in particolare stavano impadronendosi delle roccaforti sullo Chiang Jiang.\nPer decreto speciale, a Zeng fu ordinato di assistere il governatore provinciale nel formare una milizia in grado di difendere la provincia. Zeng si diede immediatamente da fare e form\u00f2 rapidamente un esercito di volontari, formando anche una flotta malandata ma determinata: nel 1853 sorgevano cos\u00ec i primi embrioni dell'Armata Xiang, che sarebbe stata la forza armata di Zeng per tutta la sua vita.\nI primi scontri videro la sconfitta delle truppe di Zeng, ma alla fine questi riusc\u00ec a riorganizzarle e ad avere il sopravvento. La flotta, controllata dai suoi luogotenenti, riusc\u00ec a distruggere la flotta taiping e a riconquistare Changsha. Successivamente, Zeng riprese il comando delle proprie forze e riconquist\u00f2 Wuchang e Hanyang, venendo per questo nominato vicepresidente del Consiglio di Guerra. Le varie vittorie ottenute in quell'anno portarono Zeng ad essere insignito del \"baturu\" (un ordine mancese premiante la prodezza militare) e dell'uniforme gialla imperiale.\nIn sua assenza, i ribelli riuscirono a riprendere Wuchang e a dare alle fiamme la flotta in difesa della citt\u00e0. Zeng fece precipitosamente ritorno e riusc\u00ec a scacciare i ribelli, infliggendo loro una pesante sconfitta presso il lago Poyong. Successivamente, l'Armata Xiang penetr\u00f2 nel Jiangsu e contribu\u00ec a cacciare i ribelli dalla regione. Nel 1857, Zeng fu nominato comandante supremo delle armate nello Zhejiang (dove si leg\u00f2 al generale Zuo Zongtang) e assistente del governatore del Fujian.\nLa campagna nel Liangjiang.\nSuccessivamente, i ribelli vennero respinti ad ovest. Zeng sarebbe partito all'inseguimento, ma venne riassegnato all'Anhui per sconfiggere i taiping nella provincia. Nel 1860 venne nominato vicer\u00e9 del Liangjiang (comprendente le province di Jiangxi, Anhui e Jiangsu) e commissario di guerra imperiale; in questo periodo Zeng ottenne il sostegno del generale Zuo Zongtang e di Li Hongzhang, entrambi a capo di cospicue forze militari; Li, peraltro, era conosciuto per avere riconquistato la citt\u00e0 di Suzhou. Assistiti dall'Esercito Sempre Vittorioso del generale britannico Charles George Gordon, i tre (conosciuti come Zeng-Zuo-Li) riuscirono a scacciare i ribelli. Come premio per l'aiuto e la fedelt\u00e0 dimostrati, Zeng nomin\u00f2 Zuo governatore dello Zhejiang e Li governatore del Jiangsu.\nVerso la fine del 1863, Nanchino - quartier generale ribelle - fu posto sotto assedio dall'Armata Xiang, dall'Esercito Sempre Vittorioso e dalle forze di Li Hongzhang secondo uno schema predisposto da Zeng. Nel luglio 1864, finalmente, la citt\u00e0 cadde. Zeng emerse come il principale vincitore della repressione della Rivolta dei Taiping e venne nominato \"Marchese Yiyong di Prima Classe\", un altissimo onore militare. L'anno dopo venne anche nominato vicer\u00e9 di Zhili, raggiungendo l'apice del suo potere politico e militare.\nIl tramonto.\nIn quello stesso periodo, la corte imperiale dovette preoccuparsi della Rivolta Nien, strettamente legata a quella Taiping. Zeng venne inviato a Shandong per mettere fine all'insurrezione, ma la missione si concluse con un insuccesso ed il generalissimo venne sollevato dal comando per decreto imperiale e sostituito dal suo ex alleato, Li Hongzhang, che ormai stava divenendo un suo pericoloso rivale politico. Il successo di Li, comparato al fallimento di Zeng, contribu\u00ec ad ottenebrare la fama di quest'ultimo.\nOrmai malvisto dalla corte, a seguito del Massacro di Tientsin Zeng fu ritenuto incapace di trattare la questione, in quanto si dimostr\u00f2 troppo acquiescente verso le potenze occidentali. Li Hongzhang fu incaricato di promulgare un ordine imperiale, per il quale lo stesso Li era chiamato a sostituire Zeng come vicer\u00e9 di Zhili, il che segn\u00f2 il definitivo tramonto di Zeng.\nEvitando di scomparire definitivamente dalla scena, ma anche di subire ulteriori umiliazioni, Zeng prefer\u00ec riappropriarsi del vicereame del Liangjiang, ritirandosi in una sorta di vita privata a Nanchino, dove mor\u00ec nel 1872.\nSuo figlio primogenito, Zeng Jize, eredit\u00f2 il titolo onorifico di marchese. Quattro anni dopo, sarebbero state pubblicate le sue opere complete.\nVita privata.\nZeng fu uno scrittore prolifico, concentrandosi sulla critica letteraria e sul dialogo scritto con il trono, studiati ancor oggi in Cina. Seppur meno prolifico, fu anche poeta. Nel 1876 vennero pubblicate le sue opere complete in 156 libri, curate da Li Hongzhang, per rendere omaggio - come fu detto allora - ad un uomo di Stato capace, valoroso e incorruttibile.\nZeng si spos\u00f2 una sola volta nella propria vita, con una donna della famiglia Ouyang, in adolescenza. Da lei ebbe tre figli e cinque figlie, di cui due morirono ancora piccoli.\nNell'Armata Xiang era presente anche suo fratello minore, Zeng Guoquan, che sarebbe divenuto vicer\u00e9 del Liangjiang nel 1884.\nOpinioni su Zeng.\nLa vita di Zeng Guofan \u00e8 soggetta a due interpretazioni. Da una parte, \u00e8 ritenuto un uomo che riusc\u00ec a sottrarsi dalla corruzione della burocrazia della tarda dinastia Qing, preservando ordine e stabilit\u00e0 in Cina; altri, invece, gli rimproverano i tratti fortemente conservatori, la sanguinosa repressione della Rivolta dei Taiping e la soggezione alle potenze straniere. La critica, sia positiva che negativa, dell'operato di Zeng riprese durante la Rivoluzione Culturale, ma a seguito di questa and\u00f2 rapidamente scemando. Nel 1992, lo scrittore Tao Haoming pubblic\u00f2 una trilogia intitolata \"Zeng Guofan\", che tratta la sua vita durante e dopo la Rivolta dei Taiping, fornendo una visione del personaggio tendenzialmente positiva.\nFra i principali \"leader\" politici cinesi del secolo scorso, sia Mao Zedong che Chiang Kai-shek lodarono grandemente le capacit\u00e0 militari di Zeng."}
{"id": "1852634", "revid": "643494", "url": "https://it.wikipedia.org/wiki?curid=1852634", "title": "Gianni Ansaldi", "text": "Carriera.\nNel 2000 pubblica con Giampiero Orselli \"Le parole di Giampiero Orselli per le fotografie di Gianni Ansaldi\", editore Liberodiscrivere.\nNel 2006 il volume di ritratti \"Facce cos\u00ec\", la Lontra editore.\nNel 2009 il volume \"Volti e risvolti\", con le interviste di Giuliano Galletta, Sagep editore.\nSempre nel 2009 pubblica insieme a Patrizia Traverso \"La Genova di Bacci Pagano\" con i testi di Bruno Morchio, Il Melangolo editore.\nHa esposto a Genova, per la Provincia, a Milano nella galleria Blanchaert, a Genova nella Galleria San Lorenzo al Ducale, nella libreria Feltrinelli. Nel 2008 il Comune di Genova gli ha inaugurato una mostra di ritratti al Museo di Palazzo Rosso.\nNel 2010 porta a Melbourne la mostra \"La Genova di Bacci Pagano\" insieme alla fotografa coautrice del libro Patrizia Traverso. La mostra era gi\u00e0 stata esposta a Genova a Palazzo Rosso dal novembre 2009.\nCollabora come fotografo ritrattista con il quotidiano \"Il Secolo XIX\".\nNel 2011 gira come regista \"Soldi\", il suo primo cortometraggio con i suoi allievi del corso di recitazione."}
{"id": "1852641", "revid": "1442080", "url": "https://it.wikipedia.org/wiki?curid=1852641", "title": "Paolo Baroni", "text": "Biografia.\nAttore dall'aspetto esile e allampanato, dallo sguardo attonito (messo in risalto dagli occhiali) e dal peculiare accento toscano, oltre alla carriera d'attore cinematografico (esord\u00ec con Fellini e lavor\u00f2 con Dino Risi), Paolo Baroni \u00e8 noto al grande pubblico televisivo soprattutto perch\u00e9 interpreta il ruolo del maggiordomo nel programma di Bruno Vespa \"Porta a Porta\", in onda su Rai Uno, sin dalla prima puntata andata in onda nel 1996.\nRimarchevole nella sua carriera cinematografica \u00e8 stato il personaggio del marchesino snob interpretato nel film \"Sapore di mare\", (1982), di Carlo Vanzina e nel suo seguito, diretto da Bruno Cortini."}
{"id": "1852645", "revid": "290948", "url": "https://it.wikipedia.org/wiki?curid=1852645", "title": "Gestione del talento", "text": "La gestione del talento (in inglese: Talent management) \u00e8 un processo di sviluppo e integrazione di nuovi lavoratori, di sviluppo e mantenimento dei lavoratori attuali e di attrazione di personale altamente qualificato presso la propria compagnia. \nLa gestione del talento in tale contesto non si riferisce alla gestione di intrattenitori. Il termine fu coniato da David Watkins di Softscape e pubblicato in un articolo nel 1998.\nLa gestione del talento \u00e8 un processo che emerse negli anni 90 e continu\u00f2 ad essere adottato dal momento che molte compagnie si resero conto che il talento dei loro lavoratori e le loro abilit\u00e0 potevano portare al successo del loro business. Queste compagnie svilupparono progetti e processi per seguire e guidare il talento dei loro lavoratori, tra cui i seguenti:\nT M \u00e8 anche conosciuto come HCM (Human Capital Management = gestione del capitale umano), HRIS (HR Information System = sistema d'informazione delle risorse umane) o HRMS (HR Management System = sistema di gestione delle risorse umane) e HR Moduli.\nLe compagnie impegnate nel talent management sono strategiche e definiscono come trovano, attirano, selezionano, sviluppano, trattengono, promuovono e muovono i lavoratori attraverso l'organizzazione. Tale termine implica anche il modo in cui le compagnie gestiscono le performance a livello individuale (performance management).\nIl termine T M \u00e8 inteso in diversi modi da diverse persone. Per alcuni riguarda la gestione di individui che hanno gran valore o \"talentuosi\" mentre per altri si riferisce a come il talento viene gestito in generale, cio\u00e8 al presupposto che tutte le persone hanno un talento che deve essere identificato e portato alla luce.\nTale termine \u00e8 solitamente associato alle pratiche di gestione delle risorse umane basate sulla competenza. Le decisioni di T M sono spesso guidate da competenze organizzative di base cos\u00ec come da competenze sulle specifiche posizioni. Le competenze possono includere conoscenza, abilit\u00e0, esperienza e tratti personali (dimostrati attraverso comportamenti definiti).\nI modelli di competenza pi\u00f9 vecchi potrebbero anche contenere caratteristiche che solo di rado preannunciano il successo (ad es. istruzione, tenore di vita, e fattori di diversit\u00e0 che per molti paesi \u00e8 illegale prendere in considerazione)."}
{"id": "1852646", "revid": "1347902", "url": "https://it.wikipedia.org/wiki?curid=1852646", "title": "Convenzione per l'estensione del territorio di Hong Kong", "text": "La Convenzione per l'estensione del territorio di Hong Kong (ufficialmente \"Convenzione fra Gran Bretagna e Cina sull'estensione del territorio di Hong Kong\") o Seconda convenzione di Pechino fu un affitto concesso dalla Cina dei Qing al Regno Unito nel 1898.\nStoria.\nLa convenzione fu siglata il 9 giugno 1898 a Pechino. Il contratto di affitto permetteva agli inglesi di avere piena giurisdizione sui recenti acquisti di territorio, necessari ad assicurare una difesa militare adeguata alla colonia insulare. Su queste terre, fin dal 1894, i britannici avevano manifestato precise mire, sostenute da varie ragioni: la necessit\u00e0 di aree cimiteriali, di un campo di esercitazione per le truppe, di uno spazio di sviluppo industriale. Decisive nel pervenire al contratto furono tuttavia le esigenze di sicurezza e difesa territoriale.\nCondizioni.\nIn base alla convenzione, i territori a nord dell'attuale Boundary Street e a sud del fiume Sham Chun, insieme alle circostanti isole di Hong Kong, erano affittati al Regno Unito per 99 anni. Il termine \u00e8 scaduto il 30 giugno 1997.\nGran parte del territorio interessato dalla convenzione era costituito dagli attuali Nuovi Territori e rimase rurale. Nuove citt\u00e0 vi furono fondate dopo gli anni cinquanta per incentivare i cittadini di Hong Kong a decongestionare la sovraffollata zona insulare e peninsulare.\nRitorno alla Cina.\nI governi di Regno Unito e Repubblica Popolare Cinese firmarono nel 1984 la dichiarazione congiunta che dispose il ritrasferimento alla Cina, a partire dal 1\u00ba luglio 1997, della sovranit\u00e0 sui territori affittati, insieme all'isola di Hong Kong e al resto della penisola di Kowloon, ceduti rispettivamente con il Trattato di Nanchino (1842) e con la Prima convenzione di Pechino (1860).\nConseguenze.\nLe dimensioni di Hong Kong furono significativamente ampliate dall'acquisizione dei Nuovi Territori, nei quali il 16 aprile 1899, per la prima volta, sventol\u00f2 la bandiera del Regno Unito."}
{"id": "1852647", "revid": "767487", "url": "https://it.wikipedia.org/wiki?curid=1852647", "title": "La reginetta dei monelli", "text": "La reginetta dei monelli (\"Dimples\") \u00e8 un film del 1936 diretto da William A. Seiter.\nProduzione.\nIl primo trattamento del film riportava il titolo \"Under the Gaslight\". Durante la lavorazione, il titolo cambi\u00f2 da \"Dimples\" a \"The Bowery Princess\", per poi ritornare a \"Dimples\" poco prima che la pellicola uscisse in distribuzione nelle sale.\nLa lavorazione del film - prodotto dalla Twentieth Century Fox Film Corporation - dur\u00f2 dall'inizio di maggio fino a met\u00e0 giugno 1936.\nDistribuzione.\nIl copyright del film, richiesto dalla Twentieth Century-Fox Film Corp., fu registrato il 16 ottobre 1936 con il numero LP6956.\nDistribuito dalla Twentieth Century Fox Film Corporation, il film usc\u00ec nelle sale cinematografiche USA il 16 ottobre 1936, dopo essere stato presentato in prima a New York il 9 ottobre. Nel 1937, venne distribuito in Portogallo (24 marzo, come \"A Princesinha da Rua\"), Finlandia (28 marzo, come \"Kultakutri\"), Giappone (in aprile), in Uruguay (2 aprile, come \"Princesita de arrabal\"), Danimarca (17 maggio), Austria (in giugno, come \"Sonnenm\u00e4del\"), Irlanda (2 luglio), Ungheria (21 luglio, come \"Az ucca \u00fcdv\u00f6sk\u00e9je\"), Svezia (16 agosto, come \"Min farfar och jag\")."}
{"id": "1852649", "revid": "838137", "url": "https://it.wikipedia.org/wiki?curid=1852649", "title": "Discesa d'emergenza", "text": ""}
{"id": "1852653", "revid": "92723", "url": "https://it.wikipedia.org/wiki?curid=1852653", "title": "Dimalduccio da Forl\u00ec", "text": "Dimalduccio da Forl\u00ec fu esperto sia di Sacra Scrittura sia di letteratura umanistica. Fior\u00ec nella prima met\u00e0 del secolo XIV. In particolare, dedic\u00f2 il libro \"De Resurrectione Mortuorum\" a Bartolomeo di Capua, Pronotario e Logoteta di Re Carlo II di Napoli: ma \u00e8 noto che Bartolomeo mor\u00ec nel 1328."}
{"id": "1852659", "revid": "106981884", "url": "https://it.wikipedia.org/wiki?curid=1852659", "title": "Gran consiglio (Cina)", "text": "Il Gran consiglio o Junjichu (cinese tradizionale: \u8ecd\u6a5f\u8655; cinese semplificato: \u519b\u673a\u5904; pinyin: J\u016bnj\u012bch\u00f9; mancese latinizzato: coohai nash\u016bn i ba), letteralmente \"Consiglio dei segreti militari\" dal mancese, fu un importante organismo di potere della dinastia Qing. Inizialmente si occupava solamente degli affari militari, ma ben presto il suo potere fu incrementato tanto da renderlo una sorta di consiglio privato per il sovrano, eclissando gradualmente lo Studio meridionale, rimanendo comunque un organismo non ufficiale nonostante il suo vasto potere. Era locato in un insignificante edificio appena al di fuori del palazzo della Purezza Celeste, nella Citt\u00e0 Proibita.\nStoria.\nIl Junjichu venne fondato nel 1729, quando l'jmperatore Yongzheng intraprese una spedizione militare contro gli dzungar; allora c'era la preoccupazione che la sede del gabinetto politico imperiale non assicurasse la massima segretezza militare. I membri del gabinetto pi\u00f9 fidati vennero ammessi al nuovo Consiglio, anche se davvero pochi uomini ebbero questo privilegio. Allora il Junjichu aveva il nome di Ufficio dei segreti militari.\nDopo la vittoria sugli dzungar, l'imperatore valut\u00f2 che il Junjichu effettivamente aveva il vantaggio di superare l'inefficienza e la lentezza burocratiche che caratterizzavano il governo regolare; per questo l'ufficio pass\u00f2 dall'essere un'istituzione temporanea ad un vero e proprio Gran consiglio permanente, che si appropri\u00f2 rapidamente dei poteri dello Studio meridionale, l'organismo che precedentemente aveva potere consultivo presso il sovrano e, di fatto, anche quello legislativo.\nNel 1736, l'imperatore Qianlong volle restituire i poteri al governo regolare e abol\u00ec il Gran consiglio. Tuttavia, si rese conto ben presto che la burocrazia avrebbe ripreso il sopravvento e re-istitu\u00ec il Junjichu nel 1738.\nComponenti.\nIl numero dei componenti del Gran consiglio mut\u00f2 varie volte nel tempo, passando da un minimo di tre consiglieri ad un numero superiore ai dieci consiglieri. Inizialmente vi furono ammessi solo cinesi Manci\u00f9, ma successivamente venne aperto anche agli han. Solitamente, i consiglieri erano cinque: due mancesi, due han e un membro della famiglia reale. A coordinare il Consiglio era un consigliere capo (\u9818\u73ed\u8ecd\u6a5f\u5927\u81e3, L\u01d0ngb\u0101n j\u016bnj\u012b d\u00e0ch\u00e9n), anche se rimase sempre un titolo informale."}
{"id": "1852660", "revid": "154893", "url": "https://it.wikipedia.org/wiki?curid=1852660", "title": "Gani Bek", "text": ""}
{"id": "1852661", "revid": "838137", "url": "https://it.wikipedia.org/wiki?curid=1852661", "title": "Microregione di Erechim", "text": "Erechim \u00e8 una microregione del Rio Grande do Sul in Brasile, appartenente alla mesoregione di Noroeste Rio-Grandense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 25 comuni:"}
{"id": "1852668", "revid": "1305772", "url": "https://it.wikipedia.org/wiki?curid=1852668", "title": "Summer Dreams", "text": "Summer Dreams (in originale \"C\u0153ur Oc\u00e9an\") \u00e8 una serie televisiva francese, ideata da C\u00e9cile Berger e S\u00e9verine Bosschem, e trasmessa originariamente dal 31 luglio 2006 dall'emittente \"France 2\". Questa serie segue varie vicende ed intrecci amorosi di alcuni ragazzi riuniti sull'Isola di R\u00e9.\nIn Italia viene trasmessa da Italia 1, Mya e La5.\nTrama generale.\nPrima stagione.\nLa serie segue le vicende sentimentali di un gruppo di adolescenti francesi durante le loro vacanze estive sull'Isola di R\u00e9, nell'Oceano Atlantico. La prima stagione seguir\u00e0 il tormentato rapporto tra Pierre (Rapha\u00ebl Goldman) e Daphn\u00e9 (Caroline Gu\u00e9rin). Tre amici, Pierre, Alex e Matt\u00e9o, tornano sull'isola come ogni estate. Conoscono due ragazze: Daphn\u00e9 e Cynthia. Pierre si fidanzer\u00e0 con Daphn\u00e9 e Cynthia con Alex. Matt\u00e8o, che inizialmente era innamorato di Cynthia, la lascia perdere perch\u00e9 la madre di Cynthia ha acquistato la casa della nonna del ragazzo, rendendola moderna. Arriver\u00e0, sull'isola, \u00c9tienne, fratellastro di Pierre, che si fidanzer\u00e0 con Daphn\u00e9 suscitando scompiglio tra lui e Pierre. \u00c9tienne chiede a Daphn\u00e9 di accompagnarlo in Argentina. In un primo momento lei accetta, ma poi scopre che \u00c9tienne ha un figlio da Virginie, sua ex compagna. Daphn\u00e9 non parte pi\u00f9 e ritorna con Pierre, mentre Cynthia si fidanza con Matt\u00e9o. L\u00e9na, sorella minore di Pierre, dimentica Matt\u00e9o e si mette con Sigismond.\nSeconda stagione.\nLa seconda stagione avr\u00e0 come protagonisti, oltre a quelli della prima serie, Rapha\u00ebl, Eleonore, Melvil, Luis, Alexis, mentre Pierre, Victoria e Alex non ci saranno. Matt\u00e9o e Pierre si riuniscono sull'isola per festeggiare il matrimonio di Virginie ed \u00c9tienne (che \u00e8 ancora innamorato di Daphn\u00e9). Pierre e Daphn\u00e9 si sono lasciati, ma lei \u00e8 pronta a riconquistarlo. Lui, per\u00f2, ha una nuova ragazza: Giava, che \u00e8 la cantante del suo gruppo. I due, dopo il matrimonio, partono per la Grecia, poich\u00e9 il ragazzo non pu\u00f2 stare vicino a Daphn\u00e9: \u00e8 impegnato con Giava. Daphn\u00e9 rischia di affogare e viene salvata da Eleonore: \u00e8 cos\u00ec che la conosce. La ragazza ha un fratello, Alexis, il quale \u00e8 malato di cuore, per questo Daphn\u00e9 non \u00e8 molto propensa a frequentarlo. Intanto \u00e8 arrivata a casa di L\u00e9na, Sharon, sua amica di penna. Dopo che L\u00e9na si sar\u00e0 dimostrata ostile nei suoi confronti, Sharon decide di seguire la ragazza in spiaggia, dove, per\u00f2, trova Sigismond, il quale ci prova con lei. Un altro nuovo personaggio \u00e8 Rapha\u00ebl, ragazzo tuttofare e figlio della proprietaria della villa che \u00c9tienne ha affittato per i ragazzi. Dopo l'intromissione di Eleonore, Daphn\u00e9 si fidanzer\u00e0 con Alexis, mentre Matt\u00e9o lascer\u00e0 - in un primo momento - Cynthia poich\u00e9 non riesce mai a cavarsela da sola e lo fa licenziare dal suo lavoro in pescheria, ma poi la perdona. Il loro rapporto \u00e8 tormentato a causa di Eleonore, che Matt\u00e9o conosce per caso. I due si baciano, ma la ragazza non sa di Cynthia. Eleonore chiede, infatti, a Matt\u00e9o di scegliere tra lei e la sua ragazza.\nIntanto arriva sull'isola il fratello minore di Matt\u00e9o, Luis, grande studioso di architettura che il fratello non sopporta. Le loro divergenze, in parte, svaniranno grazie a Cynthia. L\u00e9na e Sharon diventeranno amiche e si vendicheranno su Sigismond, facendolo spogliare e nascondendogli i vestiti. A questo punto entra in scena un nuovo personaggio: Melvil. \u00c8 il cugino di Pierre e L\u00e9na, ed \u00e8 stato in prigione sei mesi per aver provocato una rissa; era comparso gi\u00e0 nella prima puntata della seconda serie, quando d\u00e0 il suo numero di telefono a Daphn\u00e9 durante il brunch del matrimonio. Melvil ne \u00e8 affascinato e la corteggia, Daphn\u00e9, dal canto suo, gli d\u00e0 un bacio dopo la cena dai T\u00e0illand, i genitori di Pierre e L\u00e9na. L\u00e9na si \u00e8 innamorata di Rapha\u00ebl ed anche lui la ricambia i quali poi dopo tempo si fidanzano, il giorno prima della partenza di L\u00e9na e Sharon, Rapha\u00ebl e L\u00e9na copulano: per lei \u00e8 la prima volta. Sharon, invece, \u00e8 attratta da Luis. Matt\u00e9o riesce finalmente a confessare a Cynthia che lui non l'ama pi\u00f9, proprio il giorno del loro anniversario. Arriva, alla Coloc, la proprietaria della villa e madre di Raph\u00ebl. La donna lo sta cercando, ma lui non vuole pi\u00f9 vederla, poich\u00e9, in passato, i suoi genitori non lo accettavano.\nCynthia (che \u00e8 stata lasciata da Matt\u00e9o) riesce a scoprire che lui ha un'altra e cio\u00e8 Eleonore. La ragazza non riesce ad accettarlo, anche quando scopre che i due si sono veramente messi insieme. Melvil, inoltre, confessa ad Alexis che, da quando \u00e8 arrivato sull'isola, ha sempre cercato di corteggiare Daphn\u00e9 ma dopo lei tradisce Alexis per Melvil, ed Eleonore scopre tutto. Quest'ultimo parte per Parigi per risolvere alcune faccende.\nCynthia alla fine pensa di cambiare vita bruciando tutti i suoi vestiti ma anche questo non serve per far riconquistare Matt\u00e9o il quale \u00e8 invaghito di Eleonore.\nIn seguito El\u00e9onore scopre cosa c'\u00e8 tra Daphn\u00e9 e Melvil, allora decide di finirla con Matt\u00e9o per stare con Melvil (per paura che Daphn\u00e9 si allontani da Alexis). A quel punto Matt\u00e9o, per rivalsa nei confronti di El\u00e9onore, prova a riavvicinarsi a Cynthia, ma quest'ultima rifiuta, consapevole che lui vuole solo far ingelositre El\u00e9onore. Dopo un po', per\u00f2, Alexis si innamora di Cynthia e lascia Daphn\u00e9; ella cos\u00ec rivela il suo amore a Melvil. Intanto questi lascia El\u00e9onore per stare con Daphn\u00e9 e i due si fidanzano definitivamente, come anche Cynthia e Alexis.\nL'ultima puntata \u00e8 incentrata sulla chiamata che Alexis riceve dall'ospedale, nella quale \u00e8 informato che deve recarsi l\u00ec per il trapianto di cuore, e sul tentativo dei suoi amici di fargli forza, si conclude la seconda serie.\nTerza stagione.\nLa terza serie in Francia \u00e8 partita il 23 luglio 2008, mentre in Italia il 27 luglio 2010. Alcuni personaggi delle precedenti stagioni non ci saranno, come Daphn\u00e9, Cynthia, Sharon e Len\u00e0, ma ne compariranno dei nuovi: Jade (che poi scopriremo chiamarsi Marion), Chris, Soraya, Tony e Richard. Torner\u00e0, nella serie, Victoria. Alexis diventer\u00e0 un musicista e il padre di Matt\u00e9o aprir\u00e0 un Bar sulla spiaggia, in cui ci lavora un'affascinante e misteriosa ragazza: Soraya.\nQuarta stagione.\nLa quarta stagione \u00e8 stata trasmessa in Francia nel 2010, mentre in Italia ben tre anni dopo, nella primavera 2013 su La5 con due episodi ogni pomeriggio, abbandonando quindi la classica collocazione estiva e anche l'emittente storica, ovvero Italia 1.\nIn questa stagione vengono reintrodotti i personaggi di Daphn\u00e9 e Melvil, mentre proseguono le storie di Tony e Chris. Tra i nuovi personaggi troviamo Manon, ragazza omosessuale con la passione per la danza, Max, un vecchio amico di Melvil che per\u00f2 ha sempre qualcosa da nascondere, Lisa, adolescente che vive in un mondo tutto suo e Gabriel, tennista di origine cinese continuamente sottomesso ai progetti che il padre fa per lui.\nLa censura.\nDurante la prima messa in onda della prima stagione nel 2008 su Italia 1 la serie \u00e8 stata oggetto di pesanti censure rendendo, in molte occasioni, incomprensibili gli episodi:\nFortunatamente, essendo La5 pi\u00f9 flessibile per quanto riguarda gli orari, non sono stati fatti tagli per motivi di tempo, cosa oramai di regola per le serie Mediaset che vanno in onda la mattina o il pomeriggio con un doppio episodio. Inoltre, vi \u00e8 da dire che tutti gli episodi sono comunque andati in onda integralmente sia durante le mini-maratone notturne di Italia 1, sia durante le repliche fatte, anch'esse ogni notte, su La5.\nEpisodi.\nGli episodi di Summer Dreams sono stati trasmessi in anteprima su Italia 1 (s. 1-2 e prima tv in chiaro s. 3), Mya (repliche s. 1-2 e anteprima s. 3) e poi su La 5 (repliche s. 1-2-3 e anteprima s. 4).\nDa notare che la prima e la seconda stagione utilizzano un logo molto diverso da quello originale della serie (come quello nel box di questa voce). Questo logo \u00e8 stato fornito direttamente dal distributore (France 2) ma tuttavia non rispecchia minimamente l'originale, che verr\u00e0 mantenuto tale in Italia a partire dalla terza stagione.\nColonna sonora.\nIl titolo della canzone che accompagna la sigla di \"C\u0153ur Oc\u00e9an\", in tutte e quattro le stagioni, si intitola \"Mister Sun\"."}
{"id": "1852669", "revid": "767487", "url": "https://it.wikipedia.org/wiki?curid=1852669", "title": "Franco Bolognese", "text": "Su di lui le notizie sono ancora pi\u00f9 scarse rispetto a quelle su Oderisi da Gubbio, a cui viene paragonato nel celebre confronto del Purgatorio, XI, 79 e ss. In questo passo Dante dice che \u00e8 pi\u00f9 giovane di Oderisi, e forse ancora in vita mentre veniva scritto il canto XI del Purgatorio. \nGli stili.\nNel Trecento la pittura giottesca causa un distacco dalle fasi precedenti anche nell'arte della miniatura: le gamme chiare e i colori tenui vengono sostituite da tinte a corpo, colori intensi e contrastanti; al disegno delicato di derivazione bizantina si sostituisce un plasticismo pi\u00f9 rapido, caratterizzato da una nuova vivacit\u00e0 drammatica. \u00c8 possibile che queste novit\u00e0 siano state introdotte proprio da Franco Bolognese, soprattutto perch\u00e9 Dante lo contrappone ad Oderisi. \nLa fama.\nTuttavia questa non deve essere necessariamente interpretata come un contrapposizione di tipo qualitativo, poich\u00e9 Dante, nelle opposizioni Oderisi/Franco, Cimabue/Giotto, Guinizzelli/Cavalcanti non mira ad affermare la superiorit\u00e0 del secondo sul primo, ma soltanto a storicizzare il cambiamento di gusto dall'una all'altra generazione."}
{"id": "1852670", "revid": "729019", "url": "https://it.wikipedia.org/wiki?curid=1852670", "title": "Stazione di Bollate Nord", "text": "La stazione di Bollate Nord \u00e8 una fermata ferroviaria posta sulla linea Milano-Saronno, a servizio dei quartieri settentrionali della citt\u00e0 di Bollate. Si trova a nord dell'altra stazione della cittadina milanese, Bollate Centro, lungo la medesima linea ferroviaria.\n\u00c8 gestita da FerrovieNord, societ\u00e0 del Gruppo FNM che la qualifica come stazione di tipo secondario. Fa parte del ramo Milano.\nStoria.\nLa stazione fu attivata il 15 aprile 1991, contemporaneamente al quadruplicamento della linea Milano-Saronno; sostitu\u00ec la vecchia fermata di \"Traversagna\", posta poco distante. In origine la vecchia fermata di Traversagna, fu introdotta su richiesta della azienda chimica Montedison, e grazie alla quale i suoi numerosi dipendenti potevano raggiungere il posto di lavoro con mezzi pubblici. Successivamente lo sviluppo urbano della zona di Bollate Nord e dei comuni limitrofi dette un maggiore frequentazione alla fermata. Oggi con la realizzazione di un ampio parcheggio auto, numerosi residenti di Bollate, Senago utilizzano quotidianamente questa fermata.\nCon l\u2019attivazione del nuovo sistema tariffario integrato milanese nel 2019, la stazione \u00e8 divenuta la pi\u00f9 lontana raggiungibile con un biglietto urbano sulla sua linea.\nStrutture e impianti.\nIl piazzale \u00e8 composto da quattro binari passanti, serviti da due banchine centrali a isola, entrambe dotate di pensilina. I primi due sono utilizzati dai convogli suburbani che effettuano fermata presso questo scalo. Gli altri due binari sono percorsi dai treni regionali e dal Malpensa Express, che non effettuano servizio viaggiatori presso questo impianto.\nMovimento.\nLa stazione \u00e8 fermata dalle linee S1 e S3 del Servizio ferroviario suburbano di Milano."}
{"id": "1852682", "revid": "54476", "url": "https://it.wikipedia.org/wiki?curid=1852682", "title": "Buzz! Quiz TV", "text": "Buzz! Quiz TV \u00e8 un videogioco di quiz della serie \"Buzz!\" per PlayStation 3 pubblicato nel 2008. Il quiz include oltre 5000 domande divise in canali che trattano diversi argomenti. Sar\u00e0 possibile, attraverso il PlayStation Network, giocare online contro persone di tutto il mondo. Sar\u00e0 inoltre possibile scaricare \"quiz pack\", cio\u00e8 pacchetti di domande, dal PlayStation Store. I quiz pack che verranno inizialmente resi disponibili per l'Italia sono: quiz cultura italiana, quiz film di fantascienza, quiz leggende del rock, quiz safari e quiz videogiochi.\nAccoglienza.\nLa rivista \"Play Generation\" lo classific\u00f2 come il miglior gioco party del 2008. La stessa testata diede al titolo un punteggio di 90/100, trovando il gioco divertente quanto i capitoli per PS2 e con a favore la possibilit\u00e0 di sfidare altri giocatori da tutto il mondo tramite la modalit\u00e0 online."}
{"id": "1852683", "revid": "22475", "url": "https://it.wikipedia.org/wiki?curid=1852683", "title": "\u00c1urea", "text": "\u00c1urea \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852688", "revid": "1347902", "url": "https://it.wikipedia.org/wiki?curid=1852688", "title": "Trattati di Tientsin", "text": "I trattati di Tianjin (cinese tradizionale: \u5929\u6d25\u689d\u7d04; semplificato: \u5929\u6d25\u6761\u7ea6; pinyin: \"Ti\u0101nj\u012bn Ti\u00e1oyu\u0113\") furono una serie di accordi firmati nel giugno 1858 nell'omonima citt\u00e0 cinese e chiusero la prima fase della seconda guerra dell'oppio (1856-1860). Controparti della Cina furono Francia, Gran Bretagna, Russia e Stati Uniti. I trattati aprirono agli stranieri altri undici porti cinesi, dopo quelli del trattato di Nanchino, ammisero legazioni estere a Pechino, autorizzarono attivit\u00e0 missionarie cristiane, e legalizzarono l'importazione dell'oppio.\nI trattati furono ratificati dall'imperatore della Cina nella convenzione di Pechino del 1860, dopo la fine della guerra.\nCondizioni.\nInterpretazione.\nI trattati di Tientsin utilizzano alcune parole dal significato in qualche modo ambiguo. Ad esempio, i termini \"settlement\" (colonia) e \"concession\" (concessione) sono spesso confusi. \"Settlement\" si riferisce a un appezzamento di terra concesso in affitto a una potenza straniera, il quale riunisce abitanti del luogo e stranieri; esso \u00e8 governato da stranieri scelti localmente. \"Concession\" si riferisce invece all'affitto a lungo termine di un territorio il cui controllo \u00e8 rimesso interamente alla potenza estera; esso \u00e8 governato da una rappresentanza consolare.\nCoinvolgimento degli Stati Uniti.\nNel solco tracciato dalle grandi potenze europee, gli Stati Uniti assunsero un atteggiamento protezionista, ampliarono la flotta e si impegnarono a dar vita a un impero commerciale. Il neoimperialismo americano incentr\u00f2 le proprie mire sul Pacifico e in particolare sulla Cina. Gli Stati Uniti erano uno dei principali firmatari dei trattati, e avevano imposto al governo cinese l'apertura di un totale di 23 concessioni. Pur non controllando nessuna colonia, essi condividevano tuttavia alcune concessioni territoriali con i britannici, e furono di fatto invitati a prendere possesso di Shanghai, cosa che rifiutarono poich\u00e9 la zona parve loro svantaggiosa."}
{"id": "1852689", "revid": "131358", "url": "https://it.wikipedia.org/wiki?curid=1852689", "title": "Kleber Boas", "text": ""}
{"id": "1852691", "revid": "106981873", "url": "https://it.wikipedia.org/wiki?curid=1852691", "title": "Studio meridionale", "text": "Lo Studio meridionale (cinese tradizionale: \u5357\u66f8\u623f; pinyin: N\u00e1nsh\u016bf\u00e1ng; mancese: Julergi bithei boo) fu un'istituzione consultiva creata in Cina dalla dinastia Qing.\nStoria e funzioni.\nNel 1677, l'imperatore Kangxi fond\u00f2 lo Studio nella zona meridionale del palazzo della Purezza Celeste (da qui la dicitura Meridionale). Lo Studio era composto dai membri pi\u00f9 meritevoli dell'Accademia Hanlin, la pi\u00f9 prestigiosa nell'Impero cinese, che avevano il compito di consigliare il sovrano sulle principali questioni di carattere politico. I membri dello Studio erano, come si evince, assai influenti sulle decisioni dell'imperatore e, nel tempo, riuscirono a portare i vari sovrani ad allargare notevolmente il potere dell'istanza: bench\u00e9 \"de jure\" rimanesse solamente un organismo consultivo, \"de facto\" sostituiva il gabinetto politico nel decidere le leggi da promulgare. Nel tempo, lo Studio si appropri\u00f2 dei poteri riservati al Consiglio dei principi e degli alti ufficiali, che venne poi abolito.\nA seguito dell'istituzione del Gran consiglio dopo il 1729, lo Studio vide gradualmente sfumare il proprio potere. Rapidamente, esso divenne niente pi\u00f9 che un circolo di discussione, mentre i poteri che poteva precedentemente vantare passavano al nuovo Consiglio. Nel 1898, ormai spogliato di ogni influenza reale, lo Studio venne chiuso.\nCuriosit\u00e0.\nOggi, in Cina, la frase \"avere accesso allo Studio meridionale\" \u00e8 un modo proverbiale per indicare chi ha un'influenza considerevole sui dirigenti del governo, pur senza farne parte."}
{"id": "1852692", "revid": "307923", "url": "https://it.wikipedia.org/wiki?curid=1852692", "title": "Trattato di Tientsin", "text": "L'espressione Trattato di Tientsin pu\u00f2 riferirsi:"}
{"id": "1852693", "revid": "289247", "url": "https://it.wikipedia.org/wiki?curid=1852693", "title": "Fontana di Canaletas", "text": ""}
{"id": "1852695", "revid": "51323", "url": "https://it.wikipedia.org/wiki?curid=1852695", "title": "Commissione di diritto internazionale", "text": ""}
{"id": "1852696", "revid": "56620", "url": "https://it.wikipedia.org/wiki?curid=1852696", "title": "Benincasa da Laterina", "text": "Biografia.\nBenincasa da Laterina fu ucciso e decapitato a Roma, dove si era trasferito per esercitare la funzione di giudice, da Ghino di Tacco, il brigante nativo de La Fratta, facente parte del castello di Torrita (attualmente Torrita di Siena), che vendic\u00f2 in tal modo la condanna capitale sentenziata dal giudice, ed eseguita a Siena, contro il padre e lo zio.\n\u00c8 citato da Dante nel \"Purgatorio - Canto VI\", v. 13-14:"}
{"id": "1852697", "revid": "110157", "url": "https://it.wikipedia.org/wiki?curid=1852697", "title": "Bar\u00e3o de Cotegipe", "text": "Bar\u00e3o de Cotegipe \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852701", "revid": "110157", "url": "https://it.wikipedia.org/wiki?curid=1852701", "title": "Barra do Rio Azul", "text": "Barra do Rio Azul \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852708", "revid": "831312", "url": "https://it.wikipedia.org/wiki?curid=1852708", "title": "Marcus Burghardt", "text": " Professionista dal 2005, \u00e8 uno specialista delle classiche.\nCarriera.\nDopo aver corso nelle giovanili del Team Wiesenhof, passa professionista nel 2005 tra le file del T-Mobile Team. Due anni dopo ottiene il suo primo successo in carriera, al termine della prestigiosa Gand-Wevelgem: qui, grazie ad un attacco a poco pi\u00f9 di un chilometro dal traguardo, riesce a distanziare sull'arrivo il compagno di squadra Roger Hammond e l'iridato \u00d3scar Freire.\nNel 2008 al Tour de France, dopo aver fatto il gregario di Kim Kirchen e di Mark Cavendish per pi\u00f9 di due settimane, conquista la vittoria della diciottesima tappa, a Saint-\u00c9tienne, al termine di una lunga fuga a due con lo spagnolo Carlos Barredo. Nel corso del 2010, al suo primo anno con il team statunitense BMC, conquista ben due tappe, la quinta e la settima, al Tour de Suisse, oltre alla classifica a punti della corsa."}
{"id": "1852709", "revid": "132266", "url": "https://it.wikipedia.org/wiki?curid=1852709", "title": "UNCLOS", "text": ""}
{"id": "1852710", "revid": "110157", "url": "https://it.wikipedia.org/wiki?curid=1852710", "title": "Benjamin Constant do Sul", "text": "Benjamin Constant do Sul \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852712", "revid": "767487", "url": "https://it.wikipedia.org/wiki?curid=1852712", "title": "Guccio dei Tarlati", "text": "Dante lo cita in Purgatorio - Canto VI (\"L'altro ch'anneg\u00f2 correndo in caccia\").\nSecondo alcuni antichi commentatori, mor\u00ec annegato nell'Arno inseguendo i suoi nemici, i Bostoli, guelfi fuorusciti d'Arezzo (1289 o 1291); secondo altri, inseguito dai nemici nella battaglia di Campaldino. La doppia interpretazione \u00e8 possibile, perch\u00e9 correre in caccia pu\u00f2 avere significato attivo (\u00abinseguire\u00bb) o passivo (\u00abfuggire, essere inseguito\u00bb)."}
{"id": "1852714", "revid": "1305772", "url": "https://it.wikipedia.org/wiki?curid=1852714", "title": "Campinas do Sul", "text": "Campinas do Sul \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852717", "revid": "56620", "url": "https://it.wikipedia.org/wiki?curid=1852717", "title": "Marzucco degli Scornigiani", "text": "Nel 1286 si fece frate e mor\u00ec probabilmente nei primi anni del XIV secolo, ma Dante lo crede morto prima del 1300. Nell'ultimo decennio della sua vita fu a Firenze a S. Croce, ove Dante pot\u00e9 conoscerlo. \nDiversi sono i racconti degli antichi commentatori per spiegare la forza d'animo di costui. La versione forse pi\u00f9 probabile \u00e8 quella che addita tale \"fortezza\" nell'aver seguito il funerale del figlio, senza lacrime e senza ira, esortando i parenti a non far vendetta di quell'uccisione."}
{"id": "1852718", "revid": "767487", "url": "https://it.wikipedia.org/wiki?curid=1852718", "title": "Orso degli Alberti", "text": "Biografia.\nViene citato nella \"Divina Commedia\" di Dante Alighieri nel canto VI del Purgatorio.\nIl padre Napoleone e lo zio Alessandro, padre di Alberto, sono posti da Dante nella Caina, tra i traditori dei parenti. L'uccisione di Orso \u00e8 una delle tante crudeli vendette che insanguinarono la famiglia degli Alberti di Mangona fino all'uccisione di Alberto (1325) da parte di un nipote, Spinello."}
{"id": "1852720", "revid": "110157", "url": "https://it.wikipedia.org/wiki?curid=1852720", "title": "Carlos Gomes (Rio Grande do Sul)", "text": "Carlos Gomes \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852721", "revid": "1048993", "url": "https://it.wikipedia.org/wiki?curid=1852721", "title": "Vittoria Di Silverio", "text": "Biografia.\nNativa di Ostia, dopo una lunga carriera teatrale, pass\u00f2 dapprima alla televisione e poi al cinema, confrontandosi con ruoli da caratterista. Partecip\u00f2 ad un gran numero di prosa televisiva, tra gli anni cinquanta e gli anni ottanta. Prese parte inoltre a sceneggiati e miniserie TV di successo.\nAttrice caratterista, interpret\u00f2 dei ruoli in alcuni film con Lino Banfi come \"L'infermiera di notte\" e \"L'infermiera nella corsia dei militari\" del 1979.\nNel 1993 rappresent\u00f2 un'opera intitolata \"Le presidentesse\", dell'austriaco Werner Schwab nell'ambito del Festival di Taormina, per la regia di Walter Manfr\u00e9."}
{"id": "1852724", "revid": "110157", "url": "https://it.wikipedia.org/wiki?curid=1852724", "title": "Centen\u00e1rio (Rio Grande do Sul)", "text": "Centen\u00e1rio \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852725", "revid": "287204", "url": "https://it.wikipedia.org/wiki?curid=1852725", "title": "Hiroaki Kuzuhara", "text": "Anche suo fratello, Toshihisa Kuzuhara, corre come pilota professionista.\nCarriera.\nPer quanto riguarda le competizioni del motomondiale, le sue prime presenza vengono registrate nella stagione 2003 dove ha corso in classe 125 a bordo di una Honda il GP del Pacifico tagliando il traguardo in 23\u00aa posizione e senza ottenere punti validi per la classifica iridata.\nAnche nel motomondiale 2005 ha ottenuto una wild card per partecipare questa volta al GP del Giappone, corso nella stessa classe e con la stessa motocicletta; anche in questo caso non \u00e8 riuscito ad ottenere punti mondiali.\nNella stagione 2006 ha partecipato invece con maggiore continuit\u00e0, guidando Honda, Malaguti e Aprilia, riuscendo per\u00f2 ad ottenere un solo punto con il 15\u00ba posto raggiunto nel gran premio di casa.\nNel 2006, oltre che gareggiare nel motomondiale, ha disputato anche alcune prove del Campionato Italiano Velocit\u00e0, per quanto, essendo straniero, non potesse ottenere punti per le classifiche."}
{"id": "1852731", "revid": "110157", "url": "https://it.wikipedia.org/wiki?curid=1852731", "title": "Entre Rios do Sul", "text": "Entre Rios do Sul \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852732", "revid": "106981861", "url": "https://it.wikipedia.org/wiki?curid=1852732", "title": "Consiglio dei principi e degli alti ufficiali", "text": "Il Consiglio dei principi e degli alti ufficiali (\u8b70\u653f\u738b\u5927\u81e3\u6703\u8b70) fu un'istituzione consultiva creata in Cina dalla dinastia Qing. Fu inoltre l'ultima istituzione di questo tipo ad avere anche \"de jure\" il potere legislativo, in quanto le successive lo ebbero solo \"de facto\", senza mandati ufficiali.\nStoria e funzioni.\nDopo che la dinastia Qing soppiant\u00f2 la dinastia Ming alla testa dell'Impero cinese, volle dotarsi di un sistema di governo che assicurasse il proprio predominio. Per questo, nel 1637 venne creato il Consiglio dei principi e degli alti ufficiali.\nIl Consiglio, comprendente otto principi che fungevano da consiglieri imperiali e ulteriori ufficiali militari manci\u00f9, aveva il compito di fungere da istanza consultiva per l'imperatore, ma i suoi emendamenti avevano la precedenza su qualsiasi decisione presa dal gabinetto politico imperiale, quindi era dotato anche di vasto potere legislativo. Secondo una decisione presa nel 1643 dall'imperatore Shunzhi, i poteri legislativi del Consiglio venivano confermati ed espansi, mentre venivano ammessi anche ufficiali di origine han.\nA seguito dell'istituzione dello Studio meridionale nel 1677, i poteri del Consiglio si indebolirono sempre pi\u00f9, finch\u00e9 l'istituzione non divenne altro ch\u00e9 un organismo opalescente senza effettiva influenza sul governo dell'Impero cinese. Infatti, venne definitivamente abolito nel 1717."}
{"id": "1852733", "revid": "110157", "url": "https://it.wikipedia.org/wiki?curid=1852733", "title": "Erebango", "text": "Erebango \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852740", "revid": "767487", "url": "https://it.wikipedia.org/wiki?curid=1852740", "title": "Windows Write", "text": "Windows Write \u00e8 un programma di trattamento testi sviluppato da Microsoft ed incluso in Windows 1.0, Windows 2.0 e nella serie Windows 3.x. \nWrite permette una formattazione semplice dei documenti consentendo di applicare i pi\u00f9 comuni effetti al testo. I comandi di formattazione avvengono tramite i menu, mentre non sono presenti le tipiche barre degli strumenti introdotte successivamente in molti programmi simili. Fin dalla prima versione Write salva i propri documenti con estensione .wri. I documenti di Microsoft Office non sono generalmente supportati, anche se la versione di Write inclusa in Windows 3.x \u00e8 in grado di leggere e scrivere file nel formato .doc utilizzato da Word.\nA partire da Windows 95 il Write \u00e8 stato sostituito da WordPad, un programma che pur mantenendone la semplicit\u00e0 utilizza una interfaccia pi\u00f9 moderna ed impiega le barre degli strumenti per l'accesso alle principali funzioni. Sia in Windows 95, che in Windows 98 l'applicativo write.exe era comunque presente nel sistema operativo per ragioni di retro-compatibilit\u00e0 ma di fatto richiamava direttamente WordPad. \nWrite prima e WordPad in seguito, si pongono in una posizione intermedia tra gli elaboratori di testo sviluppati da Microsoft. Grazie alla gestione della formattazione del testo permettono di realizzare documenti pi\u00f9 complessi di quanto non sia possibile fare attraverso Blocco Note. Allo stesso tempo per\u00f2 mancano funzioni pi\u00f9 complesse di impaginazione, trattamento del testo e controllo ortografico che si ritrovano nella raccolta Works e in Word."}
{"id": "1852742", "revid": "126257", "url": "https://it.wikipedia.org/wiki?curid=1852742", "title": "Alfa Romeo 33 Sport", "text": ""}
{"id": "1852745", "revid": "1745361", "url": "https://it.wikipedia.org/wiki?curid=1852745", "title": "Tibe", "text": "Biografia.\nTibe \u00e8 uno scrittore, musicista, regista e Dj italiano. Dal maggio 2013 ha svelato la sua vera identit\u00e0 e preso il nome di Lory Muratti.\nCresciuto dalla famiglia Tiberio che lo adotta alla nascita a causa della precoce scomparsa della madre naturale, acquisisce di questi ultimi anche il cognome e pubblica libri e dischi nascondendosi per circa un decennio dietro sotto lo pseudonimo \u201cTibe\u201d.\nDopo il conseguimento del diploma presso il \"Liceo Classico E. Cairoli\" di Varese, frequenta il DAMS a Bologna avviando in quegli anni una produzione musicale profondamente influenzata dalle sonorit\u00e0 post punk e new wave dei primi anni ottanta.\n\"Ilaria si fa tesa\", \"Sirenetta H\", \"Plast\u00eck\" sono solo alcuni dei progetti che realizza tra il 1994 e i primi anni duemila.\nRisale invece al 2002 la sua collaborazione con il cantautore Garbo. All'interno del cd \"Blu\" (2002, Mescal/Sony Music) scrive infatti due brani e collabora alla produzione del lavoro sempre sotto lo pseudonimo \u201cTibe\u201d.\nNe segue un tour con i \"Sirenetta H\" di cui cura gli arrangiamenti. A coronamento di questa esperienza Mescal pubblica nel 2003 \"Migliaia di Rose Live\", un EP registrato dal vivo all'Estragon Club di Bologna e mixato allo studio Esagono di Rubiera. Nello stesso periodo collabora come chitarrista alle esibizioni live dello storico duo elettro-punk dei Krisma.\nNella primavera del 2003 immagina e realizza il laboratorio creativo \"H Park\" all'interno del quale confluiscono fino alla primavera del 2005 le sue diverse attivit\u00e0 legate alla produzione musicale e alla sperimentazione in ambito visivo. Contemporaneamente all'attivit\u00e0 come musicista appare infatti come \u201cTibe\u201d nelle vesti di Dj all'interno di numerosi eventi fra i quali Cornetto Free Music Festival (2003), Heineken Halloween Night (2003), Torino 2006 Swatch Countdown (2004) e in svariati club italiani e inglesi. Londra diventa la sua seconda casa e luogo di raccolta di nuove suggestioni musicali e letterarie che influenzano profondamente le successive produzioni.\nLe esperienze accumulate a contatto con artisti del panorama indipendente internazionale lo portano a collaborare anche con importanti brand nelle vesti di art director, curatore e video artista.\nSi occupa cos\u00ec delle video installazioni e delle sonorizzazioni di svariati eventi per Nokia, Algida, Sony Ericsoon, H3G, Heineken, Citro\u00ebn e Bmw.\nRisale allo stesso periodo la direzione artistica e la realizzazione della colonna sonora per lo spot della campagna \"Bambini Invisibili\" di UNICEF dove utilizza immagini scattate in zone di guerra dal fotografo modenese Luigi Ottani.\nNel 2005 Arnoldo Mondadori Editore pubblica il suo esordio letterario \"Valido per due\", un \"romanzo on the road\" caratterizzato da due piani narrativi, il \u201cpiano della realt\u00e0\u201d ambientato durante otto anni di Heineken Jammin' Festival e il \u201cpiano della memoria\u201d caratterizzato da \u201clettere mai spedite\u201d ad una misteriosa ragazza di nome \u201cEcli\u201d che, dopo aver partecipato alla prima edizione del famoso festival insieme al protagonista, fa perdere le proprie tracce divenendo da quel momento una \u201cmissing\u201d.\nIl rapporto con l'editrice milanese si rinsalda nel 2007 con la pubblicazione di \"Hotel Lamemoria\", cofanetto contenente un romanzo di dodici capitoli e un \u201cconcept album\u201d di dodici tracce ispirato alla storia narrata nel libro.\nCon questo lavoro Tibe crea un nuovo modo di comunicare attraverso musica e letteratura che, da questo momento in avanti, procedono affiancate nelle sue produzioni come due anime della stessa creazione.\nIl romanzo, ambientato tra Londra, Lugano, Venezia e il Lago Maggiore, segue infatti le vicende ispirate alla vita dello stesso Muratti che \u00e8 il protagonista della storia, impegnato nell'affannosa ricerca della verit\u00e0 su un padre assente e dal torbido passato. Il disco allegato vede le collaborazioni tra gli altri di Zeno Gabaglio, Andy e Livio Magnini dei Bluvertigo, Pietro Pirelli ed Emidio Clementi dei Massimo Volume.\nTra il 2008 e il 2012, in parallelo alla gestazione di nuovi progetti, collabora alla direzione artistica di vari club e caff\u00e8 letterari proponendo eventi caratterizzati dalla contaminazione fra forme d'arte differenti.\nNello stesso periodo d\u00e0 vita al collettivo visionario e casa di produzione \u201cthe house of love\u201d creando una rete di contatto tra artisti \u201cportatili\u201d, intellettuali sovversivi e nuovi bohemien che tuttora collaborano al suo percorso di artista.\nNel 2008 appare con \"55' per 80 strumenti nella casa dell'amore - Fake Plastic Trees\" tra gli autori di \"Narradiohead\" (Baldini Castoldi Dalai Editore) un'antologia di racconti ispirati alle canzoni della formazione guidata da Thom Yorke.\nNell'autunno del 2009 la casa editrice \"Trarari Tipi\" pubblica e presenta in anteprima, in occasione di \"Arte Libro 2009\", \"Primavera Influenza\", un romanzo breve che riconferma una linea di produzione artistica incentrata sulla commistione tra diversi linguaggi. Ambientato in un non-luogo surreale, descritto e commentato da immagini di luce scattate con l'ausilio di una tecnica a lunga esposizione, il romanzo narra il passaggio del protagonista dal mondo monotono e reale dell'Altrove a quello luminoso e psichedelico dell'Influenza.\nNel corso del 2010 collabora con Nicola Evangelisti alla sonorizzazione dell'opera \"Light Pulse\" e partecipa a \u201cLuminale Frankfurt\u201d.\nNel giugno 2011 si apre la 54. mostra internazionale d'arte \"Biennale di Venezia\" alla quale Tibe partecipa con \"everything became clear in a flash\", sound design da lui prodotto, suonato e arrangiato per la personale dedicata al creatore del famoso videogame \u201cOddworld\u201d, Lorne Lanning.\nNello stesso anno partecipa con la suddetta sonorizzazione anche al \u201cLucca Comics and Games\u201d e pubblica il saggio-racconto ispirato a un viaggio realmente vissuto assieme a Lanning nell'antologia edita da Skira \u201cNeoludica. Arte e Videogames\u201d.\nSempre nel 2011 partecipa alla lunga tourn\u00e9e \u201cricoveri virtuali e sexy solitudini\u201d della band italiana \u201cMarlene Kuntz\u201d con i quali d\u00e0 vita a un incipit teatral-musicale del concerto ispirato alla vicenda familiare dei Muratti.\nLory Muratti.\nDal 2013, con la pubblicazione del romanzo \"Scintilla\", che sar\u00e0 seguito nell'autunno da un disco omonimo, Tibe svela la sua vera identit\u00e0 e inizia una nuova fase della sua attivit\u00e0 col nome Lory Muratti."}
{"id": "1852749", "revid": "110157", "url": "https://it.wikipedia.org/wiki?curid=1852749", "title": "Erval Grande", "text": "Erval Grande \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852755", "revid": "767487", "url": "https://it.wikipedia.org/wiki?curid=1852755", "title": "Esta\u00e7\u00e3o", "text": "Esta\u00e7\u00e3o \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852760", "revid": "200154", "url": "https://it.wikipedia.org/wiki?curid=1852760", "title": "Notazione prefissa", "text": ""}
{"id": "1852762", "revid": "287204", "url": "https://it.wikipedia.org/wiki?curid=1852762", "title": "Casa del Mutilato (Lucca)", "text": "La Casa del Mutilato \u00e8 un edificio situato in piazza San Michele in Foro 51 a Lucca.\nStoria.\nL'edificio \u00e8 localizzato nel cuore del centro storico di Lucca e inserito all'interno dell'antico tracciato romano, tuttora leggibile, della prima cinta muraria e pi\u00f9 precisamente in un'area occupata dal foro.\nL'idea di intervenire in quest'area del centro storico risale al 1913. \u00c8 di quell'anno infatti la relazione per \"il piano di ampliamento della citt\u00e0 di Lucca\", redatta dall'ingegnere capo del comune, Domenico Benedetti, nella quale si legge:\nL'occasione per intervenire si presenta in seguito quando la direzione centrale del Credito Italiano, intenzionato a ingrandire i locali della filiale di Lucca, dichiara di agevolare un progetto di sistemazione generale dell'intero isolato, firmato nel 1926 dall'ing. arch. Gaetano Orzali. Quest'ultimo propone la formazione di un \"piano regolatore\" nell'intento di coordinare i lavori dei privati con le esigenze del pubblico interesse e prevede la totale demolizione dell'isolato, escluso il rinascimentale Palazzo Pretorio, per far posto alla costruzione di una \"galleria\" che avrebbe messo in diretta comunicazione piazza S. Michele con piazza Napoleone.\nIl progetto Orzali, che aveva comunque un suo stile individuale ben lontano dalla mera imitazione di esempi storici, non viene per\u00f2 realizzato e nel 1929 viene approvato un progetto a firma dell'architetto Italo Baccelli che prevede la demolizione di parte degli edifici prospicienti piazza S. Michele per la realizzazione della nuova sede della Associazione nazionale mutilati e invalidi di guerra, nata nel 1917. Il progetto Baccelli viene approvato dopo molte discussioni, nelle quali interviene anche la Soprintendenza toscana dell'arte medievale e moderna, contraria alla demolizione del vecchio fabbricato esistente di \"notevole dignit\u00e0 figurativa\", ma privo, secondo l'associazione, della monumentalit\u00e0 cara alla retorica dell'epoca.\nIl permesso di costruzione pone in ogni caso le condizioni speciali \"che vengano possibilmente variate le due finestre laterali del primo piano nel senso di sopprimere le lunette superiori, conformemente ad una prima soluzione prospettata dall'autore del progetto, nonch\u00e9 di apportarvi altre lievi modifiche che potrebbero essere concordate d'interesse con i membri artisti della Commissione\".\nOltre alle modifiche previste in sede di assenso da parte della commissione edilizia, viene deciso, in sede di realizzazione, di modificare notevolmente il disegno del prospetto principale, del tetto e dell'impianto della scala che doveva essere a rampe rettilinee e semicircolari ma, per meglio inserirvi l'ascensore, vengono costruite a emiciclo perfetto.\nL'edificio viene infine inaugurato il 27 novembre 1932.\nArchitettura.\nIl palazzo si presenta come un edificio \"neo-storicista\", piuttosto eclettico nella composizione del prospetto principale che si affaccia su piazza San Michele. Infatti questo fronte, oltre a un asse di simmetria verticale, \u00e8 leggibile attraverso l'ordine delle aperture che sembrano corrispondere a quattro composizioni diverse secondo uno schema paratattico: al piano terreno il vestibolo d'ingresso, caratterizzato da un arco bugnato a tutto sesto, non chiuso nella parte verso la piazza, presenta ai lati due aperture-vetrine per i due negozi; a livello del primo piano - sede vera e propria dell'Associazione - esiste un piccolo balcone, con portafinestra, centrale alle due finestre a forma di rettangoli allungati inserite entro fornici pieni con bronzi; al secondo piano le finestrature sono squadrate e molto ampie con finte colonne; al terzo e ultimo piano sono presenti tre piccole finestre quadrate e al posto del rivestimento in pietra, presente su tutto il prospetto, si trova intonaco civile tinteggiato di scuro.\nUn'ampia gronda alla fiorentina, anomala per il centro storico di Lucca, conclude verso l'alto il prospetto principale. Anche il rivestimento in pietra bruna del prospetto, che il palazzo condivide con il confinante edificio del Credito Italiano, richiama esempi toscano-fiorentini totalmente estranei all'aspetto dei palazzi di Lucca. Gli altri due fronti liberi non presentano motivi d'interesse visto che danno su un vicolo molto stretto. Solamente sul fronte sud, in corrispondenza di ogni piano, la finestratura a bifora, con archetti a tutto sesto, presenta vetrate policrome databili all'epoca della costruzione dell'edificio. Le prime due presentano, a sinistra, uno scudo rosso con croce greca bianca e, a destra, tre gladi, immagine che costituisce lo stemma dell'Associazione. Le superiori hanno a sinistra un drago e a destra un San Sebastiano, mentre l'ultima bifora mostra sulla sinistra lo stemma di Lucca e sulla destra una pantera simbolo della citt\u00e0.\nPer quanto riguarda la distribuzione, il piano terreno ha un vestibolo d'ingresso bipartito, chiuso verso la piazza con un cancelletto in ferro molto basso, mentre il portone d'ingresso, che riporta altorilievi in legno con figure di militari, \u00e8 collocato a met\u00e0 di questo corpo, consentendo gli ingressi indipendenti ai due negozi. Il vestibolo d'ingresso \u00e8 pavimentato con marmi policromi e pietre con fasce a riquadro; il negozio sulla sinistra ha una pavimentazione recente in lastre di granito rosso a filo di 45\u00b0, quello sulla destra, sempre recente, in moquette. La scala, di impianto semicircolare, \u00e8 in marmo con corrimano in legno e ringhiera in ferro.\nIl primo piano presenta l'ampio e monumentale salone delle assemblee e un piccolo ambiente ad uso ufficio, con i servizi. Il salone ha una pavimentazione in marmette policrome e cornici, oltre a uno stemma centrale. Il soffitto \u00e8 affrescato con immagini di combattimenti, opera del pittore Cordati. I mobili e gli arredi fissi sono tutti d'epoca: un quadro di Marchetti del 1925, le lampade da muro a forma di pagode rovesciate, i tavoli e le sedute e uno scrigno donato dalle famiglie lucchesi, opera dello scultore Lorenzetti, contenente la bandiera.\nL'altezza di questo salone, di cinque metri, viene alleggerita mediante una cornice alta in marmo recante scritte, e uno zoccolo, sempre in marmo, che incornicia anche le due porte. Ai piani superiori, l'integrit\u00e0 degli elementi originali \u00e8 stata solo in parte offesa dalla demolizione di pareti al secondo piano, pavimentato oggi con linoleum. Il livello immediatamente superiore, piano secondo, ha visto nel tempo la demolizione di alcuni tramezzi per poter realizzare una sala d'aspetto per i gabinetti medici qui esistenti. Al terzo piano esistono ancora i sette vani originari pi\u00f9 il servizio.\nFortuna critica.\nTra le osservazioni critiche in merito alle realizzazioni fasciste in questa zona della citt\u00e0, appare emblematica quella espressa da Eugenio Luporini in un articolo apparso su \"Critica d'Arte\" nel 1959, nel quale afferma come \nIn verit\u00e0, come abbiamo visto sopra, l'idea di demolire l'isolato risaliva al 1913. Al fascismo va il demerito di averla in parte realizzata. In ogni caso, come nel limitrofo isolato di San Giusto, vengono demolite \"case di civile abitazione di rango pi\u00f9 che medio in ottimo stato di manutenzione\". Va anche aggiunto che l'amministrazione comunale di Lucca, subito dopo la fine della seconda guerra mondiale, avrebbe voluto continuare ad abbattere le case verso Piazza Napoleone e solo la sollevazione di molti intellettuali arrest\u00f2 il discutibile progetto."}
{"id": "1852763", "revid": "110157", "url": "https://it.wikipedia.org/wiki?curid=1852763", "title": "Faxinalzinho", "text": "Faxinalzinho \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852768", "revid": "547034", "url": "https://it.wikipedia.org/wiki?curid=1852768", "title": "Supremo Consiglio d'Italia", "text": "Il Supremo Consiglio d'Italia (in spagnolo \"Real y Supremo Consejo de Italia\") era l'organo collegiale dei regni spagnoli (Castiglia, Aragona, Navarra), con sede a Madrid, competente per il governo degli Stati italiani uniti dinasticamente alla Corona d'Aragona: i Regni di Sicilia e di Napoli (da cui dipendeva l'organizzazione dei Presidi), all'epoca governati da un vicer\u00e9, cui si aggiunse successivamente il Ducato di Milano, entrato nella sfera asburgica fin dall'epoca di Carlo V.\nStoria.\nIl Supremo Consiglio d'Italia era uno dei molteplici consigli in cui si articolava il governo del regno nel periodo tra i secoli XVI e XVIII, secondo il sistema noto come \"polisinodia\"; fu istituito nel 1556 da Filippo II, avocando a tale organo l'amministrazione della Sicilia, di Napoli e Milano. La Sardegna rimase nella competenza del \"Supremo e Reale Consiglio di Aragona\" fino alla sua cessione alla monarchia asburgica e poi ai Savoia, nel 1720.\nNel 1713 Carlo VI d'Asburgo, nell'intento di rivendicare la propria sovranit\u00e0 su tutti gli antichi Stati appartenenti agli Asburgo di Spagna, costitu\u00ec un \"Supremo Consiglio di Spagna\", con sede a Vienna, competente anche per le entit\u00e0 politico-territoriali rientranti sotto la sfera del Supremo Consiglio d'Italia. Quest'ultimo, ancora funzionante a Madrid, venne definitivamente sciolto da Filippo V di Borbone il 1\u00ba maggio 1717.\nStruttura.\nL'organizzazione del Supremo Consiglio d'Italia comprendeva:\nFunzioni.\nIl Supremo Consiglio d'Italia si occupava di tutti gli affari di stato e di giustizia riguardanti gli stati italiani governati dal ramo principale degli Asburgo; proponeva al Consiglio di Stato, presieduto dal Re, la nomina dei vicer\u00e9 di Sicilia, dei vicer\u00e9 di Napoli e del Governatore del Ducato di Milano e si pronunciava sulle pi\u00f9 importanti nomine civili e militari proposte da costoro. Le sue funzioni erano unicamente consultive: il parere era riportato in un documento (\"consulta\"), redatto dal segretario, che veniva poi sottoposto al Re, il quale vi annotava la propria decisione; se il parere non era unanime, venivano riportati i diversi pareri emersi durante la discussione."}
{"id": "1852771", "revid": "118385350", "url": "https://it.wikipedia.org/wiki?curid=1852771", "title": "Leone Jacovacci", "text": "Biografia.\nNacque a Sanza Pombo, oggi in Angola ma allora facente parte del Regno del Congo. Suo padre era un ingegnere italiano dipendente di una societ\u00e0 belga e la madre era una principessa congolese di etnia Babuendi Zibu Mabeta. In tenera et\u00e0 fu portato a Roma dal padre, sottraendolo per sempre alla madre, venendo allevato dai nonni nel viterbese.\nA sedici anni, per sfuggire ai pregiudizi razziali, Jacovacci si imbarc\u00f2 a Taranto come mozzo e si diresse in Inghilterra. A Londra adott\u00f2 il nome di \"John Douglas Walker\" e si arruol\u00f2 nel 53\u00ba battaglione del Bedfordshire Regiment dell'esercito inglese. Esord\u00ec nel pugilato professionista a Londra nel 1919 con lo pseudonimo di \"Jack Walker\", in omaggio al fuoriclasse statunitense Jack Dempsey. \nNel 1921, dopo una sconfitta con Roland Todd, Jacovacci si trasfer\u00ec a Parigi e combatt\u00e9 21 volte in Francia, con 14 vittorie e un pari. Sulla scorta di questi successi, nel 1922 torn\u00f2 in Italia per affrontare il campione italiano dei pesi medi, Bruno Frattini, al Teatro Carcano di Milano, senza titolo in palio. Sconfitto ai punti nonostante la netta superiorit\u00e0 mostrata sul ring, torn\u00f2 in Francia e combatt\u00e9 altri 46 match, di cui due in Svizzera e tre in Argentina. \nNel 1925 decise di stabilirsi in Italia e di farsi riconoscere la cittadinanza. Nel frattempo non disdegn\u00f2 di combattere ancora all'estero. Il 28 ottobre 1926, a Nancy, batt\u00e9 il futuro campione del mondo dei medi Marcel Thil. Il gennaio 1927, a Parigi, combatt\u00e9 un'esibizione in quattro riprese con il mitico Georges Carpentier, ex campione mondiale dei mediomassimi. \nL'iter del riconoscimento fu lungo, ostacolato dal Partito Nazionale Fascista, ma infine, il 16 ottobre 1927, pot\u00e9 sfidare il campione nazionale in carica, Mario Bosisio, ritornando al suo nome di battesimo. Vinse ai punti ma poi il verdetto venne commutato in pari, consentendo a Bosisio di mantenere il titolo. \nIl 28 ottobre 1927, a Roma, costrinse Marcel Thil all'abbandono alla decima ripresa. Il 24 giugno 1928, in uno stracolmo Stadio Nazionale, sfid\u00f2 nuovamente Bosisio che aveva messo in palio anche il titolo europeo dei pesi medi di cui era venuto in possesso due mesi prima. Jacovacci vinse ai punti in 15 riprese, riuscendo a conquistare entrambe le cinture. \nDa quel momento sub\u00ec l'ostracismo del regime. Difese vittoriosamente il titolo europeo battendo ai punti, a Milano, il tedesco Hein Domgorgen. Perse ai punti la cintura continentale a Parigi da Marcel Thil il 27 marzo 1929. Riusc\u00ec a mantenere il titolo italiano grazie a tre verdetti consecutivi di parit\u00e0. Poi, il 7 agosto 1930 fu costretto a riconsegnarlo nei guantoni di Mario Bosisio, per verdetto ai punti. \nContinu\u00f2 a combattere sino al luglio 1935, poi il declino fisico e il conseguente ritiro dal pugilato ne determin\u00f2 il passaggio al catch. Infine abbandon\u00f2 completamente l'attivit\u00e0 sportiva. \nMor\u00ec nel 1983 a Milano, dove aveva trovato lavoro come portiere di un condominio."}
{"id": "1852772", "revid": "367445", "url": "https://it.wikipedia.org/wiki?curid=1852772", "title": "Floriano Peixoto (Rio Grande do Sul)", "text": "Floriano Peixoto \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim, comprende anche molti paesini di campagna come Sao Joao da Ausina. I dati epidemiologici di quest'oggi (14/03/2021) del COVID-19 sono questi: Tamponi effettuati: 217, Risultati negativi: 250, Casi sospetti: 5, casi accertati: 93, Persone guarite: 85, Persone in Terapia intensiva: 1, Morti: 2, Persone in isolamento domiciliare: 25"}
{"id": "1852778", "revid": "767487", "url": "https://it.wikipedia.org/wiki?curid=1852778", "title": "Gaurama", "text": "Gaurama \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852784", "revid": "1305772", "url": "https://it.wikipedia.org/wiki?curid=1852784", "title": "Notazione", "text": "Con il termine notazione ci si pu\u00f2 riferire a diversi significati:"}
{"id": "1852785", "revid": "183483", "url": "https://it.wikipedia.org/wiki?curid=1852785", "title": "Alfa Cassiopeiae", "text": ""}
{"id": "1852788", "revid": "110157", "url": "https://it.wikipedia.org/wiki?curid=1852788", "title": "Palazzina U.S.L. di Lucca", "text": "La palazzina U.S.L. \u00e8 un edificio situato in via A. Marti, 263 a Lucca. Con la sua articolazione di volumi elementari attorno al corpo centrale (parallelepipedi e cilindri) rappresenta una significativa declinazione del Razionalismo italiano architettonico nell'epoca fascista, tra le pi\u00f9 interessanti dell'area lucchese.\nStoria.\nConosciuta dai cittadini lucchesi come \"la palazzina rossa\", la costruzione sorge nel 1934, come sede dell'Istituto d'igiene sociale, e risponde alle esigenze del Consorzio provinciale antitubercolare, cui si deve anche la realizzazione di un piccolo fabbricato (sempre nello stesso terreno antecedentemente acquistato dal Consorzio) ad un solo piano fuori terra destinato ad asilo diurno infantile, edificio caratterizzato dal colonnato presente sul prospetto principale e dalla copertura a terrazza praticabile.\nL'edificio non ha subito nel tempo modifiche nell'impianto planivolumetrico e nella destinazione d'uso.\nGli interventi che si sono sviluppati nel tempo hanno riguardato esclusivamente opere relative al buon mantenimento dell'impianto architettonico con lavori di ordinaria e straordinaria manutenzione. L'edificio \u00e8 attualmente (febbraio 2013) in vendita.\nArchitettura.\nL'edificio sorge all'interno di un lotto lungo il viale A. Marti, a suo tempo acquistato dal Consorzio provinciale antitubercolare, prospiciente la cinta muraria in prossimit\u00e0 della nuova porta IV Novembre, oggi San Iacopo alla Tomba, ed \u00e8 inserito nel quartiere residenziale periferico di San Marco.\nLa palazzina, a pianta articolata si eleva su due piani fuori terra pi\u00f9 il seminterrato.\nLa copertura piana a terrazza risulta essere praticabile e accessibile ai diversi piani per mezzo di aperture al piano rialzato e dalla scala principale al piano secondo.\nLe terrazze, corredate dalle semplici ringhiere visibili nelle facciate, ai diversi piani sono chiuse al camminamento e risultano essere senza pavimentazione finale, ma con la dovuta impermeabilizzazione a vista.\nLe piante del fabbricato sono articolate da un corridoio presente ai vari piani e da un vano scala di collegamento verticale posto in evidenza sul prospetto principale verso viale A. Marti con una forma circolare.\nL'edificio realizzato nel 1934 presenta una volumetria rigorosa e composta, di semplice qualificazione formale. Caratterizzata nel prospetto sud dal corpo del vano scala di forma circolare con grossa finestratura e dall'ingresso elevato ad un piano coperto a terrazza con parte di pavimento realizzato in vetrocemento, per dare luce al locale sottostante.\nLe finestre sono di varie dimensioni e assumono nei prospetti una caratteristica architettonica tipica dell'architettura degli anni '30.\nSulle facciate della palazzina non sono presenti particolari o elementi decorativi. La muratura realizzata di tipo tradizionale risulta essere intonacata a calce e tinteggiata di colore rosso."}
{"id": "1852789", "revid": "110157", "url": "https://it.wikipedia.org/wiki?curid=1852789", "title": "Ipiranga do Sul", "text": "Ipiranga do Sul \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852791", "revid": "124068130", "url": "https://it.wikipedia.org/wiki?curid=1852791", "title": "Edmondo Peluso", "text": "Emigrato in Unione Sovietica, nel periodo delle \"grandi purghe\" staliniane venne pi\u00f9 volte arrestato dalla NKVD, condannato e fucilato. Fu riabilitato nel 1956.\nBiografia.\nNato a Napoli nel 1882, fin da giovanissimo Edmondo Peluso, prima con la famiglia poi in modo autonomo, ebbe modo di viaggiare e vivere in vari paesi, europei ed extra europei, per questo amava definirsi \"cittadino del mondo\", imparando diverse lingue ed esercitando i pi\u00f9 disparati mestieri, anche manuali. Lavor\u00f2, tra l'altro, come giornalista per varie pubblicazioni socialiste.\nMembro del Partito Socialista Italiano dal 1898, Peluso ader\u00ec al Partito Comunista d'Italia, fin dal 1921, nello stesso anno in cui fu fondato a Livorno.\nNel 1927 si stabil\u00ec definitivamente in Unione Sovietica, iscrivendosi al Partito comunista di tutta l'Unione (bolscevico). Insegn\u00f2 italiano e storia del movimento operaio presso l'Istituto di marxismo-leninismo e, successivamente, nell'Universit\u00e0 per i lavoratori \"Stalin\".\nPeluso fu arrestato per la prima volta dall'NKVD il 26 aprile 1938. Internato in carcere, venne duramente e lungamente interrogato e torturato fino ad essere costretto a confessare di aver svolto attivit\u00e0 controrivoluzionarie e di spionaggio. Fu accusato, tra l'altro, di aver denunciato alla polizia italiana i componenti del Comitato centrale del PCd'I appena formato. Ripresosi, ritratt\u00f2 la confessione e si proclam\u00f2 innocente.\nSottoposto a processo, il 14 maggio 1940 fu condannato a cinque anni di confino, senza detenzione, per spionaggio in base al comma 6 dell'articolo 58 del Codice penale della Repubblica Socialista Federativa Sovietica Russa.\nNuovamente arrestato, il 31 gennaio 1942 Peluso fu condannato a morte da una commissione OSO. Dopo poche settimane, all'et\u00e0 di sessant'anni, la sentenza fu eseguita mediante fucilazione a Krasnojarsk in Siberia. Nel 1956, con la destalinizzazione di Nikita Khru\u0161\u010d\u0451v, ottenne la riabilitazione.\nBibliografia.\nSui fuoriusciti italiani in generale:\nSulla vicenda specifica di Peluso:"}
{"id": "1852797", "revid": "670021", "url": "https://it.wikipedia.org/wiki?curid=1852797", "title": "Placito Feretrano", "text": "Il Placito Feretrano o Placido Feretrano \u00e8 una copia riscritta nell'XI secolo di un documento originale redatto nell'885. Misura .\nFu scoperto da Annibale degli Abati Olivieri il 25 agosto 1749 all'interno dell'Archivio di Stato di San Marino.\nContenuto.\nIl documento narra di una controversia fra Delto, vescovo di Rimini (876 - 885), e Stefano, abate di un monastero a San Marino.\nUn certo numero di possedimenti del Titano erano contesi tra le due istituzioni. Il vescovo ne rivendicava il possesso e accusava il monastero di tenerli illegalmente.\nLa controversia fu affidata a Giovanni, vescovo del Montefeltro che convoc\u00f2 una trentina tra giuristi e magistrati affinch\u00e9 fosse fatta giustizia. La riunione, come riporta il documento, avvenne il 20 febbraio 885.\nI saggi diedero ragione all'abate sammarinese stabilendo che i fondi di Casole, Ravellino, Fabbrica, Petroniano, Pignaria, Griziano, Erviano, Laritianiano, Fiorentino, Silvole e Flagellara, siti nel territorio di San Marino, non erano mai appartenuti alla diocesi di Rimini.\nAutenticit\u00e0.\nAnche se fin dalla sua scoperta vari studiosi hanno messo in dubbio la sua autenticit\u00e0 (sostenendo che fosse una copia settencentesca o un falso dell'XI secolo), il \"Placito\" \u00e8 considerato oggi il documento pi\u00f9 antico conservato nell'Archivio di Stato di San Marino.\nOggi gli storici tendono a non riconoscere nel Placito la prova dell'indipendenza di San Marino dal vescovo di Rimini o dalla potest\u00e0 civile e religiosa del Montefeltro. All'epoca, infatti, il territorio sammarinese era interamente sotto il dominio pontificio o dell'imperatore.\nPi\u00f9 verosimilmente, il Placito Feretrano testimonia l'esistenza, a San Marino, tra il IX e il X secolo, di un monastero con annessi possedimenti fondiari e un castello."}
{"id": "1852798", "revid": "110157", "url": "https://it.wikipedia.org/wiki?curid=1852798", "title": "Itatiba do Sul", "text": "Itatiba do Sul \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852803", "revid": "84184", "url": "https://it.wikipedia.org/wiki?curid=1852803", "title": "Grande Terrore", "text": ""}
{"id": "1852804", "revid": "110157", "url": "https://it.wikipedia.org/wiki?curid=1852804", "title": "Jacutinga (Rio Grande do Sul)", "text": "Jacutinga \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852806", "revid": "1543377", "url": "https://it.wikipedia.org/wiki?curid=1852806", "title": "Gran Segretariato", "text": "Il Gran Segretariato () era un'istituzione consultiva per l'imperatore e di coordinamento del governo nell'Impero cinese della dinastia Ming che arriv\u00f2 a controllare interamente il governo imperiale. Prese forma per la prima volta dopo che l'imperatore Hongwu avvi\u00f2 la modifica dell'apparato burocratico legato al tradizionale sistema dei c.d. \"Tre dipartimenti e sei ministeri\" abolendo la Cancelleria nel 1380 ed incentrando le funzioni di controllo/coordinamento sul Segretariato. Vi erano in tutto sei gran segretari (\u5167\u95a3\u5927\u5b78\u58eb), anche se le posizioni non erano sempre coperte. Quello pi\u00f9 anziano era chiamato popolarmente gran segretario anziano (\u9996\u8f14; \"sh\u01d2uf\u01d4\"). I gran segretari erano nominalmente funzionari di medio livello, di rango molto inferiore ai ministri, a capo dei Ministeri. Tuttavia, poich\u00e9 esaminavano i documenti presentati all'imperatore da tutto gli organismi governativi e avevano il potere di redigere i rescritti suggeriti all'imperatore, noti generalmente come \"pi\u00e0on\u01d0\" (\u7968\u64ec) o \"ti\u00e1ozh\u01d0\" (\u689d\u65e8), alcuni gran segretari anziani riuscirono a dominare l'intero governo agendo come cancellieri \"de facto\".\nLa sede del Gran Segretariato era ubicata nella \"Sala della Gloria Letteraria\" (\u6587\u6e0a \u9601) nel Cortile Esterno della Citt\u00e0 Proibita.\nStoria.\nNel 1380, l'imperatore Hongwu decise di abolire l'ufficio del Gran Cancelliere e mettere fine al tradizionale sistema burocratico imperiale dei Tre dipartimenti e sei ministeri che sottoponeva i ministeri imperiali ad un Segretariato diretto da due cancellieri a capo di tutto l'apparato governativo imperiale, distinti tra quello \"di sinistra\" (anziano) e quello \"di destra\" (giovane). Hongwu temeva che questo accentramento di potere avrebbe potuto mettere a rischio la sua autorit\u00e0 sovrana. Nel medesimo anno, il cancelliere Hu Weiyong fu giustiziato con l'accusa di tradimento e a seguito di ci\u00f2 l'imperatore sciolse anche il Segretariato, avocando direttamente lla figura dell'imperatore il controllo sui sei ministeri.\nTuttavia, le difficolt\u00e0 di gestione dell'impero richiedevano un'istanza consultiva di governo come era stato il Segretariato. Nel 1382, Hongwu elev\u00f2 numerosi membri dell'Accademia Hanlin al rango di \"Gran segretari\" (cinese tradizionale: \u5167\u95a3\u5927\u5b78\u58eb) per svolgere le funzioni governative imperiali, ognuno addetto a una delle sei branche del governo. In una data imprecisata del governo dell'imperatore Yongle, i gran segretari si riunirono in un Gran Segretariato.\nSotto il regno dell'imperatore Xuande, il potere del Gran Segretariato venne notevolmente espanso: i rapporti dei ministri passavano ora per il Segretariato prima di raggiungere l'imperatore, ed era il Consiglio stesso ad analizzarli e a redigere la risposta da inviare. All'imperatore giungevano sia il rapporto sia la risposta, che il Segretariato aveva per\u00f2 gi\u00e0 trattato. Attraverso questo processo noto come \"piaoyi\", il Gran Segretariato divenne di fatto la pi\u00f9 alta istituzione di decisione politica al di sopra dei Sei Ministeri, e i gran segretari pi\u00f9 influenti guadagnarono un potere paragonabile a quello dei precedenti cancellieri.\nRango dei gran segretari.\nDurante la dinastia Ming i funzionari statali erano classificati in nove livelli, ciascuno suddiviso in due gradi, che andavano dal livello 1a in cima al livello 9b in fondo. Ad esempio, le posizioni statali di alto rango non funzionariali dei c.d. \"Tre Ministri Ducali\" avevano rango 1a, come anche l'ufficio di cancelliere. In base a questo sistema, i gran segretari, avendo meramente un rango 5a, erano nominalmente al di sotto dei vari ministri (il cui rango sal\u00ec da 3a a 2a dopo l'abolizione del cancelliere).\nTuttavia, il potere del Gran Segretariato si ingrand\u00ec ulteriormente, al punto che alcuni gran segretari ricoprirono anche posizioni di alto rango, come quelle di ministri o vice ministri in uno dei Nove Ministeri, oppure si appropriarono dell'incarico di uno dei Tre Ministri Duchi, divenendo talvolta pure gran precettori (il Gran Precettore era il capo dei Tre Ministri Duchi e aveva un'influenza significativa presso l'imperatore). Con il tempo, durante la dinastia Ming la legge conferm\u00f2 la precedenza dei gran segretari rispetto ad ogni altro ufficiale politico imperiale, in virt\u00f9 del loro status tra i Tre Consiglieri di Stato, o delle loro nomine come funzionari di alto rango nella gerarchia amministrativa.\nA seguito dell'ascesa della dinastia Qing, il Gran Segretariato perse gradualmente potere e venne sostituito dal Consiglio dei Principi e degli Alti Ufficiali."}
{"id": "1852807", "revid": "114840673", "url": "https://it.wikipedia.org/wiki?curid=1852807", "title": "Adelaide Aste", "text": "Biografia.\nAttrice caratterista, ha interpretato nella sua carriera pochissimi film: \u00e8 apparsa in \"Paura nella citt\u00e0 dei morti viventi\" (1980) di Lucio Fulci ed ha lavorato con Federico Fellini, partecipando a \"Prova d'orchestra\" (1978), nella parte della violinista.\n\u00c8 apparsa in diverse serie televisive di successo, quali \"Il maresciallo Rocca\", \"Cotti e mangiati\", ma soprattutto \"Un medico in famiglia\" (1997-2009), nella quale interpreta l'amica snob di Enrica, Maria Pia."}
{"id": "1852808", "revid": "595001", "url": "https://it.wikipedia.org/wiki?curid=1852808", "title": "Palazzo Bertolli", "text": "Palazzo Bertolli \u00e8 un edificio situato in viale Cavour, 287 a Lucca.\nStoria.\nL'edificio sorge nel 1910-12 su disegno dell'ing. Giuseppe Puccinelli e commissionato dalla famiglia Bertolli, noti imprenditori lucchesi. Come risulta dai disegni originari, esso si eleva su tre piani fuori terra, dove al piano terra, con accessi da via Cavour, si trovavano i magazzini dell'attivit\u00e0 commerciale e, al primo piano, due appartamenti con ampie terrazze laterali, resi indipendenti dai rispettivi vani scala.\nNegli anni Cinquanta \u00e8 stato realizzato un ampliamento in aderenza col muro di ponente che prospetta anch'esso su via Cavour.\nArchitettura.\nIl fabbricato, di notevole dimensione, sorge nella zona gi\u00e0 di propriet\u00e0 della Ditta Francesco Bertolli compresa fra la casa Fenili, a levante, la zona posseduta dalle Ferrovie dello Stato, a mezzogiorno, e la strada Comunale, viale Cavour, a settentrione. Costruito in muratura, l'edificio \u00e8 posto nei pressi della stazione ferroviaria e insieme al palazzo di fronte, sempre di propriet\u00e0 Bertolli (gi\u00e0 sede della Guardia di Finanza) e quello poco pi\u00f9 avanti, Palazzo Lazzareschi e Lazzeroni (oggi sede della Questura) rappresentano gli esempi architettonici pi\u00f9 significativi fuori Porta San Pietro. \nA pianta rettangolare, esso si eleva su tre piani fuori terra oltre la soffitta, con un tetto a padiglione coperto in tegole marsigliesi. Di rilevanti dimensioni, destinato a magazzini al piano terra e abitazioni ai rimanenti piani superiori. Nel panorama dell'edilizia fuori-porta di quel tempo, il palazzo ha rappresentato un segno di prestigio economico di una famiglia di imprenditori lucchesi.\nIl fabbricato \u00e8 stato oggetto di ampliamento negli anni cinquanta, con la realizzazione di un nuovo volume in aderenza, sul lato ovest, che contrasta notevolmente per le caratteristiche tecniche e tipologiche con l'intorno ambientale originario.\nLa distribuzione planimetrica dell'edificio segue uno schema molto semplice, ma nel tempo si sono avvicendate varie modifiche interne, poco documentate, dovute alle necessit\u00e0 legate all'insediamento della scuola superiore per il turismo (ISI Sandro Pertini) che ne occupa attualmente l'intero fabbricato. Nei due locali d'ingresso sono stati installati un ascensore e una scala di emergenza interna, le pavimentazioni del piano terreno sono state realizzate in mattonelle di graniglia, mentre la scala interna di collegamento risulta quella originale in granito con ringhiera in ferro battuto lavorata.\nSul lato ovest adiacente al fabbricato \u00e8 stato realizzato un nuovo volume in cemento armato, attualmente occupato dalla palestra della scuola, intervento che ha modificato notevolmente l'aspetto urbanistico di via Cavour in prossimit\u00e0 della linea ferrovia, all'inizio del quartiere residenziale di San Concordio.\nL'aspetto pi\u00f9 rilevante e rappresentativo del palazzo \u00e8 dato dai numerosi particolari decorativi che ornano le facciate e danno al fabbricato un aspetto liberty altrimenti destinato ad apparire come un enorme \"contenitore\" non definito.\nRilevanti sono le due torrette con le terrazze che guardano la citt\u00e0 sopra la copertura e concludono le due fasce di prospetto che inquadrano i portoni d'ingresso, nonch\u00e9 i terrazzi aggettanti e le cornici delle finestre dei piani superiori dove sono collocati pregevoli bassorilievi in cemento attribuiti allo scultore lucchese Francesco Petroni.\nAnche il prospetto di mezzogiorno, che si affaccia sulla ferrovia, risulta di bella fattura, e sembra qualificarsi al pari di un prospetto principale e non come una parete di secondaria importanza, come spesso avviene nei palazzi e villini \"liberty\" dei primi anni del Novecento."}
{"id": "1852813", "revid": "1522738", "url": "https://it.wikipedia.org/wiki?curid=1852813", "title": "Holly Norris", "text": ""}
{"id": "1852815", "revid": "36426", "url": "https://it.wikipedia.org/wiki?curid=1852815", "title": "Ex-profumeria Venus", "text": "La ex-profumeria Venus \u00e8 un negozio di Lucca.\nL'ex profumeria si inserisce tra la lunga serie di attivit\u00e0 commerciali di via Fillungo tutte evidenziate da mostre, vetrine, edicole e insegne pubblicitarie, che testimoniano il proliferare del linguaggio liberty nella cospicua produzione di negozi avvenuta tra la fine dell'Ottocento e gli inizi del Novecento nel centro storico di Lucca.\nL'attuale configurazione del negozio \u00e8 il risultato di una ristrutturazione di un vecchio esercizio commerciale per la vendita di giornali, di propriet\u00e0 di P. Mennucci, documentato da una vecchia foto del 1905.\nDescrizione.\nLa mostra del negozio \u00e8 costituita da un portale in marmo bianco, con lesene e architrave, che incorniciano la vetrina vera e propria. Le lesene sono caratterizzate da due bassorilievi raffiguranti figure femminili con lunghe capigliature confuse con i sottili veli che le avvolgono, con andamento tipicamente floreale. La figura di destra \u00e8 rappresentata in visione frontale, l'altra volge le spalle alla strada, entrambe sembrano riflettersi negli specchi ovali ricavati a bassorilievo nel marmo e incorniciati da un motivo a perline, idealmente appesi ad un nastro con fiocco in bronzo, secondo un repertorio decorativo di tipico gusto tra liberty e dec\u00f2.\nL'interno del negozio, ancora in buono stato di conservazione, ha perso a causa della nuova destinazione d'uso l'aspetto di piccolo salotto con tavolino e poltrone al centro del vano adibito alla vendita circondato dagli armadi, le vetrine e gli altri elementi di arredo in acero bianco intarsiato per l'esposizione dei giornali in vendita."}
{"id": "1852816", "revid": "767487", "url": "https://it.wikipedia.org/wiki?curid=1852816", "title": "Marcelino Ramos", "text": "Marcelino Ramos \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852822", "revid": "110157", "url": "https://it.wikipedia.org/wiki?curid=1852822", "title": "Mariano Moro", "text": "Mariano Moro \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852826", "revid": "152416", "url": "https://it.wikipedia.org/wiki?curid=1852826", "title": "Novi ligure", "text": ""}
{"id": "1852827", "revid": "121742541", "url": "https://it.wikipedia.org/wiki?curid=1852827", "title": "Ponte Preta", "text": "Ponte Preta \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852829", "revid": "287204", "url": "https://it.wikipedia.org/wiki?curid=1852829", "title": "Palazzo uffici INPDAP", "text": "Il palazzo uffici INPDAP \u00e8 situato in via Barsanti Matteucci 173 a Lucca.\nStoria.\nRealizzata nel 1960 su progetto dell'architetto Paolo Portoghesi, la sede dell'Inpdap di Lucca sorge fuori le mura della citt\u00e0 in un tessuto urbano caratterizzato dall'espansione edilizia degli anni sessanta.\nIl progetto architettonico viene elaborato in collaborazione con Eugenio Abruzzini, per la progettazione delle strutture l'architetto si avvale della consulenza degli ingegneri F. Piro ed E. Michetti.\nLaureatosi nel 1957, Paolo Portoghesi, gi\u00e0 conosciuto come storico di architettura, inaugura la propria attivit\u00e0 di progettista tra il 1958 ed il 1960 ricevendo i primi tre incarichi professionali commissionati dallo stesso ente, allora denominato ENPAS (Ente nazionale previdenza assistenza dipendenti statali). Oltre all'edificio di Lucca, egli realizza un palazzo per uffici a Pistoia e l'allestimento del salone del pubblico a Firenze in un edificio preesistente.\nArchitettura.\nL'edificio per uffici di Lucca presenta un impianto planimetrico articolato risultante dall'accostamento di tre volumi diversificati dimensionalmente che si dipartono da un fulcro centrale contenente due vani scala.\nL'ingresso principale posto sul lato nord immette in un ampio atrio di distribuzione dal quale si accede agli ambienti interni e ai percorsi di collegamento.\nIl volume minore, alto due piani, contiene al piano terra un ampio salone per il pubblico attualmente destinato agli sportelli dell'Asl (Azienda sanitaria locale). Questo ambiente, chiuso da pareti cieche continue, si distingue per la particolare copertura voltata a travi in cemento armato a vista individuabili anche dall'esterno dell'edificio.\nAl primo piano in corrispondenza della sala per il pubblico del piano inferiore, vi sono gli sportelli riservati agli utenti dell'Inpdap.\nI due blocchi a ovest si sviluppano altimetricamente su tre livelli e ospitano nei primi due piani fuori terra ambulatori medici ed uffici della Asl, mentre l'ultimo piano \u00e8 stato di recente destinato agli uffici amministrativi dell'Inpdap. Fino al 1999 infatti questo piano era adibito a uso residenziale per l'alloggio del funzionario dirigente in carica.\nUn altro appartamento \u00e8 stato ricavato al piano seminterrato, dove si trovano anche i vani tecnici e di servizio come l'archivio, due magazzini di deposito, una centrale termica e un'autorimessa.\nAll'esterno la struttura portante, messa in evidenza, ingloba il volume edilizio, scandito e misurato dalle fasce orizzontali dei solai e dalle linee verticali dei pilastri. L'attacco tra i pannelli murari e le cornici marcapiano \u00e8 mediato dall'uso di gusci laterizi realizzati con sapienza artigianale.\nLungo tutto il perimetro fino all'altezza del piano terra i prospetti esterni sono caratterizzati dalla tricromia a ricorsi orizzontali data dall'impiego di fasce alternate di marmo bianco, laterizio e cemento a vista. I piani superiori presentano un paramento murario di mattoni prodotti nelle fornaci dell'Impruneta, che richiama il laterizio delle mura della citt\u00e0, incorniciato dagli elementi strutturali in cemento a vista. L'edificio \u00e8 concluso da grandi cornicioni in aggetto, evidente riferimento alle tradizionali coperture toscane.\nL'impiego di materiali diversi accostati tra loro sviluppa una dialettica tra le diverse componenti dell'edificio, quasi una connessione dinamica volta ad assumere una forma contenuta e rigorosa.\nSotto l'aspetto formale, la sede di Lucca rappresenta un'anticipazione del linguaggio espressivo maturato successivamente nella progettazione della pi\u00f9 nota casa Baldi realizzata a Roma nel 1960."}
{"id": "1852832", "revid": "110157", "url": "https://it.wikipedia.org/wiki?curid=1852832", "title": "Severiano de Almeida", "text": "Severiano de Almeida \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852833", "revid": "38120", "url": "https://it.wikipedia.org/wiki?curid=1852833", "title": "Rat-Man, il film - Il segreto del supereroe", "text": ""}
{"id": "1852835", "revid": "6392", "url": "https://it.wikipedia.org/wiki?curid=1852835", "title": "Gli amanti perduti", "text": ""}
{"id": "1852836", "revid": "767487", "url": "https://it.wikipedia.org/wiki?curid=1852836", "title": "Tr\u00eas Arroios", "text": "Tr\u00eas Arroios \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852838", "revid": "1442080", "url": "https://it.wikipedia.org/wiki?curid=1852838", "title": "Sean Biggerstaff", "text": " \u00c9 conosciuto principalmente per aver interpretato il ruolo di Oliver Baston (\"Oliver Wood\") nella saga cinematografica di \"Harry Potter\".\nBiografia.\nSean Biggerstaff \u00e8 nato a Glasgow, in Scozia, ed \u00e8 cresciuto con i genitori e la sorella Jenny nel quartiere Maryhill. Ha frequentato la scuola a Milngavie, partecipando al locale gruppo di teatro, il \"Maryhill Youth Theatre\", all'et\u00e0 di appena sette anni. \nCarriera.\nAll'et\u00e0 di dieci anni ha ottenuto il suo primo ruolo interpretando il figlio di MacDuff in Macbeth diretto da Michael Boyd, per poi entrare, l'anno seguente, nella rinomata Scottish Youth Theatre, dove ha trascorso sei anni. Nel 1996 ottenne il suo primo ruolo importante, recitando nella miniserie televisiva \"The Crow Road\". Nel 1997 fu notato dall'attore e futuro collega Alan Rickman che lo scrittur\u00f2 per il suo nuovo film \"L'ospite d'inverno,\" assegnandogli il ruolo di Tom, uno studente ribelle. Fu sempre Rickman a suggerire il nome di Biggerstaff all'agenzia londinese che si occupava dei casting per il nuovo franchise di \"Harry Potter,\" procurandogli il ruolo per cui \u00e8 conosciuto al grande pubblico: Biggerstaff interpret\u00f2 infatti il ruolo di Oliver Baston (\"Oliver Wood\"), capitano e portiere della squadra di Quidditch dei Grifondoro nei primi due film della saga (Harry Potter e La Pietra Filosofale e Harry Potter e La Camera dei Segreti) e per un breve cameo nell'ultimo film della saga (Harry Potter e i Doni della Morte \"\u2013 Parte 2).\"\nDopo l'esperienza con i primi due capitoli della saga di Harry Potter, ha interpretato Henry, Duca di Gloucester nella miniserie televisiva del 2004 Carlo II: Il Potere e la Passione, Matt nel dramma teatrale di Sharman MacDonald, \"The Girl With Red Hair\"\",\" e Ben Willis in \"Chashback.\"\nNel 2007, Biggerstaff ha recitato nel film della BBC4 \"Consenting Adults,\" ruolo che gli \u00e8 valso il premio BAFTA come \"Scotland's Award for Best Actor \u2013 Television\". \nNel 2015, ha recitato in \"Whisky Galore!\" con Gillies MacKinnon ed Eddie Izzard, remake del film commedia Whisky a volont\u00e0 (1949).\nNel 2016 \u00e8 protagonista in \"Right Now\" diretto da Michael Boyd, una trascrizione teatrale del libro omonimo dell'autrice franco-canadese Catherine-Anne Toupin; l'anno seguente annuncia la partecipazione alla serie della Big Finish \"\" nel ruolo di Noah.\nDoppiatori italiani.\nNelle versioni in italiano dei suoi film, Sean Biggerstaff \u00e8 stato doppiato da:"}
{"id": "1852839", "revid": "113757", "url": "https://it.wikipedia.org/wiki?curid=1852839", "title": "Placido Feretrano", "text": ""}
{"id": "1852841", "revid": "1965748", "url": "https://it.wikipedia.org/wiki?curid=1852841", "title": "Viadutos", "text": "Viadutos \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852842", "revid": "116490826", "url": "https://it.wikipedia.org/wiki?curid=1852842", "title": "Villa Del Magro", "text": "Villa del Magro \u00e8 una dimora signorile situata in viale Giusti, 331 in zona San Concordio-Pulia, a Lucca, a ridosso delle mura.\nStoria.\nLa villa fa parte del primo sviluppo edilizio esterno alla citt\u00e0 murata in diretta connessione con il tratto meridionale delle mura di Lucca ed \u00e8 progettata dallo stesso committente, l'ing. Daniele Del Magro, che la realizza come propria abitazione. Nel progetto presentato al comune di Lucca nel settembre 1912 \u00e8 prevista una realizzazione su due piani oltre il piano cantinato, mentre, come risulta dalla testimonianza dell'attuale propriet\u00e0, \u00e8 stata realizzata sin dall'origine nella sua forma attuale, cio\u00e8 a tre piani.\nCome residenza monofamiliare, l'edificio \u00e8 provvisto di un piano terra destinato a zona giorno, un primo piano destinato a zona notte e un secondo piano destinato alla servit\u00f9 e con ambienti di servizio. Successivamente i tre piani sono stati adibiti a tre distinti appartamenti.\nAll'interno dell'edificio, il primo tratto dello scalone ha subito un crollo ed \u00e8 stato ripristinato per intervento dell'architetto Gaetano Orzali, negli anni '20.\nLa prima modifica all'impianto originario, presumibilmente riferibile all'immediato dopoguerra, riguarda la chiusura di una porzione della terrazza al piano primo. La seconda modifica, in ordine di tempo, \u00e8 riferibile alla chiusura della veranda a piano terra con una finestratura. Nel 1971 la scala di servizio nel prospetto sud, che dava accesso alla cucina, \u00e8 stata demolita per realizzarvi un avancorpo.\nRecentemente, nel 1993, \u00e8 stata realizzata una scala a chiocciola esterna adiacente al prospetto sud.\nA chiusura del giardino lungo il viale Giusti, \u00e8 da notare che gli unici elementi originali dell'attuale recinzione in ferro sono il grande cancello in ferro battuto, in asse con il portone d'ingresso della villa, e un piccolo cancello sempre in ferro battuto all'estremit\u00e0 occidentale della cancellata, nonch\u00e9 il cancello su via Nazario Sauro.\nArchitettura.\nL'edificio, inserito in un giardino di vaste proporzioni, si sviluppa su tre piani con copertura a padiglione ad eccezione di un corpo verticale a est sopraelevato di un piano e coperto a terrazza. A piano terra, sul prospetto principale orientato a nord, accanto al portone d'ingresso sormontato da un architrave aggettante, si affiancano due semplici aperture. Lo stesso prospetto, nella parte orientata ad est, \u00e8 caratterizzato da fasce di finto bugnato liscio, motivo che si ritrova anche sull'angolo ovest del prospetto. Esiste inoltre una terrazza con balaustra e colonnine in cemento che percorre una parte di questa facciata e tutta quella ad ovest.\nAl primo piano, nel prospetto frontale, si aprono due porte-finestre che si affacciano su un terrazzo con parapetto a colonnine, che poggia su mensole decorate a motivi fitomorfi. Le due porte-finestre e la finestra di questo piano sono sormontate da un architrave decorato con festoni e con corone di fiori che incorniciano la parola \"Pace\". Alcuni riquadri in maiolica, disposti tra le finestre, raffigurano anitre in volo su uno sfondo policromo e sono opera di Galileo Chini.\nSulla facciata ovest sono ripetuti gli stessi motivi decorativi delle maioliche e delle aperture. Al secondo piano, le finestre sono pi\u00f9 piccole e semplicemente riquadrate. Sia al primo che al secondo piano corre, per tutti i prospetti, una fascia delimitata da due cornici, una all'altezza dei solai, l'altra all'altezza dei davanzali.\nLa torre d'angolo a est \u00e8 caratterizzata, sia sul prospetto frontale che laterale, da due grandi aperture vetrate con profilo \"a bulbo\" e chiuse con quadrelli policromi percorsi da motivi in ferro battuto, ai lati delle quali sono poste due fasce di maiolica a tasselli colorati. Superiormente la torre ha, per ogni prospetto, un'apertura tripartita con arco a sesto ribassato.\nI prospetti a est e a ovest hanno le stesse caratteristiche di quello frontale a eccezione, in quello a est, di una veranda a piano terra.\nIl prospetto retrostante non ha elementi decorativi, ma solo un rigoroso allineamento delle aperture. Tutti gli angoli dell'edificio sono rimarcati da lesene che originano dalla cornice marcapiano del primo solaio e terminano nel sottogronda con corone di fiori in cemento intonacato.\nAll'interno, la porta che unisce il vano d'ingresso con il vano in cui sono ubicate le scale e il portone d'ingresso all'appartamento a piano terra presenta una struttura in legno laccato con vetrate policrome che riportano, nella parte superiore, lo stemma di famiglia, vale a dire uno scudo con un cane (\"\"cane macris\").\nL'appartamento al piano terra, ristrutturato, mantiene le porte originali in legno laccato, mentre ha pavimenti in ceramica probabilmente degli anni '50, tranne gli ambienti ubicati nella zona nord-ovest che mantengono i pavimenti originali in graniglia e cemento colorato gettati in opera con greche perimetrali in colori contrastanti.\nL'appartamento al primo piano mantiene le porte originali e in tutti gli ambienti, tranne nella piccola cucina, i pavimenti originali in graniglia, simili a quelli del piano terra.\nL'appartamento al secondo piano \u00e8 stato invece ristrutturato e non mantiene elementi originali. La scala interna \u00e8 realizzata in marmo con ringhiera in ferro battuto, anch'essa prodotta come tutti gli altri lavori in ferro, dall'officina Guidi di Lucca. Nella balaustra, come sulle vetrate colorate, \u00e8 sagomato il monogramma \"DM\".\nFortuna critica.\nAnche questo esempio di architettura liberty \u00e8 da riferire alla particolare situazione socio-economica in cui si era andata affermando la nuova classe imprenditoriale \"borghese\"\" di inizio Novecento. Daniele Del Magro, ingegnere civile laureato al Politecnico di Torino, professionista che aveva lavorato per alcuni anni in Argentina, apparteneva ad una famiglia borghese di piccola propriet\u00e0 agricola che aveva fatto fortuna col commercio e l'industria alimentare. Progetta prima per lo zio Pietro Fortuna Dell'Agnello il palazzo di Viale Giusti all'angolo con Via Montegrappa e poi per il padre Michele, con cui convive, la Villa di Viale Giusti (e per la zia il villino in Viale Cadorna) caricando la parte pi\u00f9 emblematica, la torre, di \"stilemi di aggettivazione liberty ritenuti funzionali alla rappresentativit\u00e0 del prestigio\", divenendo esempio quindi di una sorta di contingente espressione architettonica, riduzione \"provinciale\" del linguaggio liberty per l'affermazione delle aspirazioni borghesi del momento."}
{"id": "1852844", "revid": "110157", "url": "https://it.wikipedia.org/wiki?curid=1852844", "title": "Cruzaltense", "text": "Cruzaltense \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852845", "revid": "767487", "url": "https://it.wikipedia.org/wiki?curid=1852845", "title": "L'uomo dai mille volti (film 1957)", "text": "L'uomo dai mille volti (\"Man of a Thousand Faces\") \u00e8 un film in CinemaScope del 1957 diretto da Joseph Pevney, ispirato alla vita dell'attore Lon Chaney.\nTagline.\n\"The true story of the life and loves of Lon Chaney!\" (\"La vera storia della vita e degli amori di Lon Chaney!\")"}
{"id": "1852846", "revid": "767487", "url": "https://it.wikipedia.org/wiki?curid=1852846", "title": "Paulo Bento", "text": "Paulo Bento \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852848", "revid": "110157", "url": "https://it.wikipedia.org/wiki?curid=1852848", "title": "Quatro Irm\u00e3os", "text": "Quatro Irm\u00e3os \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1852849", "revid": "111576159", "url": "https://it.wikipedia.org/wiki?curid=1852849", "title": "Villa Ducloz-Dianola", "text": "Villa Ducloz-Dianda \u00e8 una dimora signorile situata in via Matteo Civitali, 234 in zona San Marco a Lucca.\nStoria.\nSecondo lo storico lucchese P. Campetti, la villa \u00e8 stata progettata dall'architetto Gaetano Orzali su commissione di Luigi Ducloz de Piazzoni nel 1903.\nL'architetto Orzali, figlio di Modesto Orzali costruttore di opere murarie, oper\u00f2 in Toscana fino al 1915, in seguito si trasfer\u00ec a Genova dove apr\u00ec uno studio professionale. I progetti realizzati a Lucca risalgono al periodo compreso tra la fine dell'Ottocento e il 1915 circa.\nNel 1910 circa, dell'edificio diviene proprietario Emilio Dianda che nel 1911 chiede il permesso di completare il coronamento in maioliche policrome a motivi romboidali sulle due facciate laterali, in conformit\u00e0 con la facciata principale prospiciente via Civitali, sotto indicazione progettuale dell'arch. Gaetano Orzali. In questo periodo viene anche ampliata la stalla e realizzata la serra posta a est del giardino. Nel 1939 la villa subisce nella parte posteriore un ampliamento su progetto del geometra Aristide Berrettini, commissionato sempre da Emilio Dianda.\nArchitettura.\nIl complesso costituisce uno dei pi\u00f9 importanti esempi di architettura \"liberty\" conservatosi nella citt\u00e0 di Lucca. Di ricca ed elegante configurazione sviluppata su due piani, la villa sorge all'interno di un vasto e rigoglioso giardino, che qualifica con la sua presenza il contesto architettonico delle ville sorte nel primo '900 lungo il viale Civitali, detto per questo anche la via delle Ville, nel quartiere semi-periferico di San Marco, vicino alla cinta muraria.\nPrincipale caratteristica della villa \u00e8 la presenza, sul fronte ovest, di un corpo verticale che sopraelevato rispetto al tetto del primo piano, e di un corpo avanzato centrale corrispondente alla veranda coperta del piano terra. La veranda di forma esagonale \u00e8 caratterizzata da due porte d'ingresso laterali e da cinque finestre decorate con motivi floreali in ferro battuto. La copertura \u00e8 in parte piana e in parte a padiglione con manto di tegole marsigliesi.\nSempre nel prospetto principale, prospiciente via Civitali, al primo piano si aprono due finestre e una porta centrale che mette in comunicazione con la terrazza soprastante il corpo della veranda.\nLe finestre sono decorate superiormente con maioliche policrome, come la fascia sottogronda, mentre la porta \u00e8 contornata da un particolare motivo floreale di gusto franco-belga nella scelta del tema del girasole.\nAi quattro angoli sono posti simmetricamente elementi decorativi mentre il lato ovest \u00e8 contornato da una ringhiera in ferro battuto.\nGli altri prospetti sono contraddistinti da una serie di finestre allineate e da una porta-finestra sul lato nord del giardino che conduce attraverso un pergolato a un piccolo manufatto con copertura a cupola sostenuta da una serie di colonnine.\nGli elementi architettonici del giardino sono molteplici e tutti di notevole pregio. Nel giardino vegetavano, fino a pochi anni fa, due maestosi alberi monumentali risalenti all'epoca di costruzione della villa. Una delle due piante, una grande \"Araucaria araucana\", mor\u00ec e venne abbattuta poco prima del 2000. Ancora oggi pu\u00f2 vedersi un bellissimo faggio rosso (\"Fagus sylvatica\" rubra) di oltre quattro metri di circonferenza."}
{"id": "1852850", "revid": "33689", "url": "https://it.wikipedia.org/wiki?curid=1852850", "title": "Kohler", "text": ""}
{"id": "1852852", "revid": "106908", "url": "https://it.wikipedia.org/wiki?curid=1852852", "title": "K\u00f6hler", "text": ""}
{"id": "1852856", "revid": "119992771", "url": "https://it.wikipedia.org/wiki?curid=1852856", "title": "Archivio di Stato della Repubblica di San Marino", "text": "L'Archivio di Stato della Repubblica di San Marino ha sede nella Citt\u00e0 di San Marino, a Palazzo Valloni in contrada Omerelli, 13.\nAnnovera nel suo patrimonio i documenti che raccolgono tutta la storia di San Marino.\nTra essi, il 25 agosto 1749, fu rinvenuto il Placito Feretrano dell'XI secolo da Annibale degli Abati Olivieri."}
{"id": "1852858", "revid": "113757", "url": "https://it.wikipedia.org/wiki?curid=1852858", "title": "Archivio di San Marino", "text": ""}
{"id": "1852859", "revid": "729019", "url": "https://it.wikipedia.org/wiki?curid=1852859", "title": "Costiera triestina", "text": "La Costiera triestina \u00e8 una delle principali vie d'accesso a Trieste e collega Sistiana a Miramare. Tale tratto \u00e8 classificato come strada regionale 14 della Venezia Giulia. \u00c8 lunga circa 11\u00a0km ed \u00e8 stata costruita negli anni venti del 1900. La data della prima apertura dell'intero tracciato \u00e8 il 16 agosto 1928.\nDescrizione.\nLa strada corre alta rispetto al mare Adriatico settentrionale (Golfo di Trieste), partendo dai novanta metri di Sistiana belvedere ed arrivando in leggera discesa fino al livello del mare di Barcola bivio Miramare. \u00c8 perci\u00f2 una strada molto panoramica, con le rocce del Carso a monte ed i panorami sul golfo di Trieste a valle, che si possono ammirare anche sostando in alcune piazzole-belvedere che si trovano lungo il percorso, a picco sul mare. Nella parte panoramica centrale, in prossimit\u00e0 di Santa Croce, la vegetazione \u00e8 di tipo mediterraneo a macchia con la presenza di alti pini d'Aleppo.\nDalla Costiera alcuni ripidi sentieri con scalinate, alcune stradine ed alcune strade portano a livello del mare per raggiungere alcuni piccoli porticcioli o spiaggette. Tra questi ci sono:\nSul tracciato della costiera si trovano tre gallerie: una detta \"galleria naturale\", scavata nella roccia viva del costone carsico, e due che sottopassano il parco del castello di Miramare.\nDa Miramare la strada prosegue verso Trieste a ridosso del mare sul lungomare di Barcola."}
{"id": "1852860", "revid": "113757", "url": "https://it.wikipedia.org/wiki?curid=1852860", "title": "Archivio di Stato di San Marino", "text": ""}
{"id": "1852861", "revid": "78273", "url": "https://it.wikipedia.org/wiki?curid=1852861", "title": "Nuoto alle olimpiadi estive 2004", "text": ""}
{"id": "1852872", "revid": "1305772", "url": "https://it.wikipedia.org/wiki?curid=1852872", "title": "Polso (disambigua)", "text": ""}
{"id": "1852896", "revid": "121033231", "url": "https://it.wikipedia.org/wiki?curid=1852896", "title": "FA Cup 1871-1872", "text": "La Football Association Challenge Cup 1871-72 \u00e8 stata la prima edizione della Football Association Challenge Cup, attualmente nota col nome di FA Cup, la pi\u00f9 antica competizione calcistica per club al mondo. Quindici dei cinquanta club appartenenti alla federazione presero parte alla competizione, e tre di questi furono selezionati senza disputare alcuna partita. Nella finale, giocatasi al Kennington Oval, a Londra, il 16 marzo 1872, i Wanderers sconfissero i Royal Engineers con un solo gol, segnato da Morton Betts, che giocava con lo pseudonimo di A.H. Chequer.\nIl prestigioso club scozzese del Queen's Park riusc\u00ec a entrare nella competizione e a giungere sino alle semifinali senza dover giocare neanche una partita, a causa di una sorprendente combinazione d'incapacit\u00e0 nel definire il terreno di gioco, di avversari che si ritiravano dalla competizione e dei cosiddetti \"byes\", ovvero del passaggio al turno successivo a causa di un numero dispari di partecipanti e di particolari meriti della squadra. Dopo avere costretto i Wanderers a un pareggio nella semifinale, per\u00f2, non poterono permettersi il viaggio per Londra per giocare il replay, e per questo furono costretti loro stessi a ritirarsi dalla competizione, lasciando gli avversari liberi di accedere alla finale. Al tempo vigeva anche un'altra regola, che affermava che, nel caso di una partita gi\u00e0 stabilita, entrambe le squadre potevano accedere al turno successivo a discrezione del comitato organizzatore, e la cosa si verific\u00f2 in due casi. Situazioni del genere, insieme a questioni di disorganizzazione dovute al fatto che questa era la prima volta del trofeo, portarono al verificarsi di curiosi eventi come il cammino del Queen's Park.\nPremesse.\nLa Football Association, l'organo di governo del calcio in Inghilterra, esisteva gi\u00e0 del 1863, ma per i primi otto anni della sua esistenza si limitava a gestire incontri amichevoli fra le varie squadre, senza che nessun premio fosse messo in palio. Nel 1871, per\u00f2, Charles William Alcock, segretario della federazione, concep\u00ec l'idea di un torneo a eliminazione diretta, aperto a tutti i club membri, con un trofeo messo in palio. L'ispirazione, si pensa, venne dai giorni trascorsi da Alcock alla Harrow School, dove le quattro case in cui si divideva la scuola competevano ogni anno per l'assegnazione del titolo di \"Cock House\".\nL'iscrizione, quindi, era aperta a tutti i cinquanta club iscritti alla federazione, ma solo dodici di loro scelsero di partecipare: Barnes, Civil Service, Clapham Rovers, Crystal Palace, Hampstead Heathens, Harrow Chequers, Harrow School, Lausanne, Royal Engineers, Upton Park, Wanderers e Windsor Home Park. Prima che la competizione si avviasse con il primo turno, per\u00f2, l'Harrow School, il Lausanne e il Windsor Home Park si ritirarono, riducendo i partecipanti a nove. Altri sei club, per\u00f2, deciser\u00f2 d'inserirsi, e fra questi c'era il club pi\u00f9 importante della Scozia, il Queen's Park.\nLa maggior parte dei club che s'iscrissero per primi alla competizione sono ora dissolti. Il Queen's Park ha continuato a partecipare alla FA Cup fino al 1887, quando la Scottish Football Association proib\u00ec ai propri club di partecipare a competizioni organizzate dalla federazione inglese. Questo per\u00f2 non si verific\u00f2 per tutti i club, e infatti alcuni club delle leghe minori del campionato scozzese continuarono e continuano tuttora a partecipare alla competizione. Ad esempio, Il Marlow e il Maidenhead (oggi Maidenhead United) sono ancora attivi, ed entrambi hanno perso una sola stagione della competizione. Esiste ancora, inoltre, un club che deriva dal Civil Service, e milita in Amateur Football Alliance, una lega dilettantistica. Il Crystal Palace del 1871-72 non \u00e8 collegato con l'odierno Crystal Palace, fondato nel 1905. La squadra di Hitchin degli anni Settanta dell'Ottocento si rinnov\u00f2 per trasformarsi nel moderno Hitchin Town nel 1928.\nPrimo turno.\nNonostante per il primo turno fossero in programma sette partite, se ne disputarono solamente quattro. Sia i Wanderers che i Royal Engineers vinsero le loro partite per il ritiro degli avversari (rispettivamente, gli Harrow Chequers e i Reigate Priory), e poich\u00e9 n\u00e9 i Queen's Park n\u00e9 il Donington School trovarono l'accordo sulla data del match, furono entrambi fatti passare al turno successivo senza giocare. Poich\u00e9 cos\u00ec facendo il numero dei partecipanti divenne dispari, agli Hampstead Heathens fu accordato il \"bye\", il passaggio del turno senza dover giocare. Il primo gol realizzato in FA Cup \u00e8 stato di Jarvis Kenrick del Clapham Rovers.\nSecondo turno.\nNel secondo turno, il Queen's Park fu sorteggiato nuovamente con il Donington School. Stavolta, per\u00f2, i secondi si ritirarono dalla competizione, spianando agli scozzesi il cammino verso il turno successivo, ancora una volta senza giocare. La partita fra Barnes e Hampstead Heathens fin\u00ec in pareggio, ma stavolta, anzich\u00e9 far accedere entrambe le formazioni al turno successivo, si decise per il replay, che vide gli Heathens trionfare.\nQuarti di finale.\nA causa del numero dispari dei partecipanti a questo turno, al Queen's Park fu accordato il passaggio del turno, costruendo cos\u00ec il singolare caso dell'aver superato tre turni ed essere giunti in semifinale senza mai essere scesi in campo. Fra Crystal Palace e Wanderers fin\u00ec in pareggio, ed entrambe le squadre furono ammesse in semifinale. I Royal Engineers superarono il turno con un 3-0 agli Hampstead Heathens, che non avrebbero mai pi\u00f9 partecipato alla competizione.\nSemifinale.\nTutte le partite dalle semifinali in poi furono giocate al Kennington Oval, a Londra. Entrambe le semifinali si conclusero in pareggi a reti inviolate, e ci\u00f2 port\u00f2 a disputare dei replay. Il Queen's Park, per\u00f2, non poteva permettersi una seconda trasferta da Glasgow, e perci\u00f2 si ritir\u00f2 dalla competizione, liberando il posto in finale per i Wanderers. Nell'altra gara, i Royal Engineers si assicurarono il posto in finale chiudendo 3-0 la pratica Crystal Palace al secondo tentativo.\nFinale.\nLa finale si gioc\u00f2 al Kennington Oval fra i Wanderers e i Royal Engineers. Gli Engineers erano maestri nel possesso palla, e basavano la loro tattica proprio sul gioco di squadra, elemento innovativo in un'epoca in cui a farla da padrona era l'utilizzo del dribbling e la valorizzazione delle individualit\u00e0. Nonostante ci\u00f2, i Wanderers dominarono la partita, e vinsero con un gol di Morton Betts al 15'. Per ragioni ancora poco chiare, Betts gioc\u00f2 la finale con lo pseudonimo di \"A.H. Chequer\", derivato dal suo passato con il club degli Harrow Chequers."}
{"id": "1852903", "revid": "775372", "url": "https://it.wikipedia.org/wiki?curid=1852903", "title": "Jordan (personaggio)", "text": "Jordan \u00e8 un personaggio dei fumetti di Rat-Man, creato da Leo Ortolani nel novembre 1997 sulle pagine dello speciale \"Rat-Man vs. Erinni: Il bacio della morte\".\nPersonaggio.\nJordan \u00e8 comparso in una parte inizialmente minima, come un normale poliziotto forzuto della Citt\u00e0 Senza Nome; successivamente \u00e8 comparso nella serie regolare di Rat-Man nella storia \"Dimenticati dal tempo!\" (\"Rat-Man Collection\" n. 10, gennaio 1999), ambientata in un futuro possibile (e nella quale si scopre che Jordan \u00e8 stato l'ultimo amante di Clara, la moglie di Brakko, morendo nascosto sotto il suo letto).\n\u00c8 per\u00f2 dopo la trilogia della Gatta (\"Rat-Man Collection\" nn. 23-25), in particolare dopo l'uscita di scena del Capitano Krik, che Jordan acquisisce un'importanza sempre maggiore nelle storie di Rat-Man: diventa la spalla comico-demenziale di Brakko, dall'intelligenza ancora meno sviluppata.\nLe notizie sulla vita privata di Jordan sono frammentarie; pare tuttavia assodato che sia sposato con una moglie dall'orribile aspetto, e che abbia una madre di una certa et\u00e0 e un fratello, Fred, criminale; in passato, prima di finire per un certo periodo in coma, Jordan sostiene di essere stato pure Papa, col nome di Pio XVI ma questo racconto potrebbe essere dovuto solamente alle \"manie di grandezza\" seguite al suo risveglio. Sostiene anche che la madre avrebbe sempre voluto che lui, invece del poliziotto, facesse il papa come il padre.\nAltre versioni.\nJordan fa un'apparizione anche nella storia \"Star Rats\" nei panni di un uomo dell'Impero agli ordini di Lord Valker (unione tra Janus Valker e Dart Fener) e nell'albo \"Ratolik\" come poliziotto al servizio dell'ispettore Biloba (unione tra Brakko e Ginko).\nAltri media.\nCompare anche nella serie animata di \"Rat-Man\" come personaggio ricorrente: particolarmente significativo il suo contributo nello sconfiggere un Rat-Man preda del costume nero della Fraudolent nell'episodio \"Rat in Black\"."}
{"id": "1852904", "revid": "183483", "url": "https://it.wikipedia.org/wiki?curid=1852904", "title": "Binaria X", "text": ""}
{"id": "1852905", "revid": "767487", "url": "https://it.wikipedia.org/wiki?curid=1852905", "title": "Kim McLagan", "text": "Divenne, in seguito, un'estetista. \u00c8 nota soprattutto per il turbolento e difficile matrimonio con il batterista degli Who Keith Moon.\nFu una giramondo, infatti trascorse l'infanzia in Malaysia; poi si trasfer\u00ec in Uganda e da qui in altri paesi africani. Quando la famiglia si trasfer\u00ec a Londra, intraprese la carriera di modella e cambi\u00f2 il nome in \"Kim Kerrigan\", per evitare equivoci con un'altra modella, Pattie Boyd (futura moglie, in prime nozze, di George Harrison e, successivamente, di Eric Clapton).\nConobbe Keith Moon ad un concerto di musica; si sposarono nel marzo del 1966, quando Kim era gi\u00e0 incinta. La loro figlia Amanda Jane (Mandy) nacque quattro mesi dopo il matrimonio. La loro unione fu particolarmente difficile: Keith spingeva Kim ad abbandonare la carriera di modella e fu spesso manesco. Si lasciarono nel 1973 e la coppia ottenne il divorzio nel 1975. Si spos\u00f2 in seconde nozze con Ian McLagan, tastierista dei Faces il 9 ottobre 1978.\nLa coppia McLagan si trasfer\u00ec a Manor, nel Texas, intorno al 1994. Kim lavor\u00f2 per diversi anni in un centro estetico prima di aprirne uno suo, sempre nel Texas.\nMor\u00ec il 2 agosto 2006 a causa di un incidente automobilistico nella contea di Travis, tra Bastrop e Smithville, vicino ad Austin, in Texas; la sua macchina apparentemente non rispett\u00f2 uno stop, e fu centrata in pieno da un camion. Per\u00ec sul colpo."}
{"id": "1852909", "revid": "767487", "url": "https://it.wikipedia.org/wiki?curid=1852909", "title": "Ralph Towner", "text": "Oltre alla chitarra (predilige la chitarra a dodici corde e la chitarra classica), Towner suona anche il pianoforte, il sintetizzatore, le percussioni e la tromba. Ha realizzato una serie di importanti registrazioni di jazz, musica classica, musica folk, e world music.\nBiografia.\nFiglio di una insegnante di pianoforte e di un trombettista inizi\u00f2 con lo studio del pianoforte classico all'et\u00e0 di tre anni e della tromba a cinque. Pass\u00f2 alla chitarra solamente in et\u00e0 adulta, quando frequentava i corsi di composizione di Homer Keller presso l'Universit\u00e0 dell'Oregon (dove incontr\u00f2 il bassista Glen Moore che sarebbe in seguito diventato suo compagno negli Oregon). Fu in quel periodo che acquist\u00f2 la sua prima chitarra classica che, in seguito, sarebbe diventato il suo principale strumento. All'inizio degli anni sessanta, si trasfer\u00ec a Vienna per studiare chitarra classica con Karl Scheit. Nel 1968 torn\u00f2 negli Stati Uniti e si immerse nella scena musicale newyorchese, unendosi al (Paul Winter Consort) diretto dal pioniere della \"world music\" Paul Winter. Pi\u00f9 tardi insieme ad alcuni musicisti del Paul Winter Consort, Paul McCandless, il suo vecchio compagno di studi Glen Moore, e Collin Walcott, Towner lasci\u00f2 il gruppo per fondare, nel 1970 il gruppo degli Oregon, che nel corso degli anni settanta registr\u00f2 alcuni album che mescolavano la musica folk con influenze etniche e con la libera improvvisazione jazzistica e che ottennero una vasta risonanza. Nello stesso periodo Towner cominci\u00f2 la sua lunga collaborazione con la casa discografica ECM, con la quale pubblic\u00f2 praticamente tutta la sua produzione musicale successiva al periodo Oregon. \nHa al suo attivo molte collaborazioni fra cui quella con i Weather Report nell'album del 1972 \"I Sing the Body Electric\".\nTowner attualmente vive in Italia, a Roma.\nElenco delle registrazioni come leader.\nLa lista delle pi\u00f9 importanti registrazioni con gli Oregon si trovano nella voce relativa al gruppo.\nCollegamenti esterni.\n "}
{"id": "1852916", "revid": "124564850", "url": "https://it.wikipedia.org/wiki?curid=1852916", "title": "Bruce Paltrow", "text": "Biografia.\nDi famiglia ebraica originaria di Minsk, figlio di Dorothy Weigert e Arnold Paltrowitz, inizia la sua carriera in teatro a New York alla fine degli anni '60. Nel 1970 si distingue come autore e produttore del tv movie \"Shirts/Skins\". Nel 1982 dirige e produce la commedia romantica \"A little sex\"; nello stesso anno dirige \"A cuore aperto\". Dopo aver diretto vari episodi di serie televisive, nel 2000 \u00e8 stato il regista del film \"Duets\", interpretato anche dalla figlia Gwyneth.\nMalato di cancro alla gola, \u00e8 morto per una complicazione respiratoria all'ospedale Forlanini di Roma, il 3 ottobre 2002, all'et\u00e0 di 58 anni, mentre si trovava in vacanza in Italia con la figlia. Viene cremato, con conservazione familiare delle ceneri. Era il padre dell'attrice Gwyneth Paltrow e del regista\" \"Jake Paltrow, avuti dalla moglie attrice Blythe Danner."}
{"id": "1852919", "revid": "124604275", "url": "https://it.wikipedia.org/wiki?curid=1852919", "title": "Chihuahua (singolo)", "text": "Chihuahua \u00e8 una canzone di DJ BoBo, pubblicata come singolo nel 2003, ed inserita nell'album omonimo. \u00c8 divenuto uno dei tormentoni estivi del 2003.\nIl successo.\nNel 2003, la canzone ottiene un enorme successo in tutto il mondo, diventando il brano pi\u00f9 rappresentativo della discografia dell'artista, nonch\u00e9 il suo pi\u00f9 grande successo commerciale. \nDopo essere stata utilizzata come colonna sonora dello spot televisivo della Coca Cola e anche su Canale 5 come sigla di \"Moda Mare a Porto Cervo\", il singolo infatti arriva alla vetta delle classifiche di Francia, Spagna e Svizzera, ed entra almeno nella top 20 delle classifiche di quasi tutti i paesi in cui il singolo viene commercializzato.\nIl video.\nSono state prodotti ben quattro differenti versioni del videoclip per \"Chihuahua\". La prima denominata \"Animated\" ed \u00e8 un cartone animato, la seconda \u00e8 chiamata \"Beach\", la terza \"Village\", mentre la quarta \"Live\". La versione pi\u00f9 diffusa (la versione \"live\"), vede DJ Bobo eseguire il brano su uno sfondo psichedelico e coloratissimo, in cui la sua immagine spesso viene sdoppiata. In alcuni momenti sullo sfondo compaiono sequenze di un affollatissimo concerto."}
{"id": "1852920", "revid": "1522738", "url": "https://it.wikipedia.org/wiki?curid=1852920", "title": "Doc (Rat-Man)", "text": ""}
{"id": "1852922", "revid": "133557", "url": "https://it.wikipedia.org/wiki?curid=1852922", "title": "Vallorch", "text": "Vallorch \u00e8 uno dei villaggi cimbri dell'altopiano del Cansiglio. \u00c8 compreso nel comune di Fregona (provincia di Treviso).\nIl villaggio fu fondato attorno alla met\u00e0 dell'Ottocento da Vigilio e Celeste Azzalini di Val Bona, esponenti della comunit\u00e0 cimbra locale. Il luogo era ideale per la tipica attivit\u00e0 degli \"scatoleri\" (fabbricanti di \"scatoi\", scatole in legno) in quanto abbondava di faggi di buona qualit\u00e0. Divenne presto uno dei principali abitati del Cansiglio, contando una quindicina di costruzioni e circa sessanta abitanti.\nFu distrutto da un incendio appiccato dai tedeschi in fuga al termine della prima guerra mondiale e una seconda volta a seguito di un rastrellamento di nazi-fascisti durante la resistenza partigiana (settembre 1944), sorte che tocc\u00f2 anche agli altri villaggi di Le Rotte, Pian Osteria e Campon. Fu poi ricostruito al termine del conflitto. \nVerso la met\u00e0 del Novecento il villaggio risultava quasi completamente abbandonato in quanto i residenti si erano in gran parte trasferiti a Osigo e a Fregona. Nel 2018 l'ultimo residente Franco Azzalini l'ha lasciata trasferendosi in casa di riposo a Fregona, ma tende a popolarsi durante il periodo estivo\nLe baite, interamente di legno, hanno mantenuto le caratteristiche tipiche del nord Europa e sono soggette alla tutela dei Beni Ambientali.\nCome Le Rotte, si trova al limitare della Riserva Statale Campo di Mezzo-Pian di Parrocchia"}
{"id": "1852941", "revid": "729019", "url": "https://it.wikipedia.org/wiki?curid=1852941", "title": "Emiballismo", "text": "Lemiballismo \u00e8 un disturbo molto raro del movimento. \u00c8 circa 500 volte pi\u00f9 raro della malattia di Parkinson. I suoi effetti talvolta sono cos\u00ec gravi da impedire ai pazienti di svolgere le loro funzioni quotidiane. Di solito \u00e8 associato con lesioni strutturali del cervello, ma pu\u00f2 associarsi ad anomalie metaboliche. Durante il sonno i sintomi possono anche diminuire, a differenza di alcuni altri disturbi del movimento.\nEtimologia.\nIl termine emiballismo deriva dal greco \"hemi\" \"met\u00e0\" + \"ballein\" \"gettare\".\nDefinizione generale.\nL'emiballismo \u00e8 generalmente caratterizzato da movimenti involontari ampi, violenti, slanciati delle estremit\u00e0. I movimenti sono spesso violenti e con un'ampia gamma di movimento. Sono continui e casuali e possono coinvolgere i muscoli prossimali e/o distali di un lato del corpo. In alcuni casi sono coinvolti anche i muscoli facciali. \u00c8 comune che le braccia e le gambe si muovano assieme. Quanto pi\u00f9 un paziente \u00e8 attivo, tanto pi\u00f9 aumentano i movimenti. Con la capacit\u00e0 di rilassarsi si associa una diminuzione nei movimenti. I medici possono misurare la gravit\u00e0 del disturbo chiedendo al paziente di eseguire una serie di movimenti di base, alcuni compiti predeterminati e contando i movimenti emiballistici durante un determinato periodo di tempo. I medici allora classificano il paziente secondo una determinata scala di gravit\u00e0. Questa scala d\u00e0 a scienziati e medici un modo per confrontare i pazienti e determinare la gravit\u00e0 del loro disturbo.\nAnatomia.\nNuclei della base\nI nuclei della base sono un insieme di grandi nuclei sottocorticali. Storicamente queste strutture sono state descritte come rientranti nell'ambito del cosiddetto \"sistema motorio extrapiramidale\". Tra queste le principali sono: il nucleo caudato, il putamen (complessivamente denominati corpo striato) ed il globo pallido. Questi nuclei presentano importanti connessioni con altre aree del cervello: corteccia cerebrale, talamo, subtalamo e tronco encefalico. Sono coinvolti in numerose funzioni, incluso il controllo dei movimenti. In particolare sembrano deputati alla selezione dei movimenti appropriati ed alla inibizione di quelli inappropriati. Una lesione a livello dei centri nervosi citati pu\u00f2 determinare l'emiballismo.\nNucleo subtalamico del Luys\nQuesta struttura a forma di lente biconvessa, \u00e8 situata medialmente rispetto alla capsula interna. Questo nucleo riceve afferenze corticali e proietta verso molte altre strutture, ma in particolare verso il globo pallido (mediale e laterale). Riveste un ruolo chiave nella fisiologia dei nuclei della base. Il nucleo subtalamico fornisce essenzialmente l'eccitazione necessaria per attivare il globo pallido. Lesioni a questa area od alle sue connessioni efferenti od afferenti possono provocare emiballismo. La struttura stessa \u00e8 regolatrice della funzione motoria ed \u00e8 anche coinvolta in funzioni associative e limbiche. Tradizionalmente si \u00e8 sempre pensato che il disordine fosse causato da lesioni al nucleo subtalamico, ma nuovi studi stanno dimostrando che anche danni ad altre aree del cervello possono essere responsabili di questo disturbo. Resta il fatto che l'emiballismo causato da lesioni nel nucleo subtalamico \u00e8 pi\u00f9 grave rispetto ad altre forme della malattia.\nGlobo Pallido\nIl globo pallido \u00e8 situato medialmente al putamen e lateralmente alla capsula interna. Riceve numerose afferenze dal corpo striato e dal nucleo subtalamico. Il globo pallido laterale proietta al nucleo subtalamico (vi mettono proiezioni eccitatorie dirette verso le aree motorie (primarie e supplementari) della corteccia frontale. Secondo alcuni studi sembra che l'emiballismo sia associato a una ridotta attivit\u00e0 del globo pallido. Questi studi hanno infatti dimostrato che nei soggetti con emiballismo la frequenza di stimolazione del talamo diminuisce da 70/s fino a 40/s. Oltre a una ridotta frequenza di stimolazione, alcune malattie neurologiche degenerative che sono note provocare movimenti emiballistici, si associano a una marcata diminuzione della massa del globo pallido. L'iperattivit\u00e0 dei nuclei della base e del pallido determina un'inibizione del talamo motorio. Le aree motorie del talamo presentano delle connessioni eccitatorie talamo-corticali: l'eccitazione delle aree corticali a sua volta determina un'attivit\u00e0 attivit\u00e0 inibitoria sui movimenti. Nel caso dell'emiballismo avviene il contrario, il che porta ai caratteristici movimenti irregolari di grande ampiezza.\nPutamen\nIl putamen con il caudato costituisce il corpo striato e fa anch'esso parte dei nuclei della base. Un suo interessamento pu\u00f2 comportare emiballismo per il fatto che esso proietta stimoli verso la corteccia premotoria attraverso il globo pallido. Di conseguenza, lesioni del putamen possono causare movimenti emiballistici in quanto questa struttura entra in gioco nel controllo dei movimenti.\nNucleo caudato\nIl nucleo caudato con il putamen costituisce il corpo striato e fa parte dei nuclei della base. Collabora con gli altri nuclei della base nel controllo dei movimenti volontari. I danni a carico di questa struttura possono tradursi in emiballismo in quanto la stessa entra direttamente in gioco nel controllo del movimento volontario\nStrutture corticali\nMentre la maggior parte delle lesioni neurologiche che provocano emiballismo si verificano all'interno dei nuclei della base, ci sono stati casi documentati in letteratura in cui danni alle strutture corticali hanno causato movimenti emiballistici.\nStoria.\nIl lavoro di JR Whittier, FA Mettler, e MB Carpenter nella met\u00e0 del 1900 ha aiutato scienziati e clinici a formare un quadro pi\u00f9 completo dell'emiballismo. Nei loro esperimenti, praticarono alcune lesioni sui gangli basali delle scimmie e poi ne registrarono i risultati. Essi notarono che nella maggioranza dei casi le scimmie non mostravano alcun movimento insolito. Tuttavia, quando veniva leso almeno il venti per cento del nucleo subtalamico, movimenti anomali venivano registrati negli arti del lato opposto a quello del cervello che era stato danneggiato. Questa osservazione port\u00f2 gli scienziati a credere che l'emiballismo non potesse verificarsi per lesioni che avvenivano al di fuori del nucleo subtalamico. Fu solo molto pi\u00f9 tardi che questo modello classico cominci\u00f2 a modificarsi per includere altre aree dei gangli basali ed anche alcune strutture corticali. Gli studiosi notarono anche che a differenza degli uomini, i movimenti insoliti nelle scimmie erano principalmente a carico delle estremit\u00e0 inferiori. In circa la met\u00e0 delle scimmie, l'emiballismo prosegu\u00ec fino alla morte della scimmia.\nSecondo altri autori i sintomi dell'emiballismo possono essere indotti inoculando nel nucleo subtalamico dell'acido kainico (un potente agonista dei recettore del glutammato del terzo tipo, noti anche come \"recettori del kainato\") o dell'acido ibotenico (una tossina presente nell\"Amanita muscaria\" e nell\"Amanita pantherina\"). Hamada e collaboratori segnalano che utilizzando gli acidi sopracitati si pu\u00f2 distruggere anche solo il 4% del nucleo subtalamico e comunque vedere i movimenti emiballistici. Tuttavia i movimenti anomali di solito scompaiono entro 4-5 ore. Ci\u00f2 suggerisce che il nucleo subtalamico ha in s\u00e9 la capacit\u00e0 di adattarsi ai piccoli danni al e di riprendere la propria normale funzionalit\u00e0.\nCause.\nNell'esaminare le cause di emiballismo, \u00e8 importante ricordare che questa malattia \u00e8 estremamente rara. Ci\u00f2 significa che mentre l'emiballismo si associa spesso a una delle patologie sotto elencate, il soffrire di uno di questi disturbi non significa necessariamente soffrire anche di emiballismo.\nIctus\nL'emiballismo si verifica solo in circa 0,45 casi ogni 100.000 vittime di ictus. Pur con un'incidenza cos\u00ec bassa, l'ictus \u00e8 di gran lunga la causa pi\u00f9 comune di emiballismo. Un ictus come \u00e8 noto determina la morte di un'area pi\u00f9 o meno ampia di tessuto cerebrale a causa della ischemia legata all'ipoafflusso di sangue. Nel gangli della base questo meccanismo eziopatogenetico pu\u00f2 comportare la morte di neuroni deputati al controllo dei movimenti (quasi sempre neuroni del corpo sottotalamico di Luys). Il risultato \u00e8 a volte un paziente con emiballismo.\nLesioni traumatiche del cervello\nL'emiballismo pu\u00f2 anche verificarsi a seguito di un trauma cranico. Ci sono casi in cui le vittime di aggressioni o altre forme di violenza hanno sviluppato emiballismo. A seguito di questi atti di violenza, il cervello della vittima viene ad essere lesionato ed in una minoranza di casi si sviluppa emiballismo.\nSclerosi laterale amiotrofica\nQuesta malattia, che causa perdita neuronale e gliosi (processo di proliferazione di astrociti in aree danneggiate, del \nsistema nervoso centrale), pu\u00f2 includere il nucleo subtalamico ed altre aree del cervello. Sostanzialmente qualsiasi disturbo che causa una qualche forma di perdita di neuroni o gliosi nel gangli basali pu\u00f2 in potenza causare emiballismo.\nIperglicemia non chetoacidosica\nI pazienti affetti da iperglicemia non chetoacidosica possono sviluppare emiballismo come una complicanza della malattia legata allo sviluppo di una lesione del nucleo subtalamico. In letteratura medica questa \u00e8 la seconda causa pi\u00f9 comune di emiballismo. Si verifica principalmente nelle persone anziane e molti dei casi segnalati sono a carico di pazienti di origine orientale. Questo fatto suggerisce che negli orientali ci potrebbe essere una qualche predisposizione genetica allo sviluppo di emiballismo come conseguenza di iperglicemia. I movimenti emiballistici tendono a svilupparsi quando i livelli di glucosio nel sangue sono molto elevati (talvolta cos\u00ec elevati da non poter essere determinati con un comune glucometer) e si ripresentano una volta che i livelli di glucosio ritorno alla normalit\u00e0. Il tempo necessario affinch\u00e9 i valori di glicemia ritornino nella norma richiede spesso diverse ore. Nei pazienti con questo tipo di emiballismus, l'imaging rivela anomalie nel putamen controlaterale nel globus pallidus e nel nucleo caudato. Certamente l'iperglicemia non \u00e8 in s\u00e9 causa dei movimenti emiballistici. Alcuni Autori hanno suggerito che piccole emorragie (puntiformi e petecchiali) o una diminuzione della produzione di GABA e acetilcolina potrebbero risultare secondarie alla iperglicemia ed essere direttamente responsabile dei movimenti emiballistici.\nTumori\nLe neoplasie interessanti il sistema nervoso centrale, qualora interessino i gangli della base possono provocare, per quanto raramente, movimenti emiballistici.\nMalformazioni vascolari\nLe malformazioni vascolari possono determinare un flusso anomalo di sangue in varie aree del cervello. Se il flusso ematico verso i gangli basali risulta compromesso, pu\u00f2 verificarsi una lesione di tipo ischemico con conseguente emiballismo.\nTubercoloma\nUn tubercoloma \u00e8 un ammasso di sostanza caseosa, circondata da una capsula fibrosa, ricco di bacilli tubercolari. Quando questa massa si localizza nel cervello, in genere in conseguenza di una meningite tubercolare, pu\u00f2 raramente determinare una lesione a acrico dei gangli basali, con conseguente emiballismo.\nPlacche demielinizzanti\nUn processo di demielinizzazione comporta una riduzione o scomparsa della mielina, che \u00e8 la sostanza fondamentale della guaina che ricopre gli assoni delle fibre nervose. Questo evento determina una riduzione della velocit\u00e0 di conduzione dell'impulso nervoso (la mielina infatti attraverso un meccanismo di trasmissione nervosa di tipo \u201csaltatorio\u201d, da un nodo di Ranvier all'altro, rende la conduzione dello stimolo nervoso pi\u00f9 rapida ed efficace rispetto a quanto si verifica nelle fibre non mielinizzate). Se la demielinizzazione interessa le fibre nervose provenienti dai gangli della base si possono verificare i movimenti muscolari caotici che caratterizzano l'emiballismo.\nComplicanze correlate ad infezione da HIV\nI pazienti con infezione da HIV hanno spesso complicazioni che insorgono e caratterizzano la sindrome nota come AIDS. L'uso della pentamidina nei pazienti con AIDS causa talvolta emiballismo. In alcuni pazienti l'emiballismo \u00e8 stato l'unico sintomo obiettivabile ed indicativo di AIDS. Tipicamente appare essere il risultato di un'infezione secondaria che si verifica a causa della compromissione del sistema immunitario. L'infezione cerebrale pi\u00f9 comune che causa emiballismo \u00e8 la toxoplasmosi. La maggior parte delle lesioni che derivano da questa infezione si trovano nei gangli basali. Fintanto che non si perviene ad una corretta diagnosi, questo tipo di emiballismo pu\u00f2 essere trattato adeguatamente come nei pazienti senza HIV.\nTrattamento.\nL'emiballismo va trattato indipendentemente dalla causa sottostante. Ci\u00f2 \u00e8 tanto pi\u00f9 vero quanto pi\u00f9 il disturbo \u00e8 grave e limitante. Una minoranza di pazienti pu\u00f2 non necessitare di alcun trattamento in quanto il disturbo \u00e8 lieve ed autolimitante.\nAntidopaminergici\nQuando \u00e8 necessario instaurare un trattamento farmacologico, la classe di farmaci di riferimento \u00e8 quella degli antidopaminergici. L'utilizzo di antidopaminergici appare efficace in circa il novanta per cento dei pazienti. Perfenazina, pimozide, aloperidolo e clorpromazina sono scelte standard per il trattamento. Non \u00e8 ancora del tutto chiaro il motivo per cui questi farmaci giovino in questa condizione, dato che non appare evidente il collegamento tra la dopamina e l'emiballismo.\nAnticonvulsivanti\nUn farmaco anticonvulsivante, il topiramato (commercializzato in Italia come antiepilettico dalla Janssen-Cilag con il nome di Topamax) ha aiutato pazienti in tre casi documentati e potrebbe rivelarsi un trattamento praticabile per il futuro.\nTerapia ITB\nLa terapia con baclofene intratecale (ITB) \u00e8 usata per trattare una variet\u00e0 di disturbi del movimento tra come la paralisi cerebrale e sclerosi multipla. Pu\u00f2 anche essere una possibilit\u00e0 per contribuire a trattare l'emiballismo. Un Autore cita il caso di un paziente che aveva una media di 10-12 episodi/ora di emiballismo dell'arto inferiore. In questo paziente durante gli episodi, l'anca destra si fletteva fino a circa 90 gradi, con il ginocchio completamente esteso. Dopo trattamento ITB con pompa impiantata ed adeguamento del dosaggio, la frequenza dei movimenti ballistici della gamba destra \u00e8 scesa a circa tre episodi/giorno, durante i quali il fianco destro si flette di soli 30 gradi. Il paziente riceve attualmente 202,4 microg/die di baclofene intratecale e continua a beneficiarne quasi 6 anni di distanza dall'impiantato. Sono attesi ulteriori lavori di conferma sulla terapia con ITB.\nIniezioni da Botulino\nla tossina botulinica \u00e8 stata utilizzata per il trattamento dell'emiballismo. Tuttavia il suo impiego \u00e8 ancora in fase sperimentale. in questo caso la terapia agisce sulle manifestazioni muscolari dell'emiballismo e non mira alla trattamento della cause neurologiche.\nTetrabenazina\nLa tetrabenazina \u00e8 un farmaco che inibisce selettivamente la captazione della dopamina da parte dei neuroni pre-sinaptici del sistema nervoso centrale. \u00c8 stata utilizzata per il trattamento di alcuni disturbi ipercinetici del movimento, in particolare corea di Huntington, discinesie tardive e sindrome di Gilles de la Tourette. Il suo impiego \u00e8 stato anche suggerito per il trattamento dell'emiballismo. Pazienti posti in terapia con questo farmaco hanno avuto una risposta eccezionalmente positiva. Tuttavia, l'abbassamento del dosaggio determina un rapido ritorno della sintomatologia.\nAntipsicotici\nIn letteratura \u00e8 citato il caso di un paziente che non avendo risposto all'aloperidolo venne trattato con olanzapina riportandone un significativo beneficio. Anche in questo caso sono necessari ulteriori studi per determinare l'effettiva efficacia di questo tipo di farmaci nel trattamento dell'emiballiso.\nNeurochirurgia funzionale\nIl trattamento chirurgico deve essere utilizzato solo su pazienti con emiballismo grave che non ha risposto ad altre forme di trattamento. I neurochirurghi hanno provato, con discreto successo, diversi tipi di intervento: dalla asportazione dell'area motoria corticale alla sezione del peduncolo cerebrale). La talamotomia sembra comunque essere l'intervento con maggiore possibilit\u00e0 di esito favorevole.\nPrognosi.\nIn passato la prognosi dei pazienti affetti da questa malattia era decisamente sfavorevole. Molti pazienti dovevano convivere con gravi disabilit\u00e0 fino alla morte. Al giorno d'oggi la gran parte dei pazienti risponde molto bene al trattamento e molti pazienti vanno in remissione. Per coloro che non vanno incontro a remissione, i sintomi dell'emiballismo sono generalmente molto ben controllati dalla terapia farmacologica.\nUlteriori domande.\nL'emiballismo \u00e8 una malattia decisamente rara. Per questo motivo gli scienziati non ne conoscono molti dettagli. Restano pertanto alcuni punti da approfondire:"}
{"id": "1852943", "revid": "1522738", "url": "https://it.wikipedia.org/wiki?curid=1852943", "title": "Il Buffone (personaggio)", "text": ""}
{"id": "1852947", "revid": "599013", "url": "https://it.wikipedia.org/wiki?curid=1852947", "title": "W\u00edlmer L\u00f3pez", "text": "Carriera.\nClub.\nHa debuttato in Costa Rica col Carmelita nella stagione 1991-1992. Nel 1993 pass\u00f2 all'Alajuelense. Nel 1998 gioc\u00f2 per il Deportes Tolima, salvo poi ritornare nella stagione 1998-1999 all'Alajuelense. Successivamente pass\u00f2 al P\u00e9rez Zeled\u00f3n. Nell'Apertura 2008 ritorn\u00f2 al Carmelita, con cui ha concluso la sua carriera agonistica nel 2009.\nNazionale.\nL\u00f3pez \u00e8 stato anche un membro della Squadra Nazionale della Costa Rica con la quale ha giocato dal 1995 al 2003 e collezionato 76 presenze, ha competuto nella Coppa del Mondo FIFA del 2002 in Giappone e Corea del Sud; inoltre partecip\u00f2 alla Coppa America 1997 in Bolivia e alla Coppa America 2001 in Colombia."}
{"id": "1852948", "revid": "186864", "url": "https://it.wikipedia.org/wiki?curid=1852948", "title": "Antonio Balletto", "text": "Divenne sacerdote dopo aver studiato teologia a Torino. Legato al mondo dell'editoria e del sociale, \u00e8 stato anche opinionista de \"La Repubblica\" e docente a Genova e Piacenza.\nBiografia.\nAntonio Balletto nasce nel 1930 a Genova, nel quartiere di Portoria, in una famiglia composta da due fratelli (Antonio e Giuseppe) e tre sorelle. Frequenta le scuole medie in un piccolo paese della Fontanabuona, Lumarzo, dove la famiglia \u00e8 costretta a trasferirsi dopo lo scoppio della guerra. A Lumarzo, zona chiave per la resistenza, Don Balletto viene a contatto con alcune brigate partigiane, con le quali militava il fratello Giuseppe. Terminate le scuole medie, si iscrive presso il liceo genovese Doria. Nel 1948 si trasferisce a Torino, dove per cinque anni studia teologia. \u00c8 un periodo molto fecondo per il giovane Balletto, durante il quale viene a contatto con giovani studiosi. La sua formazione continua poi a Roma, presso l\u2019\u201cAngelicum - Pontificia Universit\u00e0 San Tommaso\u201d, legata all\u2019ordine dei Domenicani. Nel 1953 Don Balletto ritorna a Genova. L\u2019anno dopo, nel dicembre 1954, viene ordinato sacerdote a Torino, nella cappella privata del cardinale Maurilio Fossati.\nEntra a far parte della Congregazione della missione, conosciuti come \"Vincenziani\", e nel 1957 inizia ad insegnare presso il Collegio teologico internazionale Brignole Sale- Negroni di Fassolo, un istituto affiliato all\u2019Pontificia universit\u00e0 urbaniana di Roma, diventandone direttore qualche anno dopo, nel 1964.\nNel decennio che intercorre fra la met\u00e0 degli anni Cinquanta e la met\u00e0 degli anni Sessanta, attorno alla figura di Don Antonio Balletto si muovono le coscienze pi\u00f9 critiche e propositive del mondo cattolico, soprattutto genovese, grazie anche all\u2019arrivo delle traduzioni italiane delle opere di alcuni teologi francesi e tedeschi riformatori, che saranno i protagonisti del Concilio: Jean Dani\u00e9lou, Henry de Lubac, Yves Marie Congar, Dominique Chenu e Karl Rahner.\nNel 1966, a seguito di contrasti con il cardinale genovese Giuseppe Siri, esce dall\u2019Ordine dei Vincenziani e si trasferisce ad Albenga, grazie anche al vescovo ingauno monsignor Baroni. Don Balletto viene incardinato nella diocesi di Albenga il 1\u00ba ottobre 1966, dove l\u2019anno prima viene nominato vescovo Monsignor Alessandro Piazza. Balletto viene inviato come parroco a Salea d\u2019Albenga, e viene nominato Cappellano del Capitolo della Cattedrale, nomina che manterr\u00e0 fino al 1976. Nel frattempo continua la sua esperienza di insegnante di teologia fondamentale presso il seminario ingauno.\nIl periodo albenganese \u00e8 di fondamentale importanza per Don Balletto. Intorno a lui comincia a costituirsi una sorta di cenacolo intellettuale costituito soprattutto dai giovani, ai quali Don Balletto propone un\u2019educazione che aveva come origine e scopo primario la riscoperta del Bello in tutte le sue sfaccettature, riservando all\u2019elemento estetico un valore fondamentale.\nA inizio anni \u201870 viene chiamato ad insegnare al \u201cCollegio Alberoni\u201d di Piacenza, pur tuttavia non andando mai ad abitare a Piacenza, ma continuando a spostarsi fra Albenga e Genova.\nIntorno al 1965 Don Balletto inizia a partecipare alle Settimane teologiche promosse dal Movimento dei Laureati Cattolici, che si svolgono non solo a Camaldoli, ma anche in altri luoghi.\nIl periodo che va da dicembre 1977 a maggio 1978 vede Don Balletto impegnato in una serie di lezioni tenute a Fassolo, dove era tornato ad insegnare.\nD\u2019ora in poi il percorso della biblioteca, che (dopo lo spostamento ad Albenga) viene riportata a Genova nel 1985, coincide sotto molti aspetti con quello della casa editrice Marietti, per cui si amplia con volumi legati all\u2019ebraismo e all\u2019islamismo. Risalgono infatti alla fine degli anni \u201870 i primi contatti con la casa editrice Marietti e la prima collaborazione di Don Balletto, grazie all\u2019invito di Don Luciano Pacomio, che gi\u00e0 lavorava presso la Marietti. Nel 1980 Don Balletto ne diviene il direttore editoriale, con il supporto di una struttura editoriale ben organizzata che progressivamente d\u00e0 vita ad un gruppo fortemente riconoscibile. Nel 1986 viene ricevuto dal Presidente dalla Repubblica Francesco Cossiga\nNel 1986 la sede viene trasferita da Casale Monferrato a Genova, in via Palestro. Terminata intorno l\u2019esperienza Marietti, l\u2019impegno di Balletto si sposta pi\u00f9 sul piano politico, inteso non come contributo ad un preciso schieramento partitico, ma come impegno all\u2019interno della\nsociet\u00e0 per far fronte alle necessit\u00e0 delle fasce pi\u00f9 deboli. Nel 1995 viene nominato Presidente della Federazione Regionale Solidariet\u00e0 e Lavoro (FRSL), una societ\u00e0 di volontariato nata intorno al 1986, con lo scopo di affrontare il problema dell\u2019emarginazione e di promuovere una cultura legata alla solidariet\u00e0 fra gli uomini. Nel 1996 prende vita a Genova il \u201cCentro Mounier\u201d, su iniziativa di\nBalletto e Salvatore Vento, che sfocia poi nella pubblicazione del volume intitolato Mounier e\nl\u2019attualit\u00e0 del personalismo comunitario. Nel 1997 \u00e8 Presidente del Forum Terzo Settore di Genova e della Liguria, poi della Federazione Solidariet\u00e0 e Lavoro, e, fino al 2004, \u00e8 membro del consiglio di indirizzo della Fondazione Carige. Si schier\u00f2 agli inizi del terzo millennio contro gli interventi militari italiani in Iraq e in Afghanistan.\nUltima tappa pastorale di Antonio Balletto \u00e8 la parrocchia di San Siro, accanto a Don Luigi Traverso.\nIl 13 aprile 2005 viene conferito a Don Balletto il \"Grifo d'Oro\", onorificenza che il Comune di Genova assegna alle personalit\u00e0 che hanno contribuito a diffondere il nome del capoluogo ligure nel mondo, \u00e8 stato amico di don Andrea Gallo, con il quale ha condiviso battaglie progressiste di eguaglianza sociale.\nGli ultimi manoscritti rinvenuti fra i libri della biblioteca \u00e8 datato luglio 2006, e riporta alcuni appunti per l\u2019omelia di una messa domenicale. L\u2019ultimo impegno lo vede occuparsi tra il 2007 e il 2008 di una rubrica apparsa sulle pagine locali della \u00abRepubblica\u00bb, intitolata \"Tra i tempi\", i cui articoli verranno raccolti ed editi in un volume, intitolato appunto \"Tra i tempi\" e curato da Gerardo Cunico. Don Balletto muore il 2 marzo 2008, presso la clinica Montallegro, dove era ricoverato, \u00abdisponendo dei beni di sua propriet\u00e0 costituiti da libri e riviste, ovunque situati, a favore dell\u2019Associazione Agor\u00e0 che ha modificato la sua denominazione in \"Centro Studi Antonio Balletto\".\nNel marzo 2009, il fondo librario di don Balletto viene donato alla Biblioteca Comunale \u201cSimonetta Comanedi\u201d di Albenga.\nHa collaborato con la casa editrice Marietti (una fra le pi\u00f9 antiche d'Italia, essendo stata fondata a Torino da Giacinto Marietti nel 1820), fino a diventarne presidente. Sotto la sua direzione, la casa editrice ha ampliato il proprio settore editoriale oltre l'ambito classico storico e filosofico, rivolgendo la propria produzione alle religioni monoteiste quali quella ebraica e quella islamica.\nIl fondo.\nAlla morte del sacerdote, questi aveva un fondo di oltre 26'000 volumi accumulati nella sua vita, la maggior parte di carattere filosofico e religioso, ma anche relativi alla letteratura, alla storia, all'arte. Una biblioteca personale che venne lasciata in eredit\u00e0 all\"'Associazione Agor\u00e0\" che ha modificato la sua denominazione in \"Centro Studi Antonio Balletto\". Dopo vari traslochi che hanno seguito la vita del canonico, questo fondo ha trovato spazio nella Biblioteca Comunale \"Simonetta Comanedi\" di Albenga, dove dal 2009 \u00e8 in corso la catalogazione di tutti i testi, che \u00e8 terminata nel 2020. A questo fondo fanno capo importanti libri, molte prime edizioni e molte nella lingua originale."}
{"id": "1852950", "revid": "1005847", "url": "https://it.wikipedia.org/wiki?curid=1852950", "title": "Yashwant Singh Parmar", "text": "L'attivit\u00e0 politica.\nLaureatosi all'Universit\u00e0 di Lucknow nel 1944, intraprese la carriera di magistrato con la nomina a giudice da parte del raja di Sirmaur. In seguito, per\u00f2, cominci\u00f2 ad essere accusato di far parte del movimento indipendentista e fu costretto a lasciare il suo incarico. Entrato nel Partito del Congresso Indiano e dedicatosi alla politica, gioc\u00f2 un ruolo essenziale nella formazione dello Stato dell'Himachal Pradesh facendo un'intensa campagna politica per ottenere la fusione dei 31 principati collinari dei monti Shivalik che allora appartenevano al Punjab. Divenuto membro dell'Assemblea costituente dell'India, nel 1950 riusc\u00ec a far diventare l'Himachal un territorio federato e nel 1952 ne divenne il primo capo del governo. Solo gli sforzi di Parmar riuscirono a far s\u00ec che l'Himachal divenisse pienamente uno Stato federato il 25 gennaio 1971, e proprio per il suo notevole impegno nello sviluppo di questa regione, Gangu Ram Musafir, presidente dell'Assemblea Legislativa dell'Himachal Pradesh, ha definito nel 2007 il Dr. Parmar un \"yug purush\", cio\u00e8 una \"leggenda vivente\".\nContributo allo sviluppo economico.\nNato in un villaggio povero fu sempre convinto della necessit\u00e0 di favorire le comunicazioni anche con aree remote e in tal senso lavor\u00f2 per incrementare la rete stradale del suo Stato. Fu altres\u00ec convinto della necessit\u00e0 di favorire lo sviluppo di infrastrutture educative per cui promosse l'istruzione delle masse rurali.\nPort\u00f2 avanti un programma di costruzione di centrali idroelettriche su larga scala per sfruttare il potenziale della regione; anni dopo dir\u00e0 che \"i numerosi fiumi dell'Himachal erano come miniere colme d'oro che se fossero state sfruttate avrebbero prodotto un buon profitto\".\nIl suo interesse per lo sviluppo agro-forestale della regione lo port\u00f2 a fondare la Societ\u00e0 per la Conservazione dell'Ambiente e delle Attivit\u00e0 Forestali dell'Himalaya (\"Himalayan Forest Farming and Environmental Conservation Society\") al fine di favorire la protezione dell'ambiente e delle foreste della regione, e a favorire anche lo sviluppo nell'Himachal della coltura delle mele.\nDa questo suo interesse nacque una scuola che divenne in seguito l'Universit\u00e0 Dr. Yashwant Singh Parmar di Orticoltura e Scienze Forestali\nLa personalit\u00e0 di Parmar.\nParmar condusse sempre una vita semplice seguendo lo stile della cultura tradizionale dei Pahari (i montanari dell'Himachal Pradesh), ai quali era orgoglioso di appartenere; proprio facendo leva sul sentimento di appartenenza del suo popolo, Parmar disse loro che \"i Pahari dovranno essere dei gran lavoratori, solo cos\u00ec potremo raggiungere la prosperit\u00e0\".\nQuesta sua sobriet\u00e0 lo fece amare dalla gente dell'Himachal, che ricorda ancora come prima dello sviluppo stradale egli facesse a piedi lunghi percorsi per incontrare la gente della sua regione, portandosi dietro delle torce per l'assenza di elettricit\u00e0.\nAnche la sua religiosit\u00e0 aveva un carattere sobrio ma sincero: il suo sacerdote di famiglia (\"purohit\"), Pandit Hem Chand Sharma, ricorda di non averlo mai visto fare in pubblico la p\u016bj\u0101 all'infuori di matrimoni, compleanni e Dasara (un festival religioso di nove giorni che si svolge agli inizi di ottobre), ma un giorno scopr\u00ec per caso che nella sua residenza ufficiale Parmar aveva allestito una piccola stanza per la preghiera, dove oltre a una stuoia e un ritratto di Krishna e Arjuna, trov\u00f2 due libri, la Baghavad Gita e l'Autobiografia di uno yogi di Paramahansa Yogananda. Sharma cap\u00ec che era da questi due testi che Parmar traeva la forza morale per affrontare le avversit\u00e0 della politica."}
{"id": "1852951", "revid": "1346043", "url": "https://it.wikipedia.org/wiki?curid=1852951", "title": "Hiroaki Samura", "text": "Biografia.\nHiroaki Samura dichiara di aver sempre desiderato diventare un mangaka. Tuttavia, diversamente da molti suoi colleghi, ha frequentato un'accademia d'arte ed ha quindi avuto una formazione artistica classica, preferendo eseguire lavori in bianco e nero piuttosto che la pittura ad olio. Ha dichiarato di non amare la pittura ad olio a causa dell'odore dei colori e di essersi fatto aiutare per arrivare alla conclusione di quel corso. Tuttavia non complet\u00f2 mai il corso perch\u00e9 venne assunto dalla rivista \"Afternoon\" prima di diplomarsi per creare l'opera \"L'Immortale\".\nStile.\nLo stile di Samura \u00e8 molto dinamico, anche grazie al suo tratto \"graffiato\". Le caratteristiche fisiche dei personaggi tendono ad essere abbastanza realistiche, e l'autore costruisce spesso immagini in cui i corpi formano angolazioni e pose assai espressive, ad esempio alcune immagini in dettaglio di mani e piedi. Sono molto curati anche i paesaggi ed i fondali. Alcune tavole sono realizzate con un tratto a matita ombreggiato anzich\u00e9 con un tratto inchiostrato."}
{"id": "1852953", "revid": "547034", "url": "https://it.wikipedia.org/wiki?curid=1852953", "title": "Wolfgang Sachs", "text": "\u00c8 stato anche l'editore de \"il dizionario dello sviluppo\".\nEgli sostiene che ci sono tre strade per raggiungere lo sviluppo sostenibile, tre prospettive che sono collegate con delle crisi della sicurezza: la prospettiva per la casa, la prospettiva di un astronauta e la prospettiva endogena. \nHa studiato sociologia e teologia cattolica a Monaco, Tubinga e Berkeley. nel 1971 fece un master in sociologia, nel 1972 in teologia e nel 1975 un dottorato in scienze sociali.\nInsegna al Wuppertal Institute in Germania. Si trova a capo di un progetto trasversale chiamato \u201c'\u2019globalizzazione e sostenibilit\u00e0'\u2019\u201d al Wuppertal Institute.\nWolfgang Sachs \u00e8 conosciuto come uno dei tanti seguaci Ivan Illich. I suoi lavori di critica sull'idea di sviluppo hanno influenzato il movimento ecologista. Sachs nel 2007 ha partecipato al progetto Stock Exchange of Visions.\nNel 2009 ha partecipato, insieme a persone del calibro di Jeremy Rifkin e Lester Brown al documentario Terra Reloaded, realizzato da Beppe Grillo"}
{"id": "1852960", "revid": "599013", "url": "https://it.wikipedia.org/wiki?curid=1852960", "title": "Il buffone", "text": ""}
{"id": "1852962", "revid": "17204", "url": "https://it.wikipedia.org/wiki?curid=1852962", "title": "Prince of Persia Revelations", "text": ""}
{"id": "1852964", "revid": "486946", "url": "https://it.wikipedia.org/wiki?curid=1852964", "title": "Accesso abusivo", "text": ""}
{"id": "1852967", "revid": "21079", "url": "https://it.wikipedia.org/wiki?curid=1852967", "title": "Ricoprimento aperto", "text": ""}
{"id": "1852971", "revid": "179980", "url": "https://it.wikipedia.org/wiki?curid=1852971", "title": "Gustavo Augusto Poyet", "text": ""}
{"id": "1852976", "revid": "533647", "url": "https://it.wikipedia.org/wiki?curid=1852976", "title": "Alessandro Crescenzi (cardinale)", "text": "Biografia.\nAppartenente alla nobile e antica famiglia romana dei Crescenzi, dopo essere stato rifiutato dai Cappuccini abbracci\u00f2 la vita religiosa nell'ordine dei Chierici Regolari di Somasca.\nIl 13 luglio del 1643 venne eletto vescovo di Termoli: il 13 giugno dell'anno successivo venne trasferito alle sedi unite di Ortona e Campli, e il 26 agosto del 1652 fu nominato vescovo di Bitonto, titolo che mantenne fino al 1668.\nPapa Innocenzo X lo invi\u00f2 come nunzio presso il duca di Savoia; nel 1671 venne nominato patriarca latino di Alessandria.\nFu elevato alla dignit\u00e0 cardinalizia nel concistoro del 27 maggio 1675 e gli venne assegnato il titolo di Santa Prisca. Il 24 febbraio 1676 venne nominato arcivescovo (titolo personale) di Recanati e Loreto.\nFu anche camerlengo del Sacro Collegio Cardinalizio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1852980", "revid": "729019", "url": "https://it.wikipedia.org/wiki?curid=1852980", "title": "Ted DiBiase Jr.", "text": "\u00c8 il figlio di Ted DiBiase Sr., celebre wrestler e manager della WWE negli anni ottanta e novanta.\nCarriera.\nDiBiase combatte inizialmente nella Fusion Pro Wrestling, dove conquista l'alloro di coppia insieme a suo fratello maggiore, Mike DiBiase II. Il 1\u00ba aprile 2007, debutta per la NOAH, vincendo un 6-man tag team match insieme a Bryan Danielson e Joe Legend battendo il Team di Akitoshi Saito, Ippei Ota e KENTA. Il 4 aprile, combatte il suo primo match da singolo perdendo contro KENTA. Successivamente combatte diversi match di coppia, facendo squadra con Joe Legend, Bison Smith, Daniel Cross e Tsutomu Hirayanagi ottenendo sia vittorie che sconfitte. Dopo aver battuto Ippei Ota, batte anche Kotaro Suzuki e Mohammed Yone, ottenendo una title shot per il GHC Hardcore Tag Team Championship insieme ad Eddie Edwards ma i due vengono sconfitti dai campioni Kentaro Shiga e Kishin Kawabata. Nel mese di maggio, fa coppia con due ex WWE, Bull Buchanan e D'Lo Brown vincendo un 6-man tag team match contro Go Shiozaki &amp; Naomichi Marufuji &amp; Taiji Ishimori. Dopo due mesi, viene chiamato dalla WWE che gli fa sottoscrivere un contratto di sviluppo.\nDiBiase debutta in FCW il 4 agosto 2007, in un match di coppia insieme a Jack Swagger contro Heath Slater e Keith Walker. Il 9 ottobre 2007, ha una chance di conquistare il titolo FCW Southern, ma perde contro il campione David Hart Smith. Il 18 dicembre, DiBiase batte Tyson Kidd conquistando l'FCW Southern Heavyweight Championship. Pi\u00f9 tardi, difende il titolo contro Johnny Curtis.\nEsordisce a Raw accompagnato dal padre Ted DiBiase e subito concentra le sue attenzioni sui World Tag Team Championship di Cody Rhodes e Hardcore Holly dicendo di essere \"Priceless\" (senza prezzo) e che avrebbe sfidato i due al pay-per-view Night of Champions 2008 insieme a un partner sconosciuto. Al PPV Cody Rhodes si allea con Ted e i due conquistano i titoli di coppia, Ted dunque vince il titolo nel suo primo match nella WWE. I due compongono cos\u00ec la stable dei \"Priceless\". Mantengono i titoli sino alla puntata di Raw del 4 agosto, quando li perdono a favore di John Cena e Batista. La settimana successiva per\u00f2 i due riconquistano i titoli anche grazie ai problemi venutisi a creare tra John Cena e Batista che si dovevano sfidare a un match per SummerSlam. Cody Rhodes &amp; Ted DiBiase iniziano poi una rivalit\u00e0 con i Cryme Tyme che li porta a difendere con successo i titoli di coppia ad Unforgiven. Qui esordisce un altro membro all'interno della stable, Manu, che far\u00e0 da guardaspalle ai due. Nella stessa notte insieme a Randy Orton, che nel frattempo si era avvicinato al gruppo, attaccano il campione del mondo dei pesi massimi CM Punk nel backstage infortunandolo e cos\u00ec privandolo di difendere il suo titolo in pay-per-view. I Priceless da l\u00ec in poi saranno oggetto delle attenzioni di Randy Orton che li accusa di essere senza valore e sostiene che solo grazie a lui sarebbero potuti diventare qualcuno nella WWE. DiBiase e Rhodes perdono i titoli 27 ottobre a Raw contro CM Punk &amp; Kofi Kingston.\nTed DiBiase ritorna a Raw il 12 gennaio 2009 dove si allea con Orton e Rhodes nella \"Legacy\" dicendo di aver dimenticato il passato e di aver capito di aver sbagliato. Alla Royal Rumble 2009 Ted DiBiase \u00e8 una pedina fondamentale nella vittoria di Randy Orton della Royal Rumble, infatti si piazza quarto e insieme a Rhodes classificatosi terzo riescono ad aiutare Orton a conseguire la vittoria. Nelle settimane seguenti \u00e8 coinvolto con lo stesso Orton e Cody Rhodes nella faida tra la stable di Orton e la famiglia McMahon e Triple H, che porter\u00e0 Orton ad infortunare tutti i membri della famiglia McMahon e allo scontro fra il leader della Legacy e Triple H a Wrestlemania XXV, dove ad avere la meglio sar\u00e0 il campione WWE. A Backlash insieme a Orton e Rhodes ha combattuto in un 6-Man Tag Team Match contro Triple H, Batista e Shane McMahon valido per il WWE Championship di Triple H, il match prevedeva che Orton sarebbe diventato campione se anche i membri del suo team avrebbero ottenuto la vittoria e Triple H si sarebbe riconfermato campione anche grazie alla vittoria dei suoi compagni. Il match \u00e8 stato vinto dalla Legacy con Orton che ha schienato Triple H con il suo Punt Kick ed \u00e8 diventato campione WWE per la terza volta. DiBiase ha poi dichiarato durante WWE Superstars di volere i titoli di coppia di Carlito e Primo ed ha vinto un match proprio contro Carlito. Dopo essere diventati primi sfidanti ai titoli di coppia unificati, non riescono a conquistare le cinture a The Bash dove a vincere sono stati Edge e Jericho inseriti all'ultimo momento nella contesa. Nel PPV successivo, Night of Champions, vengono di nuovo sconfitti da Chris Jericho e Big Show (nuovo partner dopo l'infortunio di Edge).\nRhodes e DiBiase impediscono a Triple H di ottenere un'altra shot al titolo di Orton per SummerSlam in un Beat The Clock Challenge e sconfiggono The Game in un handicap match la settimana dopo. Triple H decide quindi di chiedere aiuto al suo compagno Shawn Michaels e i due riformano la D-Generation X sfidando Rhodes e DiBiase a SummerSlam. Nel pay-per-view di agosto la DX si impone sulla Legacy. A WWE Breaking Point la Legacy sconfigge la DX nel primo Submission Falls Count Anywhere match. Nel PPV Hell in a Cell la D-Generation X sconfigge la Legacy in un Hell in a Cell match. Nell'edizione di Raw dopo il PPV Royal Rumble, Ted DiBiase, sconfigge Mark Henry qualificandosi all'Elimination Chamber match valido per il WWE Championship, dove per\u00f2 non riesce a vincere; riesce ad eliminare soltanto Randy Orton. La Legacy dunque, si scioglie ufficialmente il giorno dopo Elimination Chamber. A WrestleMania XXVI \u00e8 coinvolto in un Triple Threat match contro Cody Rhodes e Randy Orton dove a vincere \u00e8 per\u00f2 quest'ultimo.\nDopo WrestleMania, DiBiase debutta con una nuova gimmick di un arrogante milionario, simile a quella di suo padre: esordisce in singolo venendo sconfitto da Christian, ma si prende la sua rivincita la settimana successiva, reintegrando nella WWE il Million Dollar Championship. Poi intraprende un feud con R-Truth e i due si affrontano a Over the Limit, dove a vincere \u00e8 R-Truth. In seguito si allea con Maryse. A Money in the Bank, partecipa all'omonimo match non riuscendo a vincere il match. Nel pay-per-view Bragging Rights batte il suo rivale del momento Goldust, mentre a Survivor Series viene sconfitto da Daniel Bryan in un match valido per il titolo degli Stati Uniti. Nella quarta stagione di NXT \u00e8 il pro di Brodus Clay. Nella puntata di NXT del 25 gennaio, Ted DiBiase sconfigge Daniel Bryan in un match singolo, ma a fine puntata viene attaccato dal suo rookie Brodus Clay che aveva appena vinto un Fatal 4-Way match con in palio l'opportunit\u00e0 di cambiare mentore. Di conseguenza, Clay sceglie Alberto Del Rio come nuovo pro. Partecipa alla Royal Rumble 2011 entrando col numero 6, ma viene eliminato dopo essere rimasto sul ring diversi minuti. Nella puntata di Raw del 1\u00ba febbraio, DiBiase cerca di conquistarsi un posto nella Raw Royal Rumble, ma viene ridicolizzato da Jerry Lawler e scaricato da Maryse. Nella supplemental Draft del 2011 Ted DiBiase passa da Raw a SmackDown e riforma un Team con Cody Rhodes. L'8 luglio a SD! s'impongono a sorpresa su Ezekiel Jackson e Daniel Bryan. Il 29 luglio sempre a Smackdown! insieme a Cody Rhodes sconfigge Ezekiel Jackson in un Handicap Match, mentre 2 settimane dopo aiuta Rhodes a sconfiggere Ezekiel Jackson e fargli conquistare il titolo intercontinentale, ma a fine match il Millionar Dollar viene attaccato proprio da Jackson. Il 26 agosto a Smackdown! viene sconfitto da Randy Orton, a fine match viene attaccato dal suo partner Cody Rhodes che lo stende con la Cross Rhodes sancendo la fine del team. Il 16 settembre, Ted DiBiase, arrivato dal pubblico mentre fingeva di essere uno spettatore, effettua un Turn Face attaccando il suo ex amico Cody Rhodes, mentre quest'ultimo aveva un complotto con Edge e voleva far indossare al pubblico una busta della spesa in testa. A Night Of Champions, DiBiase viene sconfitto proprio da Cody Rhodes non riuscendo a conquistare il titolo intercontinentale. Dopo il breve feud con Cody Rhodes, DiBiase inizia un feud con Jinder Mahal.\nDopo un periodo di assenza dovuto a un infortunio, DiBiase fa il suo ritorno a Night of Champions 2012, prendendo parte nel pre-show alla Battle Royal che decretava il primo sfidante allo United States Championship, ma viene eliminato da Tensai. Il 19 ottobre, a SmackDown, ottiene la sua prima sconfitta dal suo ritorno, venendo battuto da Antonio Cesaro.\nIl 26 agosto 2013, tramite un video postato sul suo canale YouTube, DiBiase annuncia ufficialmente di non avere rinnovato il contratto che lo lega con la WWE per dedicare cos\u00ec del tempo alla sua vita privata e alla sua famiglia."}
{"id": "1852982", "revid": "115751", "url": "https://it.wikipedia.org/wiki?curid=1852982", "title": "Lexotan", "text": ""}
{"id": "1852991", "revid": "33689", "url": "https://it.wikipedia.org/wiki?curid=1852991", "title": "Trilogia marsigliese", "text": ""}
{"id": "1853002", "revid": "2033069", "url": "https://it.wikipedia.org/wiki?curid=1853002", "title": "Eli Stone", "text": "Eli Stone \u00e8 una serie televisiva statunitense creata da Greg Berlanti e Marc Guggenheim. La serie, che ha debuttato sul canale ABC il 31 gennaio 2008, racconta le vicende dell'avvocato Eli Stone, interpretato da Jonny Lee Miller, che scopre di aver un aneurisma cerebrale, dopo aver avuto strane visioni, tra le quali quella del cantante George Michael.\nLa popstar inglese sar\u00e0 una figura ricorrente nel corso della serie. Nella versione originale, i titoli degli episodi della serie si ispirano a canzoni di George Michael. Lo stesso Michael partecipa come guest star nell'episodio pilota \"Il barattolo del caff\u00e8\" e nell'episodio \"I Want Your Sex\".\nIn Italia ha debuttato il 12 settembre 2008 su Fox ed \u00e8 trasmessa in chiaro da Italia 1 a partire da marted\u00ec 9 giugno 2009.\nNegli USA, la seconda stagione \u00e8 stata mandata in onda dal 14 ottobre 2008; mentre in Italia \u00e8 arrivata dal 17 marzo 2009.\nIl 20 novembre 2008, il network americano che ospita la serie, la ABC, ha cancellato la serie dal palinsesto, dopo gli insufficienti risultati d'ascolto. I restanti 4 episodi prodotti sono andati in onda dal 20 giugno all'11 luglio 2009.\nTrama.\nEli Stone \u00e8 un cinico ed ambizioso avvocato che lavora per un importante studio legale di San Francisco. Dopo essere stato vittima di strane e bizzarre allucinazioni, accompagnate molto spesso dalle canzoni di George Michael (tant'\u00e8 che le visioni iniziano proprio con Eli che crede di sentire la canzone \"Faith\" e vede il cantante in salotto), scopre di avere un aneurisma cerebrale. Quello che poteva sembrare un evento tragico, verr\u00e0 interpretato da Eli come un segno del destino e cambier\u00e0 radicalmente la sua vita, vedendo le cose in maniera diversa e affrontando la professione di avvocato con uno spirito pi\u00f9 umano ed altruistico.\nControversie.\nL\"'American Academy of Pediatrics\" ha chiesto l'immediata cancellazione della serie, rea di aver divulgato informazioni errate sul rapporto tra vaccinazioni e autismo. Nell'episodio incriminato, il protagonista ottiene un risarcimento milionario per una sua assistita, madre di un bambino autistico. Nella soluzione del caso viene riconosciuto un legame tra la malattia e il mercuritolo, elemento presente nel vaccino somministrato al bambino. Il mercuritolo \u00e8 un nome fittizio, ma molti hanno fatto allusioni al thimerosal, nome commerciale dell'etilmercurio. Questo ha fatto insorgere i membri dell'AAP, che hanno accusato la ABC di divulgare disinformazione su un argomento cos\u00ec delicato."}
{"id": "1853008", "revid": "1544245", "url": "https://it.wikipedia.org/wiki?curid=1853008", "title": "ALA Bus", "text": "A.L.A Bus S.r.l. \u00e8 un'azienda italiana attiva nel settore del trasporto pubblico extraurbano in Valdarno e in particolare nei comuni di Castelfranco di Sopra e Castelfranco Piandisc\u00f2; l'azienda gestisce inoltre un servizio di noleggio con conducente di mezzi gran turismo. Fa parte dei consorzi Etruria Mobilit\u00e0 e Autolinee Chianti Valdarno.\nStoria.\nL'azienda nasce nel 1947 a Pian di Sc\u00f2 dove ancora oggi ha sede e parte del deposito. Nel dicembre 2003 A.L.A. Bus ottiene il certificato UNI-EN. Con la lottizzazione del trasporto pubblico toscano avvenuta nel 2005 ALA bus partecipa al consorzio Etruria Mobilit\u00e0 per quanto riguarda la provincia di Arezzo e a Autolinee Chianti Valdarno, per quanto riguarda la provincia di Firenze."}
{"id": "1853009", "revid": "3115", "url": "https://it.wikipedia.org/wiki?curid=1853009", "title": "Domenico Cersosimo", "text": "Biografia.\nLaureato in Scienze economiche e sociali nel 1978, \u00e8 stato ricercatore in Politica economica presso la facolt\u00e0 di Economia dell'Universit\u00e0 della Calabria; successivamente professore associato di Economia applicata (2001-2007) presso la medesima facolt\u00e0, dal gennaio 2007 \u00e8 professore straordinario (prima fascia) di Economia applicata presso la facolt\u00e0 di Scienze Politiche dell'ateneo calabrese, co-progettista del master in Manager delle politiche di sviluppo e coesione, qualificatosi in una graduatoria promossa nell'ambito di un progetto del Formez e della Presidenza del Consiglio dei ministri.\nMembro del direttivo dell'Istituto Meridionale di Storia e Scienze Sociali, \u00e8 stato coinvolto nell'azione politica dalla Giunta Regionale di centrosinistra che dal 2005 \u00e8 alla guida della Calabria, dal presidente Agazio Loiero che il 30 novembre 2007 gli attribuisce le deleghe alla Cultura, Istruzione, Universit\u00e0 e Ricerca Scientifica. Il 22 gennaio 2008 viene nominato vicepresidente della Giunta Regionale.\nAttivit\u00e0 nella Giunta Regionale.\nTra le principali iniziative promosse e realizzate da Domenico Cersosimo durante la sua attivit\u00e0 nella Giunta Regionale Calabrese si possono ricordare:\nImpegno politico.\nAlla fine del 2009 \u00e8 fondatore, insieme a Silvio Greco, del movimento Slega la Calabria."}
{"id": "1853010", "revid": "161273", "url": "https://it.wikipedia.org/wiki?curid=1853010", "title": "NGC 1514", "text": "NGC 1514 \u00e8 una nebulosa planetaria situata nella costellazione del Toro, scoperta il 13 novembre 1790 da William Herschel, che la descrisse come \"un fenomeno assai singolare\". Infatti, l'astronomo inglese rimase stupefatto nel constatare come, a dispetto di altre nebulose, che sembravano essere costituite da un gran numero di stelle, difficili da risolvere con le strumentazioni dell'epoca, tale oggetto fosse costituito da una singola stella \"corcondata da un'atmosfera debolmente luminosa\".\nLa stella posta al centro della nebulosa differisce da quelle che si trovano al centro di simili oggetti: molto brillante (magnitudine apparente +9,3), mostra uno spettro tipico delle stelle di classe O commisto con le caratteristiche dello spettro di una stella di tipo A0 III; la particolare geometria della nebulosa induce a ritenere che si tratti di una stella binaria, il cui periodo di rivoluzione si aggira attorno ai 10 giorni.\nLe fotografie, scattate dall'astronomo Lubo\u0161 Kohoutek nel 1968, mostravano, all'interno della nebulosa, delle concentrazioni luminose quasi simmetriche disposte secondo un asse nordovest-sudest; si ritiene che tali addensamenti siano dovuti a dei flussi molecolari in uscita presumibilmente dai poli della stella pi\u00f9 massiccia del sistema, la quale possedeva una massa 4,5 volte quella del Sole."}
{"id": "1853011", "revid": "2128848", "url": "https://it.wikipedia.org/wiki?curid=1853011", "title": "La canzone del capitano", "text": "La canzone del capitano \u00e8 il singolo di debutto di DJ Francesco, all'anagrafe Francesco Facchinetti. Il disco \u00e8 prodotto da Claudio Cecchetto. Il singolo, pubblicato nella primavera 2003, ebbe un ottimo successo, riuscendo a partecipare al Festivalbar, e diventando uno dei tormentoni della stagione. il brano \u00e8 scritto da Francesco Facchinetti, Alberto Rapetti e Davide Primiceri\nIl brano \u00e8, con oltre 1.600.000 copie vendute, il singolo pi\u00f9 venduto in Italia nel XXI secolo.\nSuccesso del brano.\nIl singolo, dopo aver avuto una massiccia programmazione radiofonica, esordisce nella top 20 dei singoli pi\u00f9 venduti in Italia il 22 maggio 2003, alla dodicesima posizione. Dopo essere rimasta diverse settimane altalenante in top 10, \"La canzone del capitano\" sale alla terza posizione, dove rimarr\u00e0 per sei settimane. Alla fine dell'anno, il singolo risulter\u00e0 essere il diciassettesimo pi\u00f9 venduto nel 2003 in Italia. Inoltre il singolo risulter\u00e0 essere anche il pi\u00f9 venduto in Italia dall'etichetta discografica di DJ Francesco, la Universal Records.\nIl video.\nIl video prodotto per \"La canzone del capitano\" vede protagonista DJ Francesco nei panni del capitano di un vascello, i cui membri della ciurma sono esclusivamente delle provocanti ragazze in bikini. Il video \u00e8 stato girato da Gaetano Morbioli in 35 mm, nei pressi di un parco acquatico sul lago di Garda."}
{"id": "1853013", "revid": "125992467", "url": "https://it.wikipedia.org/wiki?curid=1853013", "title": "Citt\u00e0 chiusa", "text": "Le citt\u00e0 chiuse sono localit\u00e0 sottoposte a particolari restrizioni di accesso e di residenza e di segretezza. L'ingresso in citt\u00e0 chiuse \u00e8 precluso agli estranei, se non per giustificati motivi di lavoro autorizzati.\nAssieme alle pi\u00f9 misteriose localit\u00e0 abitate della Russia (ed in generale della Comunit\u00e0 degli Stati Indipendenti, erede dell'Unione Sovietica) esistono citt\u00e0 chiuse anche in Cina, Arabia Saudita, Sudafrica e negli Stati Uniti d'America.\nNell'Unione Sovietica.\nVennero fondate a partire dalla fine degli anni 1940, con l'eufemistico nome di \"caselle postali\", in riferimento alla pratica di indirizzare la posta per esse tramite caselle postali in altre citt\u00e0, e ricadevano in due distinte categorie:\nLa scelta di queste citt\u00e0 chiuse veniva fatta sulla base delle caratteristiche geografiche del luogo. Venivano spesso fondate in luoghi remoti nel profondo degli Urali e della Siberia, al di fuori dalla portata dei bombardieri nemici. Venivano costruite vicino a laghi e fiumi utilizzati per fornire grandi quantit\u00e0 di acqua, necessaria all'industria pesante e alla tecnologia nucleare. Gli insediamenti civili preesistenti situati nelle vicinanze venivano spesso usati come fonte di lavoro per le costruzioni. Anche se la chiusura delle citt\u00e0 aveva origine come misura strettamente temporanea, nella pratica le citt\u00e0 chiuse fecero perennemente vita a s\u00e9 stante diventando una peculiare caratteristica istituzionale del sistema sovietico.\nGli spostamenti da e verso le aree chiuse erano strettamente controllati. Agli stranieri era proibito entrarvi e i cittadini sovietici erano sottoposti a forti restrizioni. Necessitavano di permessi speciali sia per recarvisi, che per andarsene, e a chiunque avesse voluto rimanere, veniva richiesto di sottoporsi ad una verifica da parte dell'NKVD o delle agenzie successive. Il controllo dell'accesso ad alcune citt\u00e0 chiuse era attuato in modo visibile, circondandole con barriere di filo spinato e pattugliate da guardie armate.\nLa politica di chiusura di queste citt\u00e0 sub\u00ec importanti cambiamenti tra la fine degli anni 1980 e i primi anni 1990. Alcune citt\u00e0, come Perm', vennero aperte ben prima della dissoluzione dell'Unione Sovietica; altre, come Kaliningrad e Vladivostok, rimasero chiuse fino al 1992. L'adozione di una nuova costituzione della Federazione Russa, nel 1993, port\u00f2 a significative riforme nello status delle citt\u00e0 chiuse, ribattezzate \"formazioni amministrativo-territoriali chiuse\" (o , secondo l'acronimo russo).\nRussia.\nAttualmente in Russia ci sono 42 citt\u00e0 chiuse pubblicamente riconosciute, con una popolazione totale di circa 1,5 milioni di persone. Per tre quarti sono amministrate dal Ministero della Difesa, mentre le restanti sono amministrate dall'Agenzia Federale Russa per l'Energia Atomica, l'ex Ministero per l'Energia Atomica (Minatom). Si ritiene esistano un'altra quindicina di citt\u00e0 chiuse, ma i loro nomi e localizzazioni non sono stati mai resi noti al pubblico.\nIl numero delle citt\u00e0 chiuse (note) in Russia \u00e8 definito per decreto governativo. Queste comprendono:\nAlcune di queste sono aperte agli investimenti stranieri, ma il loro ingresso \u00e8 comunque limitato a soggetti noti ed espressamente autorizzati. Un esempio di ci\u00f2 \u00e8 la Nuclear Cities Initiative (NCI), uno sforzo congiunto della National Nuclear Security Administration statunitense e del Minatom, che coinvolge in parte le citt\u00e0 di Sarov, Sne\u017einsk, e \u017deleznogorsk.\nKazakistan.\nIn Kazakistan esistono due citt\u00e0 chiuse sotto amministrazione russa. Si tratta di Bayqo\u00f1yr, una citt\u00e0 costruita per servire il Cosmodromo di Bayqo\u00f1yr, e Kurchatov, nei pressi del Poligono nucleare di Semipalatinsk.\nUcraina.\nL'Ucraina possedeva due citt\u00e0 chiuse: il porto di Sebastopoli in Crimea e la citt\u00e0 industriale di Dnipro. Le limitazioni ai viaggi vennero tolte a met\u00e0 degli anni 1990.\nEstonia.\nEsistevano due citt\u00e0 chiuse in Estonia: Sillam\u00e4e e Paldiski. Come tutte le altre citt\u00e0 industriali, la loro popolazione era in maggioranza di madrelingua russa. Sillam\u00e4e era il sito di un impianto chimico che produceva combustibile nucleare e materiali nucleari per le centrali nucleari sovietiche e per le fabbriche di armi. Sillam\u00e4e rest\u00f2 chiusa fino a quando l'Estonia non riottenne la sua indipendenza nel 1991. A Paldiski si trovava un centro di addestramento per i sottomarini nucleari della Marina Militare Sovietica, e la citt\u00e0 rest\u00f2 chiusa fino al 1994, quando salp\u00f2 l'ultima nave da guerra sovietica.\nArabia Saudita.\nIn Arabia Saudita le citt\u00e0 di Mecca e Medina sono precluse ai non musulmani."}
{"id": "1853014", "revid": "1414688", "url": "https://it.wikipedia.org/wiki?curid=1853014", "title": "Olimpiadi degli scacchi del 1939", "text": "Le Olimpiadi degli scacchi del 1939 furono l'ottava edizione della competizione organizzata dalla FIDE. Si disputarono dal 24 agosto al 19 settembre a Buenos Aires, e furono profondamente influenzate dallo scoppio della seconda guerra mondiale, che port\u00f2 al ritiro della squadra inglese e al mancato svolgimento di sei partite nella fase finale. Furono la prima Olimpiade degli scacchi ad essere organizzata fuori dall'Europa.\nLa competizione.\nAl torneo parteciparono 133 giocatori di 27 nazioni; fu la prima partecipazione per molti paesi latinoamericani, tra cui Cuba (guidata dall'ex campione del mondo Jos\u00e9 Ra\u00fal Capablanca), il Brasile e il Cile. Gli Stati Uniti, campioni delle ultime quattro edizioni, non si presentarono a causa di disaccordi finanziari con l'organizzazione, mentre la Germania nazista partecip\u00f2 per la prima volta ad un'edizione ufficiale (era gi\u00e0 stata presente alle Olimpiadi del 1936, tenute a Monaco di Baviera in concomitanza con i Giochi Olimpici, edizione tuttavia non considerata ufficiale dalla FIDE).\nAlcuni paesi europei, tra cui l'Italia, la Jugoslavia e l'Ungheria, non parteciparono a causa delle difficolt\u00e0 finanziarie del viaggio; nemmeno l'Austria era presente, a causa della sua annessione alla Germania (sebbene l'austriaco Erich Eliskases facesse parte della squadra tedesca), mentre la Cecoslovacchia partecip\u00f2 con il nome di Protettorato di Boemia e Moravia, poich\u00e9 anche il loro paese era stato occupato. Le nazionali europee compirono il viaggio di tre settimane fino all'Argentina con la stessa nave, la \"Priapolis\".\nPrima fase.\nA causa dell'alto numero di squadre iscritte, anzich\u00e9 disputare un unico girone all'italiana come nelle precedenti edizioni, fu deciso di dividere la competizione in due fasi: nella prima le squadre vennero divise in quattro gironi (tre da sette e uno da sei); le prime quattro di ogni girone si qualificavano per la fase successiva, mentre le altre andavano a competere per la \"Copa Argentina\".\nLe partite di questi gironi durarono dal 23 al 31 agosto; non ci furono grosse sorprese, e l'Argentina fu l'unica a vincere tutte le sei partite.\nOgni colonna rappresenta un girone, in grassetto le squadre qualificate.\nSeconda fase.\nLa seconda fase cominci\u00f2 il 1\u00ba settembre, lo stesso giorno dello scoppio della seconda guerra mondiale. Tre giocatori inglesi abbandonarono la competizione, causando il ritiro della propria squadra; sebbene fosse stata avanzata la possibilit\u00e0 di fermare le Olimpiadi, l'assemblea dei capitani delle squadre decise di proseguire. Sei partite, quelle tra le squadre di nazioni in guerra tra loro, vennero assegnate 2-2 per accordo: esse furono le partite Germania-Francia, Germania-Polonia, Germania-Mandato britannico della Palestina, Boemia e Moravia-Francia, Boemia e Moravia-Polonia e Argentina-Mandato britannico della Palestina, quest'ultima per convincere i tedeschi a non disputare la partita con il Mandato britannico della Palestina, che ritenevano di poter vincere facilmente.\nIl torneo fu vinto dalla Germania, che si port\u00f2 al primo posto dopo il quarto turno, dopo aver sconfitto i cecoslovacchi nella partita precedente. I polacchi cominciarono male, ma si ripresero nel finale fino ad arrivare al secondo posto assoluto e a conquistare tre medaglie individuali; il bronzo fu assegnato all'Estonia, guidata da Paul Keres.\nDopo le Olimpiadi.\nA causa dello scoppio della guerra, molti giocatori europei decisero di non tornare in patria al termine delle Olimpiadi, ma di rimanere in Argentina. L'intera squadra tedesca non ripart\u00ec per l'Europa, cos\u00ec come i polacchi Najdorf e Frydman, la prima scacchiera svedese St\u00e5hlberg e i cecoslovacchi Pelik\u00e1n e Karel Skali\u010dka.\nRisultati individuali.\nFurono assegnate medaglie ai tre giocatori di ogni scacchiera con le migliori percentuali di punti per partita. Furono assegnati anche premi individuali per i giocatori che parteciparono alla finale B. In ordine di scacchiera, i vincitori furono Ernst Rojahn (Norvegia), Daniel Yanofsky (Canada), J\u00f3n Gu\u00f0mundsson (Islanda), Mihail Kantard\u017eiev (Bulgaria) e Gu\u00f0mundur Arnlaugsson (Islanda)."}
{"id": "1853016", "revid": "767487", "url": "https://it.wikipedia.org/wiki?curid=1853016", "title": "Imposta sui cani", "text": "L'imposta sui cani era un tributo comunale italiano istituito con regio decreto n. 1393 del 1918, modificato e reso obbligatorio in tutti i comuni con decreto n. 1175 del 1931 e definitivamente abrogato con l'art. 7 della L. 281/1991.\nL'imposta colpiva i cani di qualunque variet\u00e0 o razza eccetto (art. 133 R.D. 1175 del 1931):\nChiunque era possessore, custode, o comunque detentore di cani, era obbligato a farne denuncia all'ufficio municipale entro cinque giorni dall'inizio del possesso o della detenzione. Tale denuncia era obbligatoria anche per i cani non soggetti all'imposta.\nIl tributo aveva carattere annuale, e le tariffe massime applicabili dai comuni erano le seguenti (art. 132):\nAll'atto della denuncia i possessori o detentori dei cani ricevevano una piastrina metallica recante l'anno di iscrizione e il numero progressivo. Il colore della piastrina variava secondo la tipologia di cane soggetto all'imposta.\nL'imposta sui cani fu istituita anche per disciplinare la detenzione e la custodia degli stessi e per controllare e tentare di porre freno alle diverse malattie di cui erano portatori.\nBibliografia.\nCarlo Camusso, \"Nuovo Codice dei Tributi Comunali\", I.T. dei comuni di Empoli, 1931"}
{"id": "1853019", "revid": "119714546", "url": "https://it.wikipedia.org/wiki?curid=1853019", "title": "Aaron Aaronsohn", "text": "Fu anche un rinomato agronomo, botanico, viaggiatore, interprete e politico ebreo di Palestina, di origine rumena. Ader\u00ec al movimento sionista.\nConosciuto principalmente per la sua scoperta del farro selvatico (Triticum dicoccum), che credeva essere 'la madre del grano'.\nFu anche il fondatore e il leader del Nili, un gruppo di patrioti ebrei che spiavano per la Gran Bretagna durante la prima guerra mondiale.\nGrazie alle notizie fornite dal Nili all'esercito inglese il Generale Edmund Allenby fu in grado di colpire di sorpresa Be'er Sheva oltrepassando cos\u00ec le forti difese ottomane di Gaza.\nBiografia.\nAaronsohn, nato in Romania, fu portato all'et\u00e0 di sei anni in Palestina, all'epoca parte dell'Impero Ottomano; i genitori furono tra i fondatori della citt\u00e0 di Zikhron Ya'aqov, uno dei primi insediamenti agricoli della Prima Aliyah (1882-1903).\nDopo aver terminato gli studi in Francia, fatti con l'aiuto del barone Edmond James de Rothschild, Aaronsohn fece una mappa botanica della Palestina e delle zone limitrofe, diventando cos\u00ec un esperto sulla materia.\nNel suo viaggio del 1906 nei pressi di Rosh Pinah, scopr\u00ec il farro selvatico (Triticum dicoccum), una scoperta importantissima per gli agronomi e gli storici della civilizzazione umana.\nQuesta scoperta lo rese famoso in tutto il mondo e in un viaggio negli Stati Uniti pot\u00e9 assicurarsi i finanziamenti per la base di ricerca, da lui fondata, ad Atlit, la prima base di ricerca sperimentale del medio oriente.\nDopo la guerra, Chaim Weizmann chiam\u00f2 Aaronsohn ai lavori della conferenza di Trattato di pace di Versailles ma Aaronsohn mor\u00ec in un incidente aereo sulla Manica.\nLe sue ricerche sulla flora della terra d'Israele e della Transgiordania, cos\u00ec come una parte dei suoi diari di ricerca, furono pubblicate postume."}
{"id": "1853021", "revid": "922800", "url": "https://it.wikipedia.org/wiki?curid=1853021", "title": "Juvenile Hell", "text": "Juvenile Hell \u00e8 l'album di debutto dei Mobb Deep, uscito nel 1993. Il duo, al momento della registrazione, era ancora molto giovane. Secondo Havoc l'album vendette all'incirca 40.000 copie, ma \u00e8 tuttora costantemente in ristampa."}
{"id": "1853025", "revid": "745179", "url": "https://it.wikipedia.org/wiki?curid=1853025", "title": "Ramuh", "text": ""}
{"id": "1853027", "revid": "124881596", "url": "https://it.wikipedia.org/wiki?curid=1853027", "title": "Tiro con l'arco", "text": "Il tiro con l'arco \u00e8 uno sport di antiche origini. Diverse, nelle gare nazionali e internazionali, sono le prove che contraddistinguono questa disciplina.\nGeneralit\u00e0.\nL'arco come strumento di difesa, ma anche come strumento di caccia, svago e di sport \u00e8 uno dei primi congegni primitivi evoluti e certamente una tra le invenzioni pi\u00f9 originali dell'umanit\u00e0, che lo ha sviluppato, nelle varie aree del pianeta, in tempi diversi e indipendenti.\nSi ritiene che la prima raffigurazione di un arco si possa indicare in un graffito di circa trentamila anni fa. Sicuramente sin dal Paleolitico l'umanit\u00e0 si serviva di questo strumento come sistema di caccia per tentare di colpire le prede mantenendosi a distanza di sicurezza.\nIl tiro con l'arco comparve per la prima volta ai Giochi olimpici del 1900 a Parigi. Escluso dopo il 1920 \u00e8 stato riammesso a partire dalle Olimpiadi di Monaco di Baviera del 1972; da allora \u00e8 una delle specialit\u00e0 olimpiche.\nIn Italia il tiro con l'arco fu a lungo considerato poco pi\u00f9 di un passatempo per ragazzi; inizi\u00f2 ad essere praticato come sport negli anni trenta, sotto il regime fascista: questa era infatti la disciplina riservata alle \"Giovani Italiane\". Fu organizzato anche un campionato femminile promosso dall'Accademia di Educazione Fisica di Orvieto.\nNel 1956 a Treviso prese forma la prima societ\u00e0 (\"Compagnia\") italiana e iniziarono a essere organizzate le prime competizioni, aperte a entrambi i sessi.\nComponenti e accessori.\nOgni arco \u00e8 composto da diverse parti; le nozioni riportate in questa sezione sono da riferirsi, eccetto per alcune voci, all'arco olimpico. \nTra le componenti si possono distinguere:\nTra gli equipaggiamenti dell'arciere troviamo:\nIl riser.\nIl riser \u00e8 il corpo centrale dell'arco, ovvero la parte che si impugna appoggiando la mano sulla \"grip\" (impugnatura) quando si tira. Ne esistono di diversi tipi, materiali (legno, alluminio, carbonio) e lunghezze, costruiti anche con diverse tecniche, tra cui la fresatura di un unico blocco di metallo. Negli archi TD (\"take-down\", smontabili) costituisce il supporto su cui vengono montati i flettenti ed i vari accessori come mirino, bottone, rest, clicker, stabilizzatore centrale e stabilizzatori laterali (in gergo \"baffi\").\nI flettenti.\nI due flettenti sono, come dice il nome stesso, la parte dell'arco che si flette, a cui viene agganciata la corda. Sono costruiti in diversi materiali (legno, carbonio, fibra, ceramica). Sono caratterizzati da due parametri, la lunghezza ed il libraggio, cio\u00e8 l'equivalente in massa espresso in libbre della forza teorica impressa alla freccia al momento del rilascio. Queste due variabili vanno scelte in base alle caratteristiche fisiche e alle esigenze dell'arciere che li utilizzer\u00e0.\nNegli archi TD costituiscono parti separate da montare sul riser, fissabili a incastro o tramite una vite; negli archi monolitici sono un naturale prolungamento dell'impugnatura.\nLa corda.\nLa corda pu\u00f2 essere composta da filamenti di diverso materiale: in fibre naturali (ad esempio il lino) o sintetiche (ad esempio il fast flight). Nella parte centrale della corda c'\u00e8 un filamento rinforzato pi\u00f9 spesso, detto \"serving\", dove vengono fissati i punti di incocco, i quali indicano dove va posizionata la freccia.\nA seconda del tipo di intreccio si distinguono corde di tipo \"continuo\" e corde di tipo \"flemish\". \nNelle corde continue i loop (gli anelli tramite i quali la corda mette in tensione l'arco) vengono realizzati allargando i trefoli alle estremit\u00e0 ed avvolgendoli con un serving (in effetti queste corde sono composte da un unico filamento che fa molti giri (12 o pi\u00f9).\nNelle flemish invece viene realizzata una impiombatura particolare dei due capi della corda.\nLe corde per archi compound non rientrano in queste due categorie, in quanto quasi ogni modello di arco di questo tipo necessita di un set di corde e cavi particolare ed unico.\nIl rest.\nComunemente detto \"poggiafrecce\", \u00e8 fissato al riser (solitamente tramite incollaggio) e, come dice il suo nome, serve da appoggio per la freccia quando si tira, in modo che la freccia non cada mentre si sta aprendo l'arco (con possibili conseguenze gravi) e la traiettoria di quest'ultima non venga deviata in partenza.\nIl bottone.\nFormalmente detto \"bottone elastico\" o \"bottone di pressione\", spesso chiamato \"Berger Button\" dal nome del suo ideatore, \u00e8 un sistema di ammortizzazione che consente di adattare la flessibilit\u00e0 della freccia all'effettiva forza (libbraggio o peso di trazione) dell'arco. Ne sono in commercio diversi tipi, con regolazioni pi\u00f9 o meno precise della molla di pressione.\nIl mirino.\nIl mirino costituisce un sistema di puntamento, regolato a discrezione dell'arciere, a seconda della distanza del bersaglio e delle condizioni di luce e climatiche (per tener conto della direzione e dell'intensit\u00e0 del vento). Ne esistono diversi modelli, a seconda del tipo di arco utilizzato: quelli per arco \"ricurvo\" (olimpico) hanno misura fissa nel diametro e nella larghezza della diottra, senza lente di ingrandimento. Quelli per arco compound hanno una diversa regolazione e lenticolarit\u00e0 della diottra per l'arco (con demoltiplicatori eccentrici della forza dell'arco) e presentano una lente di ingrandimento della diottra e una bolla da livello per allineare l'arco al bersaglio perpendicolarmente al suolo.\nIl clicker.\nIl clicker \u00e8 una linguetta metallica impiegata nell'arco olimpico che funziona da \"motivatore di sgancio e di allungo\", cio\u00e8 scatta quando nel tendere l'arco si \u00e8 raggiunta tutta la lunghezza possibile della freccia, garantendo all'arciere un allungo costante.\nIl suo nome deriva dal \"click\" che si produce quando la punta della freccia esce dalla linguetta metallica e di conseguenza la linguetta scatta indietro, appena prima dello scocco della freccia.\nLa stabilizzazione.\nLa stabilizzazione \u00e8 un'asta, in genere di alluminio o carbonio, che serve per smorzare i movimenti e le vibrazioni dell'arco al momento del rilascio. Pu\u00f2 essere composta da diverse parti: un'asta centrale, due aste laterali a 45\u00b0 dette \"baffi\" e un giunto angolato detto \"v-bar\" che connette insieme le tre parti. Negli archi compound generalmente si usa una sola asta centrale, mentre gli archi olimpici solitamente usano una stabilizzazione completa (asta centrale, baffi e v-bar).\nLe frecce.\nAsta, cocca, punta e impennaggio sono le parti che costituiscono la freccia. L'asta \u00e8 il corpo, la punta \u00e8 la parte anteriore che andr\u00e0 ad impattare sul bersaglio, la cocca \u00e8 la parte posteriore, la quale si inserisce sulla corda, e l'impennaggio \u00e8 costituito da, solitamente, tre penne (dette alette) con la funzione di stabilizzare il volo della freccia stessa. \nCos\u00ec come l'arco, anche la freccia ha subito una trasformazione nel corso degli anni: dal legno di cedro o di tiglio si \u00e8 passati alle frecce in alluminio, per poi arrivare a quelle in carbonio e alluminio/carbonio. Si noti comunque che tutti i tipi di materiale sono tuttora impiegati, a seconda della specialit\u00e0 praticata. Diametro, lunghezza, peso, tipo di impennatura o di punte di freccia da utilizzare sono da selezionare sempre in relazione al fisico dell'arciere, alla forza dell'arco e al tipo di tiro (Indoor, FITA, Hunter &amp; Field, ecc.). In generale le frecce di diametro maggiore consentono di coprire un'area maggiore sulla visuale (il bersaglio), ma sono pi\u00f9 soggette al vento e influenzate da movimenti sbagliati, mentre le frecce pi\u00f9 sottili sono pi\u00f9 veloci e leggere. Nel tiro FIARC con l'arco Longbow sono obbligatorie per regolamento le frecce di legno.\nLa dragona.\nLa dragona (o \"dragonne\") \u00e8 un cordino usato negli archi moderni (nudo, olimpico e compound) che lega la mano dell'arciere al riser in modo da impedire all'arco di cadere durante l'azione e poter tenere la mano il pi\u00f9 rilassata possibile quando si tira, evitando in questo modo di imprimere forze che possono causare interferenze alla freccia. Ne esistono due tipi principali: quelle che si legano al dito e quelle che si legano al polso.\nLa patella.\nLa patella (o \"tab\") \u00e8 composta da diversi strati di pelle, cuoio o materiali sintetici. Serve per proteggere le tre dita che tirano la corda dalle abrasioni e dalle microfratture che sono causate dal rilascio. Ne esistono di varie misure, forme e colori; l'ideale \u00e8 modellarla sulle dita dell'arciere che deve utilizzarla. Per la divisione Arco nudo FITARCO, la patelletta pu\u00f2 avere cuciture equidistanti, che possono funzionare come riferimento per l'arciere per praticare lo string walking (metodo di mira).\nIn alcune specialit\u00e0 alla patelletta si preferisce un tipico guantino in pelle rinforzata, a tre dita (indice, medio, anulare) che consente una maggior rapidit\u00e0 di tiro.\nLo sgancio meccanico.\nLo sgancio meccanico \u00e8 un accessorio utilizzato solo per l'arco compound, utilizzato per rilasciare la corda; di fatto sostituisce la patelletta o il guanto proteggi dita. Le dita dell'arciere non toccano la corda e si eliminano quasi del tutto le possibili interferenze di un rilascio manuale. Ne esistono di diversi colori e tipi, che cambiano radicalmente il modo di rilasciare: ci sono sganci a pressione, a grilletto, a depressione, a rotazione, \"back-tension\", tenuti tramite una fascia sul polso o con le dita.\nLa faretra.\nLa faretra \u00e8 il contenitore delle frecce da scoccare. Ne esistono tantissimi differenti tipi, di cuoio, di plastica e in tessuto e altri materiali, da schiena o da fianco ed anche da applicare all'arco stesso. Molti arcieri realizzano da soli la propria faretra, altri la personalizzano soltanto, attaccando spille e benemerenze conquistate, o semplici portafortuna.\nPur esistendo faretre da fianco o da schiena, la maniera pi\u00f9 corretta di portarla sarebbe alla cintura, ovvero nel modo in cui la portano gli arcieri professionisti. Nel Medioevo, quando l'arco era impiegato come arma, nessuno portava la faretra alla cintura perch\u00e9 impediva la mobilit\u00e0 all'arciere e rallentava la velocit\u00e0 d'estrazione delle frecce.\nLe protezioni.\nLe protezioni che pu\u00f2 usare un arciere sono, oltre alla patelletta, parabraccio e paraseno (utilizzato anche dagli uomini). Possono essere costruite in diverso materiale, dal cuoio alla plastica, dal tessuto naturale o sintetico. Servono per proteggere l'arciere dai possibili colpi e dalle possibili abrasioni causate dalla corda durante il rilascio e, soprattutto il paraseno, per garantire alla corda un attrito sempre costante con il corpo dell'arciere, limitando il pi\u00f9 possibile le interferenze.\nFederazioni italiane.\nIn Italia esistono due diverse federazioni di tiro con l'arco:\nA queste si aggiunge l'Unione Italiana Sport per Tutti (UISP) caratterizzata dal particolare stile di tiro \"Dinamico\".\nTiro FITARCO.\nLa pratica sportiva contemporanea, cos\u00ec come concepita e approvata dalla FITARCO, \u00e8 ripartita in funzione del tipo di arco utilizzato, in:\nNonostante il materiale che compone gli archi non sia regolamentato, ormai quasi tutti i produttori, anche artigianali, utilizzano materiali ad alto contenuto tecnologico.\nPer i riser il materiale pi\u00f9 usato \u00e8 la lega d'alluminio. Negli ultimi anni l'evoluzione sta portando all'uso di alluminio con inserti strutturali di carbonio incollati e versioni totalmente in fibra di carbonio. La costruzione dei flettenti \u00e8 fatta con una sovrapposizione di strati alternati di vari materiali: legno-legno, legno-carbonio, schiuma sintetica-carbonio, ma ne sono stati creati anche con lamine ceramiche e inserti in titanio.\nTiro FIARC.\nUn altro tipo di tiro con l'arco \u00e8 quella regolamentata dalla FIARC (prima Federazione Italiana ARcieri Cacciatori, poi diventata Federazione Italiana Arcieri Tiro di Campagna), in cui viene praticata un'attivit\u00e0 venatoria simulata.\nIl tiro FIARC si differenzia dal tiro FITARCO per alcune caratteristiche:\nLe competizioni si svolgono su percorso naturale (generalmente boschi o radure con macchie) in cui vengono ambientate le situazioni di caccia simulata utilizzando sia visuali bidimensionali (paglioni con sagome cartacee) che tridimensionali (sagome in resine plastiche); negli ultimi anni vengono utilizzati ormai quasi esclusivamente bersagli tridimensionali, che raggiungono un notevole realismo con un'ambientazione ben curata. Il percorso a piedi da compiere tra una piazzola e l'altra rende questo sport un'attivit\u00e0 fisica sana e completa, anche se non esasperata e praticabile a qualunque et\u00e0.\nTiro Roving.\nParallelamente alla FIARC (ma nato precedentemente) esiste il circuito dei cosiddetti \"Roving\". Si tratta di una disciplina di tiro per molti aspetti analoga a quella praticata in FIARC anche se esistono fondamentali differenze. La principale riguarda i tipi di archi ammessi alle gare: solo archi tradizionali (sono esclusi i compound).\nLo spirito del Roving \u00e8 quello di rendere la simulazione venatoria ancora pi\u00f9 realistica attraverso la limitazione a un massimo di 30-35 metri delle distanze a cui possono essere posti i bersagli, preferibilmente tridimensionali, l'utilizzo per alcune piazzole di \"tree-stand\" (seggiolini posti sugli alberi), talora l'uso di lame da caccia, di punte \"blunt\" e di frecce \"flu flu\", un maggior numero di bersagli in movimento (senza limiti massimi di velocit\u00e0) e a volte bersagli non segnalati sulla \"tabella di piazzola\" ma da cercare entro un certo limite di tempo all'interno di un'area delimitata. Oltre che realistiche, queste gare sono molto divertenti: spesso vengono inserite alcune piazzole realizzate con quello spirito \"ludico\" che \u00e8 sempre apprezzato dalla maggioranza degli arcieri tradizionali. Il divertimento non inficia la validit\u00e0 arcieristica di queste gare, frequentate da arcieri di altissimo livello come da entusiasti con minore esperienza.\nNei roving \u00e8 stato eliminato il libbraggio minimo degli archi, previsto dai primi regolamenti, che resta in vigore per il solo \"roving nazionale di tiro istintivo venatorio\" o per l'accesso ad alcuni premi speciali (categoria \"Venatores\").\nLe gare del circuito Roving si svolgono prevalentemente nelle regioni settentrionali d'Italia, dove questa disciplina \u00e8 nata, ma negli ultimi anni si sono molto diffuse anche nel centro-sud proprio per le caratteristiche sopra descritte, che le rendono particolarmente apprezzabili ed appaganti per gli arcieri tradizionali.\nTiro UISP.\nL'Unione Italiana Sport per Tutti (UISP) - che con oltre 1.400.000 iscritti (2016) \u00e8 la pi\u00f9 grande associazione sportiva italiana (dati del 2016) - offre una gamma completa di attivit\u00e0 di tiro con l'arco, come parte della Lega Sport e Giochi Tradizionali. Il settore \"arcoUISP\" promuove la pratica del tiro con l'arco in tutte le fasce di et\u00e0, favorendo un approccio a questa disciplina che ha al suo centro la socializzazione, la condivisione di esperienze, l'attivit\u00e0 di gruppo. In tutte le varianti del tiro con l'arco praticate, l'attenzione \u00e8 focalizzata molto pi\u00f9 sull'arciere che non sul bersaglio.\nLe specialit\u00e0 che trovano spazio nella proposta ArcoUISP sono:\nIl tiro Outdoor, come dice il suo nome, si pratica all'aperto ed \u00e8 ispirato alla caccia con l'arco, anche se i bersagli non sono sagome di animali: l'arciere deve non solo colpire il bersaglio ma anche individuarlo nell'ambiente di gara. Il tiro \u00e8 strutturato in modo da favorire l'intuito piuttosto che la precisione e i vari raduni che si svolgono in diverse regioni nell'arco dell'anno sono caratterizzati da un forte legame con il territorio ed ispirati alle sue caratteristiche: gare sulla neve, con ricerca dei bersagli nel bosco, con bersagli volanti o con percorsi particolarmente difficoltosi che rendono ogni ritrovo diverso dagli altri.\nIl tiro con l'arco storico, si pratica con un arco completamente in materiale naturale (legno per arco e frecce, filati vari per la corda) tanto che nelle gare che vengono effettuate si controlla sempre l'attrezzatura e il costume che devono essere rigorosamente medioevali rischio la squalifica. Non si pu\u00f2 mirare ma si deve praticare il tiro istintivo guardando il bersaglio con entrambi gli occhi. Per Tiro Dinamico tecnicamente si intende quella forma di tiro che il pi\u00f9 possibile si avvicina \"all\u2019antico\" (quando l'arciere non impugnava un attrezzo sportivo). L'arciere antico doveva potenziare doti di velocit\u00e0, abilit\u00e0 di colpire bersagli in movimento, eseguire tiri in situazioni inusuali e ottenere massima efficacia e \"potenza\" in essi: tutte attitudini oggi dimenticate o comunque eclissate nell'ottica delle specializzazioni \u201csportive\u201d dominanti, che puntano esclusivamente ad un agonismo fondato sulla sola precisione e sullo sviluppo tecnologico dell'arma."}
{"id": "1853028", "revid": "125997321", "url": "https://it.wikipedia.org/wiki?curid=1853028", "title": "Strage del Duomo di San Miniato", "text": "La strage del Duomo di San Miniato fu un fatto di guerra avvenuto il 22 luglio 1944 a San Miniato (Pisa), in cui cinquantacinque persone, radunate nel Duomo, perirono a causa di una granata sparata dal 337\u00ba Battaglione d'artiglieria campale statunitense, che colp\u00ec accidentalmente la chiesa dove erano stati radunati dai tedeschi un gran numero di civili.\nFino al 2004 la responsabilit\u00e0 dell'eccidio fu erroneamente attribuita alle truppe tedesche della 3\u00aa Divisione granatieri corazzati, allora in ritirata dalla cittadina.\nContesto storico-ambientale.\nL'inverno di guerra del 1944 aveva aggiunto in Italia nuove privazioni a quelle a cui la popolazione era stata costretta nel passato. Scarsit\u00e0 di generi alimentari di prima necessit\u00e0, mancanza di vestiario e spesso di corrente elettrica e poco carbone disponibile favorivano il contrabbando, il mercato nero e la borsa nera. Il vantaggio di un inverno mite e con poche piogge s'era risolto in un fatto negativo per le continue incursioni aeree, a ondate, sulle citt\u00e0. Con la primavera San Miniato, in provincia di Pisa, divenne luogo di alloggiamenti militari: in citt\u00e0 si stanziarono dai trenta ai cento soldati della 3\u00aa Divisione granatieri corazzati del Generalleutnant (generale di divisione) Walter Denkert, nella Villa Antonini aveva sede il Comando tattico della 90\u00aa Divisione granatieri corazzati che era dislocata, come la 26\u00aa Divisione corazzata, nelle ville di campagna adiacenti alla citt\u00e0; tutte e tre le divisioni erano inquadrate nel XIV Corpo d'armata corazzato. Gli eccidi nazisti a Civitella in Valdichiana, a Falsano, a Castello di San Pancrazio, e la formazione di piazzole per mitragliatrici nella frazione di Calenzano e in Paesante (toponimo a sud-ovest di San Miniato da cui si domina la valle dell'Enzi e dell'Egola) accumulavano timori nella popolazione.\nNella seconda met\u00e0 del luglio 1944, la 5\u00aa armata statunitense avanz\u00f2 inesorabilmente: il 17 luglio furono liberati i comuni di Montaione e Ponsacco, rispettivamente a est e a ovest di San Miniato che, per la sua configurazione geografica, risultava un punto strategicamente importante per le truppe tedesche impegnate a tenere la posizione fino al mattino del 24, prima di ritirarsi al di l\u00e0 della \"linea Heinrich\" lungo il fiume Arno. La citt\u00e0, aveva visto crescere notevolmente il numero degli abitanti a causa di sfollati delle vicine citt\u00e0 di Pisa, Livorno, Pontedera che vi avevano cercato ricovero, viveva momenti particolarmente tesi. Il 17 luglio l'ordine di evacuazione della cittadina, impartito dal Comando tedesco per garantire alle truppe una ritirata sicura e agevole, venne ignorato dalla popolazione. Il 18 luglio l'ingiunzione venne reiterata e ancora una volta non fu eseguita, anche perch\u00e9 il podest\u00e0 era scomparso e non c'era un'autorit\u00e0 di riferimento nel paese.\nTre formazioni partigiane operavano nelle campagne circostanti San Miniato: la brigata \"Corrado Pannocchia\" comandata da Loris Sliepizza; la \"Mori Fioravante\" comandata dallo stesso Mori e la \"Salvadori Torquato\" comandata dal medesimo. Queste formazioni si erano rese protagoniste di alcuni scontri e dell'uccisione, dall'11 al 18 luglio, di tre militari tedeschi, fra cui un ufficiale. La citt\u00e0 si ritrovava quindi minacciata dalla strategia tedesca della ritirata, lenta e aggressiva. Il 18 luglio i tedeschi, in relazione all'uccisione dei tre militari, arrestarono tredici persone che in un secondo tempo furono tutte rilasciate. Successivamente, da mercoled\u00ec 19 i tedeschi iniziarono a minare molti edifici in gran parte lungo la strada principale facendoli saltare nella tarda serata e nella notte dal 20 al 21, tra questi la sede della Cassa di Risparmio e met\u00e0 del palazzo Grifoni. Nel complesso, prima del loro abbandono del paese fu raso al suolo circa il 60% delle case.\nIl concentramento della popolazione.\nNelle prime ore del 22 luglio 1944, verso le 6:00, un ufficiale tedesco, accompagnato dall'interprete, si present\u00f2 al Palazzo Vescovile chiedendo di parlare con il vescovo Ugo Giubbi. L'ufficiale, dopo essersi lamentato del fatto che la popolazione si trovasse ancora in citt\u00e0 nonostante l'ordine di sfollamento fosse stato diramato da tempo, present\u00f2 al vescovo la richiesta di avvertire tutti i civili affinch\u00e9 si radunassero per le ore 08:00 in piazza dell'Impero (nel dopoguerra ridenominata \"piazza del Popolo\"), tolti i vecchi che non potevano camminare, i malati e i bambini, per essere condotti in campagna, dove si sarebbero trattenuti per circa due ore, perch\u00e9 in citt\u00e0 v'era pericolo grave. Il vescovo fece osservare che per quell'ora sarebbe stato impossibile organizzare il raduno, date le difficolt\u00e0 di accesso al luogo, dovute tra l'altro alle strade ingombre di macerie e propose il Prato del Duomo come luogo di raduno. L'ufficiale dispose, allora, che l'adunata avvenisse anche sul prato del Duomo. Il vescovo comunic\u00f2 subito l'ordine per mezzo dei suoi chierici e la popolazione inizi\u00f2 ad arrivare nelle due piazze.\nPiazza dell'Impero detta di San Domenico.\nDa met\u00e0 del mese di luglio il convento dei Padri Domenicani ospitava circa un migliaio di persone di ogni et\u00e0 che avevano occupato tutti gli spazi disponibili. All'alba del 22 luglio alcuni soldati tedeschi si presentarono al convento ordinando ai rifugiati di uscire e di radunarsi nella piazza antistante la chiesa, cio\u00e8 dell'Impero. Gli uomini sarebbero stati condotti fuori citt\u00e0, mentre le donne, i vecchi, i malati e i bambini sarebbero rientrati nel convento con gli altri che gi\u00e0 si trovavano sulla piazza. Poco dopo l'ordine cambi\u00f2 e tutti furono fatti entrare nella chiesa, sul cui tetto da giorni sventolava una grande bandiera pontificia. Due soldati piantonarono le porte esterne della chiesa e quella interna della sacrestia. A met\u00e0 mattina cominci\u00f2 un fitto cannoneggiamento che colp\u00ec le pendici del convento, poi le massicce mura tergali esterne, riempiendo di polvere e fumo l'interno dell'edificio. I soldati di guardia lasciarono che i frati facessero scendere tutti quelli che si trovavano in chiesa nei sotterranei del convento, detti di Sant'Urbano, dove sarebbero stati al sicuro, perch\u00e9 protetti dalle possenti arcate dell'edificio.\nAnche la chiesa fu colpita durante il cannoneggiamento da un proiettile il quale dopo aver sfondato il tetto and\u00f2, strisciando sul pavimento marmoreo, a magagnare lo scalino dell'altare di San Domenico, senza esplodere.\nPiazza del Duomo detta Prato del Duomo.\nDopo che la gente fu affluita in piazza, i tedeschi fecero entrare in chiesa donne, anziani e bambini lasciando fuori gli uomini e i giovani ai quali, successivamente, venne ordinato dal tenente germanico, su sollecitazione del vescovo, di entrare in chiesa. Una moltitudine di circa mille persone riemp\u00ec la cattedrale. I civili all'interno del Duomo erano sorvegliati da alcuni tedeschi che controllavano le porte affinch\u00e9 gli sfollati non uscissero fuori. La gente inizi\u00f2 a fare diverse ipotesi sul motivo di tale concentramento, ma nessuna allora appariva completamente plausibile, nonostante i soldati di guardia avessero informato che quel \u00abraduno era l'unico modo per tenere la gente lontana dalle strade che sarebbero state interessate dalle manovre militari delle truppe tedesche\u00bb. Sul prato del Duomo, infatti, grosse frecce direzionali fissate ai tigli, indicavano il nord. Alla folla che ormai aveva riempito la chiesa il vescovo si rivolse invitandola a pregare: \u00abpreghiamo tutti, perch\u00e9 il momento \u00e8 triste, \u00e8 veramente triste\u00bb, aggiungendo che era consentito mangiare, parlare, fumare, non dimenticando, per\u00f2, di portare rispetto alla casa di Dio.\nLa strage.\nAlle dieci circa un fitto fuoco dell'artiglieria statunitense colp\u00ec inizialmente le pendici a sud della citt\u00e0. A distanza di un quarto d'ora il fuoco dell'artiglieria si spost\u00f2 sul lato nord-est della citt\u00e0 interessando la zona del duomo, il viale della Rimembranza il poggio della rocca, via Umberto I. Dei 51 proiettili sparati in questa fase uno, del tipo con spoletta PD M 48 ad alto potenziale esplosivo, entr\u00f2 nella chiesa provocando l'esplosione che caus\u00f2 cinquantacinque vittime, la maggior parte delle quali nella navata .\nVittime.\nI morti furono cinquantacinque e i loro nomi sono elencati nella lapide commemorativa che il Capitolo della cattedrale, l'Arciconfraternita di Misericordia e i familiari collocarono nel Duomo nel 50\u00ba anniversario. I loro nomi sono elencati di seguito:\nSull'accertamento del numero esatto delle vittime per\u00f2 esistono delle opinioni divergenti, in quanto vista la confusione di quei giorni \u00e8 possibile che altre persone non elencate nella lista dei cinquantacinque siano state trasportate in altri ospedali della zona e che siano successivamente decedute a seguito delle ferite riportate.\nAccertamento delle responsabilit\u00e0.\nI tedeschi lasciarono definitivamente San Miniato la notte del 23 luglio, dopo aver distrutto altri edifici del paese e infine la Torre di Federico II di Svevia, eretta sulla Rocca circa 700 anni prima, e minata gi\u00e0 il 20 luglio, come scrisse il canonico Galli Angelini nel suo diario \"20 luglio - \u00c8 gi\u00e0 stato fatto l'impianto elettrico per far esplodere le mine messe in Rocca. Un filo elettrico tinto di minio dalla Piazza del Seminario, per le scale della Loggetta, il prato del Duomo lungo le Sagrestie, \u00e8 portato alla Torre'\u201d. Alle prime luci del giorno dopo arrivarono gli americani nel paese.\nL'attribuzione della strage.\nLa strage venne subito attribuita, da parte dell'opinione pubblica, \u00abad una precisa volont\u00e0 dei tedeschi\u00bb, non fosse altro per le modalit\u00e0 con cui era avvenuto l'assembramento all'interno della Cattedrale. \"Di chi, infatti, doveva essere la colpa per le famiglie dei morti? Come doveva costruirsi la memoria di quegli eventi? Quale altra percezione era allora possibile? Spinti a raccogliersi in Duomo (non \u00e8 l'unico episodio di questo tipo nella storia della ritirata tedesca), a chi dovevano dare la colpa i sopravvissuti?\" Nel suo diario coevo, alla data 9 di agosto, don Lionello Benvenuti annotava, \"...mattina tragica del 22 luglio, mattina di cos\u00ec bestiale tragicit\u00e0 che non potremo pi\u00f9 levarcela dall'anima noi spettatori e la razza tedesca non potr\u00e0 pi\u00f9 lavarsela dalla coscienza nazionale... La Germania potr\u00e0 vantare le sue macchine, anche le sue scoperte, anche i suoi poeti e i suoi musici: noi non le crederemo pi\u00f9... La nostra civilt\u00e0 latina volge altrove la faccia inorridita\". Pi\u00f9 categorico \u00e8 il sindaco Emilio Baglioni nell'attribuire l'eccidio ai tedeschi. \u00c8 quanto appare nel rapporto del capitano statunitense Deane Keller (Monuments men) del 24 agosto 1944, in occasione del sopralluogo al Duomo di San Miniato, accompagnato dallo stesso sindaco Emilio Baglioni. Nel rapporto si legge: \"...quella mattina [22 luglio] una mina o una bomba sono esplose a destra del corridoio nella Cattedrale vicino all'altare maggiore tra queste persone e ne hanno uccise 27, ferendone pi\u00f9 di 100. Ho interrogato una mezza dozzina di cittadini tra cui l'ingegnere Gino Giunti. L'affare \u00e8 avvolto nel mistero e un'indagine \u00e8 in corso. Il sindaco \u00e8 convinto che sia stato un atto di rappresaglia da parte dei tedeschi che si sono arrabbiati per la resistenza dei partigiani nel territorio del comune...\".\nIn questa responsabilit\u00e0 venne coinvolto anche il vescovo Giubbi che avrebbe operato \"in combutta con i tedeschi\". \"Paradossalmente\", scrive nel 2002 il vescovo Ricci, nella prefazione alla Relazione di studio sulla figura di Giubbi a lui \"... nocque il fatto che rimase l'unica autorit\u00e0 presente in citt\u00e0, sicch\u00e9 si trov\u00f2 a dover trattare con i tedeschi e a dover trasmettere le loro comunicazioni alla popolazione; rest\u00f2 pertanto esposto al sospetto, sostenuto da alcuni parenti delle vittime, che egli fosse informato di quanto sarebbe accaduto\". Giubbi fu sempre scagionato da questo sospetto, a ogni livello istituzionale. Lo stesso giudice Carlo Giannattasio riconobbe nella sua relazione finale che le \"autorit\u00e0 religiose, che si sostituirono alle autorit\u00e0 civili mancanti, dettero alla popolazione ogni assistenza spirituale e materiale. L'opera che il clero di San Miniato svolse in quei tristissimi giorni \u00e8 superiore ad ogni elogio\". Nonostante questo categorico riconoscimento \"istituzionale\", il sospetto di complicit\u00e0 continu\u00f2 a circolare e a radicarsi nel tempo, sospinto anche da frange politiche della sinistra locale portatrice di posizioni critiche verso il Giubbi per aver favorito \"la concentrazione della popolazione in duomo\" ma, soprattutto, per aver scritto, nel febbraio del 1944, la lettera pastorale \"Renovamini spiritu\"; questa lettera, destinata e riservata al clero, venne letta nelle chiese da alcuni parroci. Vi erano in quelle pagine una messa in guardia contro le utopie comuniste e bolsceviche e una dichiarazione di disapprovazione morale per le provocazioni dovute agli atti di sabotaggio dei partigiani, che esponevano poi le popolazioni a feroci rappresaglie. Circa il contegno da tenere con le autorit\u00e0 governative della \"Repubblica Sociale Italiana\" Giubbi invitava il clero ad avere un atteggiamento \"lealista\" ritenendo \"l'anarchia peggiore di un governo illegittimo\". Ai giovani consigliava di non disertare gli obblighi militari; ai contadini di conferire il grano all'ammasso, a tutti di continuare a prestare la loro opera in ogni posto di lavoro. Tutto questo non manc\u00f2 di attirare su di s\u00e9 e sui preti che divulgarono il contenuto della lettera il risentimento delle famiglie i cui figli erano stati chiamati alla leva saloina. Le indicazioni \"pastorali\", inoltre, urtarono comprensibilmente la sensibilit\u00e0 di molti e gli odi ideologici e anticlericali mantennero e agevolarono il sospetto di complicit\u00e0 che pareva confermato dal fatto che egli fosse stato assente dal duomo nel momento dell'esplosione.\nGiubbi mor\u00ec nel settembre del 1946 senza aver mai assunto di persona le sue difese, affermando che \"nulla aveva da difendere\".\nDurante i suoi funerali in Duomo, qualcuno tent\u00f2 di festeggiare la sua morte accendendo dei fuochi sul prato della rocca.\nPrime inchieste.\nLe inchieste che si occuparono, fin dal mese di luglio, di accertare le cause, le modalit\u00e0 e le responsabilit\u00e0 dell'eccidio furono tre: due promosse dagli americani e una dal comune di San Miniato.\nLa prima inchiesta statunitense.\nLa prima indagine la svolse pochi giorni dopo la strage il capitano del \"362nd Infantry Regiment\" statunitense E.J. Ruffo, che in data 28 luglio relazionava sulla \"investigazione preliminare sull'atrocit\u00e0 di San Miniato\" al Comandante dello stesso reggimento, allegando le testimonianze raccolte di alcuni superstiti.\n\u00abTutte le prove visibili e circostanziali sulla scena dell'esplosione\u00bb, scrisse l'ufficiale statunitense al quarto e quinto punto della sua relazione, \u00abmi portano a concludere che i morti e feriti sono il risultato di una mina o di una bomba a orologeria, sistemata dai tedeschi... \u00c8 mia ferma convinzione che il massacro dei civili nella cattedrale, in diretta violazione del trattato di Ginevra, come pure la perfetta demolizione dei principali edifici della citt\u00e0, furono misure di rappresaglia effettuate dai tedeschi in risposta all'atteggiamento ostile della popolazione locale nei confronti delle dottrine fascista e nazista...\u00bb.\nIl comandante del 362\u00ba reggimento, colonnello John W. Cotton, appena ricevuta l'informativa, si fece premura di trasmetterla al generale Mark Clark, sottoponendogli per competenza il caso del \"Massacro tedesco avvenuto il 22 luglio 1944\".\nIn poco meno di dieci giorni tutta la documentazione dell'indagine preliminare pass\u00f2 dal 362\u00ba Reggimento di fanteria americano al Quartier Generale della 5\u00aa Armata.\nLa seconda indagine del tribunale militare statunitense.\nLa seconda inchiesta prende ufficialmente avvio il 1\u00ba agosto 1944.\nLa commissione, incaricata delle indagini, \u00e8 nominata dal Capo di Stato Maggiore Alfred M. Gruenther per conto del generale Clark. Di essa fanno parte il maggiore Edwin S. Booth, delegato dal Presidente del Tribunale Supremo Militare, il maggiore Milton R. Wexler e Car H. Cundiff in rappresentanza rispettivamente dell'accusa e della difesa. Il graduato Donald R. Harrison e il sergente Hugo J. Gelardia svolgono le funzioni di dattilografo e di interprete. In mezza giornata la Commissione ascolta otto testimoni tra cui il vescovo Giubbi e il sindaco Baglioni. Le udienze si svolgono nel Palazzo vescovile tra le 13:00 e le 17:00 del 14 agosto 1944 e si concludono senza aver trovato un colpevole \u00abper la ragione che prima dell'insediamento di questa commissione non era stato individuato n\u00e9 un supposto responsabile n\u00e9 era stata accertata un'atrocit\u00e0 o un crimine di guerra\u00bb. Il 20 agosto il maggiore Booth consegna a Cecina la documentazione sua e quella di Ruffo \"nelle mani dei burocrati militari\". Dopo una serie di passaggi tra Quartieri Generali alla fine di novembre il fascicolo arriva al Tribunale Supremo Militare Americano di Washington, derubricato come \"Massacro di civili italiani da parte di soldati tedeschi, demolizione di un edificio non avente alcun valore militare\". Il fascicolo rimaneva aperto \"in attesa di una definizione della politica riguardante i processi dei casi italiani\". I fatti erano sintetizzati in questi termini: \u00abi soldati tedeschi che occupavano la cittadina di San Miniato, di fronte all'avanzata delle forze americane, e alle conseguenti difficolt\u00e0 incontrate con elementi partigiani, il 22 luglio 1944 costrinsero circa 1500 abitanti... a entrare nella cattedrale, che apparentemente risultava minata prima dell'entrata della popolazione... Le porte furono chiuse, le guardie tedesche se ne andarono e la mina fu fatta esplodere...\u00bb.\nIl 6 maggio 1946 il generale John R. Hoggen del Tribunale Supremo Militare trasmetteva la documentazione contrassegnata con i numeri 253 e 305 alle autorit\u00e0 italiane per le investigazioni appropriate. Il \"caso\" per l'amministrazione militare americana era definitivamente chiuso, tutto ora era di competenza del governo italiano. Nel 1960 la Procura Generale italiana archivi\u00f2, e tutto fin\u00ec nel \"famoso\" armadio della vergogna.\nLa terza inchiesta italiana.\nLa Commissione della terza inchiesta, tutta italiana, si insedi\u00f2 il 21 settembre 1944.\nEra composta dal sindaco Emilio Baglioni, l'avvocato Ermanno Taviani, l'ingegner Aurelio Giglioli, Dante Giampieri, Pio Volpini e Gino Mori Taddei che svolgeva funzioni di segretario.\nEmilio Baglioni, incorporato il 1\u00ba giugno 1944 nella formazione partigiana \"Mori Fioravante\" come addetto al servizio di collegamento con le truppe alleate, in questa veste tratteneva i rapporti con gli ufficiali americani dell\"Intelligence Service\" a cui segnalava le postazioni tedesche e concordava le azioni di sabotaggio. Alla carica di \"primo cittadino\" Baglioni era stato scelto dal Comando americano di occupazione.\nLa commissione si mise subito al lavoro e fu attivissima, riunendosi undici volte tra settembre e ottobre 1944. In questa fase furono raccolte la maggior parte delle testimonianze dei superstiti, dei feriti, dei periti militari.\nVennero acquisiti reperti bellici trovati nella cattedrale: si trattava di schegge (a volte tolte dai corpi dei feriti) e di \"un involucro d'alluminio di forma cilindrica alto circa 10 cm\": era la spoletta \"Fuze P.D. M48\", rubricata come \"Fuze P.D. M43\" (la spiegazione della diversa numerazione l'avrebbe data 60 anni pi\u00f9 tardi il colonnello Massimo Cionci). L'esame del materiale raccolto presentava elementi di ambiguit\u00e0, vaste zone d'ombra e incongruenze tali che spesso confliggevano tra loro. La relazione tecnica del tenente Jacobs e quella del tenente colonnello Cino Cini, che attribuiva l'eccidio a un proiettile di mortaio tedesco sparato volontariamente contro il duomo, preordinamente affollato di civili, si scontrava con quanto dichiarato dal comandante partigiano Fioravante Mori che smantell\u00f2 davanti alla commissione d'inchiesta la tesi dell'eventuale rappresaglia tedesca. Poi, improvvisamente, la commissione sospese i lavori e iniziarono le prime defezioni. Il primo fu l'avvocato Ermanno Taviani che aveva fortemente voluto la commissione d'inchiesta. Successivamente si dimise l'ingegner Aurelio Giglioli, a cui, fin dal 21 settembre, era stato affidato l'incarico di presentare \"una descrizione dello stato attuale del fabbricato della chiesa del duomo con relativa pianta (...) riservandosi [la commissione] di procedere in di tempo a perizie e altri schizzi\".\nIl 27 febbraio 1945 il sindaco Emilio Baglioni lasci\u00f2 San Miniato per entrare come volontario nei Gruppi di Combattimento, trasferendosi nel Nord Italia. Le funzioni \"ad interim\" di sindaco furono assunte dal professor Concilio Salvadori. La commissione torn\u00f2 a riunirsi il 3 marzo 1945 sotto la presidenza di Concilio Salvadori e continu\u00f2 a raccogliere memorandum e testimonianze.\nAl ritorno di Baglioni, dopo il 25 aprile 1945, la Commissione, ridotta dai sei membri iniziali al solo Pio Volpini, decise, il 27 giugno 1945, di affidare l'esame del materiale raccolto \"ad una persona assolutamente estranea all'ambiente cittadino per garantire l'obiettivit\u00e0 di giudizio\". Venne scelto il giudice del Tribunale di Firenze Carlo Giannattasio a cui fu affidato l'incarico di fornire le risposte ai seguenti quesiti: 1. se furono cannonate, bombe o ordigni esplosivi che colpirono la Cattedrale; 2. se tali cannonate, bombe o ordigni erano di provenienza tedesca o anglo-americana; 3. se e quali cause determinarono l'eccidio; 4. se e quali eventuali responsabilit\u00e0 morali, dirette o indirette, vi furono da parte delle Autorit\u00e0 locali politiche, amministrative, religiose. Il 13 luglio 1945 il giudice Carlo Giannattasio consegn\u00f2 la sua relazione finale, accogliendo la tesi dei due esperti militari, Jacobs e Cini per i quali si attribuisce la spoletta (Fuze \"M43\") a un fumogeno americano e la causa della strage all'esplosione di una granata tedesca, dirompente. Il comportamento del clero, concludeva la relazione, fu al di sopra di ogni elogio.\nPrime ipotesi sulla responsabilit\u00e0 degli Alleati.\n\"I fatti del duomo\" come solitamente si usava (e spesso si usa ancora) definire l'eccidio del 22 luglio 1944, per circa dieci anni non suscitarono particolari dibattiti. La situazione cambi\u00f2 nel 1954 quando alcuni familiari delle vittime chiesero al sindaco Concilio Salvadori di ricordare i caduti con una lapide. Il testo e il tono usati da Luigi Russo nella compilazione della lapide, ove perentoriamente si attribuisce ai tedeschi \"il gelido eccidio\", scaten\u00f2, sul giornale \"il Mattino\", la rabbia del Canonico Enrico Giannoni che da sempre incolpava gli statunitensi, avendo assistito dal poggetto del Tufo al cannoneggiamento del 22 luglio 1944. Giannoni, nel 1954, nel decennale della strage, arriv\u00f2 perfino a ricostruire nella chiesa la traiettoria del proiettile tirando un filo con appese frecce indicatrici, dal semirosone al bassorilievo marmoreo e quindi verso la balaustra dell'altare. Dopo qualche anno, in maniera pi\u00f9 organica, si interess\u00f2 del \"caso\" Giuliano Lastraioli, lavorando sui documenti dell'US Army. Con l'uscita del volume \"Arno-Stellung\", l'eccidio venne analizzato sotto il \"profilo di una metodologia storiografica in generale e con un precipuo riguardo ai dati militari in particolare\". L'ipotesi che l'eccidio fosse stato causato dalle artiglierie alleate cominci\u00f2 a prendere sostanziale credibilit\u00e0 nell'opinione pubblica e nei media. \nNel gennaio 1983 comparve sul Giornale Nuovo una lettera scritta da Giuseppe Turini, contestante la versione di strage nazista adombrata nel film \"La notte di San Lorenzo\", uscito l'anno precedente, per la ragione che: \"I fatti si svolsero in ben altra maniera. Durante un cannoneggiamento fra opposte artiglierie, disgraziatamente una granata americana centr\u00f2 il Duomo provocando molti morti ed un centinaio di feriti\".\nNell'anno 2000 usc\u00ec il volume di Paolo Paoletti \"1944 San Miniato - Tutta la Verit\u00e0 sulla Strage\" (Ed. Mursia). Paoletti, analizzate le perizie, le testimonianze, i documenti coevi conservati negli archivi di Washington e di Friburgo, aiutandosi anche con nuove perizie compiute in loco dai generali dell'Esercito Italiano Ignazio Spampinato, Sabino Malerba e dal colonnello Massimo Cionci, smont\u00f2 la tesi della responsabilit\u00e0 dell'artiglieria tedesca, attribuendo la causa della strage a una cannonata sparata dal 337\u00ba battaglione dell'artiglieria campale statunitense.\nSecondo Paoletti gli statunitensi spararono per colpire i nidi di mitragliatrici poste sotto la Misericordia, \"poi alzarono il tiro per colpire la rocca e alcuni di questi colpi centrarono il Duomo. Fu una tragica fatalit\u00e0: probabilmente se avessero voluto colpire la Cattedrale in questo modo non ci sarebbero mai riusciti. La cannonata entr\u00f2 nel Duomo da una finestra rivolta a sud-ovest, all'interno della Cappella del Santissimo Sacramento, lungo la navata destra ed esplose in prossimit\u00e0 della navata centrale dove fece la strage\".\nLa ricostruzione del cannoneggiamento.\nA convalidare l'assunto di Paoletti, nel 2001, venne pubblicato un opuscolo di Giuliano Lastraioli e Claudio Biscarini dal titolo \"La Prova\", nel quale si riproducevano, tra l'altro, copia degli originali del \"337th FA Bn-Journal day-by-day\" dalle ore 18:00 del 21 luglio 1944 alle ore 18:00 del giorno successivo, contenente l'esito positivo (\"GOOD\") del cannoneggiamento.\nI documenti coevi, citati o riprodotti nel volume \"La Prova\", riportano come si svolse il cannoneggiamento americano tra le 10:00 e le 10:30 di quel 22 luglio.\nIl \"Journal\" del 337\u00ba battaglione di artiglieria campale statunitense, trovato da Claudio Biscarini al \"National Archives &amp; Record Service\" di Washington, riporta che le batterie dell'unit\u00e0 mobile del 337\u00ba battaglione chiamate A \"\"Able\", B \"Baker\" e C \"Charlie\"\", ciascuna delle quali disponeva di sei cannoni d'artiglieria campale M101 da 105 millimetri, si trovavano lungo la linea stabilita nella valle del torrente Chiecina a quota Q-408/552 e a due chilometri circa a nord-ovest di Bucciano. Il giorno 21 luglio verso le ore 11:15 la batteria A (\"Able\") si spost\u00f2 verso sud-ovest a quota Q-41197/54526 per avere un campo d'azione pi\u00f9 ampio per i tiri lunghi su San Miniato.\nLa mattina del 22 luglio perviene alla batteria A da parte del suo osservatorio \"White\", posizionato a sud di San Miniato, la segnalazione che piazzole di mitragliatrici tedesca si trovavano sulle coordinate 46.37/59.22, a circa trecento metri sotto il Seminario Vescovile. Su quelle coordinate \"Able\" spar\u00f2 47 proietti di obici. Dopo un intervallo di circa 15 minuti e precisamente alle 10:30 il tiro riprese contro un analogo bersaglio, \"enemy machine gun\", per\u00f2 molto spostato pi\u00f9 a nord-est esattamente sulle coordinate \"46.48 / 59.50\". Questa volta i proiettili M48 sparati furono 51 e interessarono un'area compresa tra il lato ovest del Prato del Duomo e via Mangiadori. Una rosa di colpi invest\u00ec la Cattedrale.\nUno di questi proiettili, a tempo e ad alto potenziale esplosivo, penetr\u00f2 in Duomo dal semirosone del braccio destro meridionale del transetto, che si apre, verso sud-ovest, nella cappella del SS Sacramento. Sbattendo nel bassorilievo comacino, collocato nella parete di fronte al semirosone, il proiettile scoppi\u00f2 a met\u00e0 altezza della semicolonna addossata al pilastro della navata destra, causando la strage.\nSulla citt\u00e0 sventolavano tre bandiere pontificie per indicare i luoghi dove si era rifugiata la popolazione, notate anche da reparti dell'88\u00aa. Infatti, il Diario di guerra della 88\u00aa divisione della V Armata del 21 luglio annota \"1445 Hrs -lst Bn O.P.#l reports about 10 Italien flags flying to easr of tower in SAN MINIATO\". Cinque minuti dopo lo stesso diario annota: \"\"1450 Hrs - 3rd Bn reported that at 1440 CoM's O.P. observed white flag being raised above building in S.MINIATO about 25 mils to left of tower. Flag up first time 20 minutes, down 5 minutes,now going up and down intermittently. At 1420 hours Co I reports a reflection in town of something shining.At 1442 reflection vanished. Sometime yesterday the reflection was also observed\".\" Le bandiere papali, scambiate dall'osservatorio alleato di colore bianco, erano state issate da giorni per indicare i luoghi esatti ove si trovavano rifugiate migliaia di persone, in un contesto di \"fronte di guerra\" ove i tedeschi operavano la distruzione degli edifici e il posizionamento di mine antiuomo per ostacolare l'avanzata degli alleati verso la linea dell'Arno. Come narrano le testimonianze coeve, le bandiere pontificie non si trovavano sul tetto del duomo, perch\u00e9 l\u00ec non era ospitato alcun cittadino fino al mattino del 22 luglio. Don Lionello Benvenuti narra, nella sua testimonianza alla Commissione d'inchiesta, che il 20 luglio il vescovo non accolse il suggerimento dato da due militari tedeschi occasionali, allo stesso don Benvenuti, di mettere la bandiera bianca sulla cattedrale, in quanto la chiesa era vuota e l'innalzamento della bandiera bianca avrebbe potuto essere intesa dal comando tedesco come atto di resa della citt\u00e0 agli alleati. Infatti il Comando tedesco interpellato a proposito aveva escluso l'opportunit\u00e0 di tale bandiera perch\u00e9 ininfluente, alla sicurezza dei cittadini erano sufficienti le tre bandiere papali.\nNello stesso \"Journal\" veniva marginalizzato un referto dei partigiani (trascritto integralmente in lingua inglese ne \"La Prova\") inviato agli americani (precisamente all'osservatorio avanzato \"Lookout 2\") che informava il sottufficiale Johnson che in una chiesa erano stati uccisi 30 civili e un centinaio erano i feriti.\nIl testo integrale in lingua originale recitava:\nSul versante sud della valle di Gargozzi, nella casetta Finetti, localit\u00e0 Scacciapuce, era installato il quartiere generale dei partigiani, i quali da l\u00ec videro tutte le fasi del cannoneggiamento americano. Grazie a questa postazione il comando dei partigiani fu in grado di avvertire gli alleati tramite l'osservatorio \"Lookout 2\". L'attestazione \u00e8 riportata nel diario di guerra dell'88\u00aa divisione della 5\u00aa Armata: \u00ab18.10 Hrs.337th F.A: Our arty not to fire at 468591 which is our Partisian's headquartens.\u00bb\nInoltre si segnalava che la casa, dotata di tre finestre, delle quali due coperte con tende, avrebbe potuto essere colpita solo se fosse comparso un terzo telo, perch\u00e9 avrebbe significato che l'edificio era caduto in mano tedesca.\nLa citazione in originale recita: \u00abIf all three are covered with sheets it means the krauts have taken over and we can knock the house down.\u00bb\nLa commissione storica d'inchiesta.\nAgli atti del Comune, si trovava ancora ufficialmente acquisita la relazione conclusiva dell'inchiesta precedentemente promossa dal Comune tra il 1944 e il 1945, che attribuiva l'eccidio ai tedeschi. Gi\u00e0 nel 1954 quando fu collocata la prima lapide commemorativa, l'allora sindaco Concilio Salvadori fece riferimento a quella relazione per contrapporre le sue ragioni alle contestazione del Canonico Enrico Giannoni riguardanti il testo della lapide. La Giunta comunale decise di nominare una commissione di studio, affidando a storici professionisti l'approfondimento delle vicende del drammatico episodio dell'eccidio del duomo in considerazione dei nuovi studi e delle nuove ricerche sul passaggio del fronte di guerra a San Miniato nel luglio 1944.\nL'esito della commissione fu pubblicato nell'aprile del 2004 nel volume \"LEccido del Duomo di San Miniato. La Memoria e la Ricerca Storica (1944 - 2004)\".\nIn sintesi la commissione accert\u00f2 che \"una contrapposizione intransigente, senza spazio e disponibilit\u00e0 per un sereno confronto, caratterizz\u00f2 anche il dibattito sulle diverse tesi relative alla responsabilit\u00e0 della strage del 22 luglio 1944. Nessun approfondimento e nessun confronto parve allora possibile... Giornali, libri, film hanno acriticamente continuato a riproporre, per anni, la tesi della responsabilit\u00e0 tedesca; una tesi che appare insostenibile, tenuto conto del complesso della documentazione di cui si dispone\".\nRisvolti giudiziari.\nTutta la documentazione relativa alla terza inchiesta sulla ricostruzione storica degli avvenimenti legati all'eccidio venne archiviata nel 1960 e tradotta negli archivi del cosiddetto armadio della vergogna. Quando, diversi anni dopo furono rinvenuti e riaperti gli archivi, il fascicolo venne assegnato al Tribunale della Procura Militare di La Spezia, e derubricato come \"supposto crimine di guerra tedesco\" e ne venne richiesta l'archiviazione nel 1996 in quanto \u00abgli autori del reato sono rimasti ignoti\u00bb.\nIl 23 ottobre 2000 Giuseppe Chelli, un congiunto di una vittima dell'eccidio, sottopose formale richiesta alla procura spezzina di \"esprimere un parere definitivo\" in merito al procedimento in corso per crimine di guerra tedesco. La richiesta venne accolta e l'8 novembre 2000 Chelli fu convocato presso la Procura per essere ascoltato quale persona informata sui fatti. I procuratori Marco Cocco e Gioacchino Tornatore, incaricati delle indagini, ascoltarono vari testimoni, acquisirono i volumi di Paoletti e di Lastraioli, indagarono per quasi due anni nella massima riservatezza.\nIl Giudice per le indagini preliminari Marco De Paolis, con decreto del 20 aprile 2002, disponeva l'archiviazione del procedimento contro \"ignoti militari tedeschi\" ritenendo \"verosimile l'ipotesi sostenuta da esperti e storici circa l'insussistenza di una azione criminale condotta dai tedeschi in danno della popolazione civile italiana di San Miniato, reputando invece preferibile accogliere la tesi di un errato svolgimento di un tiro di artiglieria da parte delle truppe alleate\". In una comunicazione del 2006 agli atti della procura De Paolis precisava che questo provvedimento era \u00aballo stato l'unico accertamento giudiziario esistente sulla vicenda\u00bb.\nAlcuni storici, come Claudio Biscarini e Kertsin Von Lingen, hanno espresso critiche sulla gestione delle istruttorie iniziali da parte delle autorit\u00e0 statunitensi prima e italiane poi, e hanno sollevato interrogativi di carattere polemico sulla ricerca e sulla gestione della verit\u00e0 storica e della sua memoria, ipotizzando l'esistenza di una volont\u00e0 statunitense di insabbiare le effettive responsabilit\u00e0 dell'accaduto attraverso le risultanze dell'inchiesta italiana.\nIl tardivo ritorno su San Miniato.\nLa strage del duomo, che per oltre cinquanta anni aveva ricevuto poche attenzioni, fatta eccezione per roventi polemiche locali mai sopite e alimentatesi a causa di lunghe contese partitocratiche\u00a0\u2013 guadagn\u00f2 spazio nelle cronache locali e nazionali.\nL'attenzione dei media.\nLo storico Franco Cardini nell'agosto 2003 pubblic\u00f2 sul \"Tempo\" un articolo intitolato \"Distruggete la lapide bugiarda\" scrivendo a proposito della strage: \u00abse \u00e8 vero che il comando locale tedesco aveva indicato la chiesa cattedrale alla popolazione come un luogo di rifugio abbastanza sicuro da usare nelle ore del passaggio del fronte, non meno vero \u00e8 che i militari tedeschi erano in buona fede e non solo non avevano alcuna intenzione di provocare una strage, ma, al contrario, miravano a salvare vite umane. Fatalit\u00e0 volle che la chiesa fosse colpita, per errore, da uno spezzone dell'artiglieria americana: beninteso, nemmeno gli statunitensi avrebbero voluto far vittime civili\u00bb e concludeva sul testo della lapide e l'attribuzione di responsabilit\u00e0 ai nazisti: \u00ab\u00e8 evidente che nessuno, nemmeno il peggior criminale della terra, pu\u00f2 essere ritenuto responsabile di delitti che non ha commesso con la scusa che, comunque, ne ha commessi altri\u00bb.\nPaolo Mieli sul \"Corriere della Sera\" del 7 aprile 2004 scriveva che \u00abio credo che sarebbe un giusto modo di rendere onore al vero spirito della Resistenza quello di modificare una scritta su marmo che non risponde a verit\u00e0\u00bb, e faceva notare che se \u00abl'attribuzione di colpa ai tedeschi restasse incisa sulla targa commemorativa, da oggi in poi la lapide si distinguerebbe per questo e non per ci\u00f2 a cui \u00e8 dedicata, l'eccidio\u00bb e concludeva affermando che \u00absulle lapidi \u00e8 meglio che resti scritta la verit\u00e0. Soltanto la verit\u00e0\u00bb.\nNon mancarono interpellanze di politici e parlamentari al Governo nazionale perch\u00e9 sulla lapide fosse scritta soltanto la verit\u00e0 a cui il Ministero dell'Interno tramite il sottosegretario Alessandro Pajano, rispose favorevolmente alla richiesta di collocazione di una nuova lapide.\nLe lapidi della memoria.\nIl 22 luglio 2008 l'amministrazione comunale di San Miniato decise di porre vicino alla precedente lapide del 1954, posta sulla facciata del Municipio, che imputa la responsabilit\u00e0 della strage ai tedeschi, una nuova lapide, recante un testo scritto dall'ex presidente della Repubblica Oscar Luigi Scalfaro che attribuisce la strage ai cannoneggiamenti delle forze alleate. Il testo della seconda lapide \u00e8 stato oggetto di critiche da parte del senatore di Alleanza Nazionale Piero Pellicini, ex membro della \"commissione parlamentare d'inchiesta sulle cause dell'occultamento di fascicoli relativi a crimini nazifascisti\", che si \u00e8 detto contento del riconoscimento della verit\u00e0 storica, ma ha criticato la citazione di Scalfaro sui \"repubblichini\" poich\u00e9 \u00abtiene aperti i fossati\u00bb. Dal 18 aprile 2015 le lapidi sono state tolte per volont\u00e0 della Giunta Comunale. Inoltre il Consiglio Comunale nella seduta dell'11 giugno 2015 ha deliberato a maggioranza (11 voti favorevoli-4 astenuti-nessun contrario) che le lapidi saranno collocate nell'erigendo Museo della Memoria, ubicato sotto i Loggiati di San Domenico. Nel 2016 Franco Cardini scrisse: \"...Oggi sappiamo difatti con certezza assoluta che l'arma responsabile delle morti avvenute nel Duomo di San Miniato fu un proiettile alleato. Lo hanno dimostrato a sufficienza molti studi e, non in ultimo, i lavori della commissione di esperti nominata dall'amministrazione comunale di San Miniato nel 2001 per far chiarezza. Ormai le prove della responsabilit\u00e0 americana ci sono e sono evidenti al di l\u00e0 di ogni ragionevole dubbio...\".\nNel 2018, le lapidi sono state poste una accanto all'altra sotto i Loggiati di San Domenico sull'ingresso del Museo della Memoria, inaugurato il 24 luglio dello stesso anno, in ottemperanza alla Deliberazione del Consiglio Comunale di San Miniato, dell'11 Giugno 2015.\nTrasposizione cinematografica.\nPrendendo spunto dai fatti del Duomo, e abbracciandovi per\u00f2 l'ipotesi allora preponderante della sola e unica responsabilit\u00e0 tedesca della strage, nel 1982 i fratelli Paolo e Vittorio Taviani, tra l'altro originari proprio di San Miniato, dirigono uno dei loro film pi\u00f9 famosi, \"La notte di San Lorenzo\", aggiudicandosi il Gran Premio Speciale della Giuria del Festival di Cannes. La \"location\" della scena nel film fu per\u00f2 la Collegiata di Empoli."}
{"id": "1853030", "revid": "767487", "url": "https://it.wikipedia.org/wiki?curid=1853030", "title": "Raffaele Paolino", "text": "Carriera.\nScoperto dal vulcanico presidente Agostino Cascella muove i suoi primi passi alla Gescal Boys di Milano. Ben presto si fa notare e l'Inter \u00e8 la pi\u00f9 lesta ad assicurarselo. Con l' vince il campionato Primavera 1988-1989, ma il suo esordio da professionista avviene con il Cagliari in Serie B nel 1989: qui conquista una promozione che gli permette la stagione successiva di collezionare 20 presenze in Serie A con i sardi.\nTerminato il prestito, nel 1991 passa al dove disputa una stagione prima di accasarsi col dove rimane per ben quattro stagioni.\nNel 1996 nuovo trasferimento, destinazione prima di concludere la carriera da professionista nel 1998 a soli 29 anni con la maglia dell', squadra bresciana di Serie C2. Ritirato dal professionismo gioca nei dilettanti nella periferia milanese, fra le quali Real Accademia, Cusago e Triestina 1946. Dal 2016 allena la juniores e i giovanissimi 2004 della Folgore Caratese in Brianza. Nel Marzo 2018 prova un'esperienza con un team italiano al Ahly Bengasi, squadra libica di Serie A, nella stagione 2018/2019 fu il direttore sportivo del Cant\u00f9 Calcio. Dalla stagione 2019/2020 \u00e8 il direttore sportivo del A.C.Mazzo 80"}
{"id": "1853031", "revid": "21079", "url": "https://it.wikipedia.org/wiki?curid=1853031", "title": "Funzioni algebriche", "text": ""}
{"id": "1853032", "revid": "287204", "url": "https://it.wikipedia.org/wiki?curid=1853032", "title": "Basilica Argentaria", "text": "La cosiddetta Basilica Argentaria \u00e8 un portico a pilastri che fiancheggia il tempio di Venere Genitrice nel Foro di Cesare a Roma. Il nome \u00e8 citato solo in fonti tarde, di epoca costantiniana.\nL'edificio venne realizzato in epoca traianea come sistemazione delle pendici del Campidoglio dopo il taglio per l'eliminazione della sella montuosa che collegava questo al Quirinale.\nEra sopraelevato rispetto al livello della piazza forense e vi si accedeva dal fondo del portico del lato sud-occidentale per mezzo di due scalinate. Il portico presenta due file di pilastri in blocchi di tufo e le sue navate erano coperte da volte a botte, solo parzialmente conservate. Venne realizzato in uno spazio obbligato e presenta quindi una pianta irregolare, che gira intorno al tempio, proseguendo probabilmente ancora al di fuori dell'attuale area archeologica, a monte dell'esedra sud-occidentale del Foro di Traiano.\nSi conserva ancora l'intonaco che ricopriva il suo muro di fondo, dove sono stati rinvenuti numerosi graffiti, alcuni dei quali riportano versi dell\"Eneide\": questo particolare ha permesso di ipotizzare qui la presenza di una scuola, citata dalle fonti tarde a proposito del Foro di Traiano e di quello di Augusto."}
{"id": "1853033", "revid": "6923", "url": "https://it.wikipedia.org/wiki?curid=1853033", "title": "Sotheby's", "text": "Sotheby's \u00e8 una casa d'aste del Regno Unito, tra le pi\u00f9 importanti e con centinaia di filiali nel mondo, la cui sede storica \u00e8 in New Bond Street, a Londra.\nStoria.\nVenne fondata l'11 marzo 1744 da Samuel Baker, un libraio che dette via all'attivit\u00e0 vendendo alcuni volumi di una biblioteca privata; prosegu\u00ec l'attivit\u00e0 John Sotheby, nipote di Baker. Per un periodo l'azienda si chiam\u00f2 \"Sotheby, Wilkinson and Hodge\", per tornare poi al solo \"Sotheby's\".\nFin dalla sua nascita si distingue come leader nel mondo delle aste. A Sotheby's \u00e8 infatti stata affidata la vendita di molti tesori del mondo tra cui: la biblioteca di Napoleone a Sant'Elena, i gioielli della duchessa di Windsor, il patrimonio di Jacqueline Kennedy Onassis, \"La strage degli innocenti\" di Rubens, \"Gar\u00e7on \u00e0 la Pipe\" di Picasso, la prima stampa della Dichiarazione d'indipendenza e la collezione di Martin Luther King.\nNel 1955 si espande da Londra a New York, fino ad arrivare a condurre vendite a Hong Kong e nell'allora Unione Sovietica.\nNel 1964 acquis\u00ec la Parke-Bernet: allora la pi\u00f9 grande casa d'aste di arte negli Stati Uniti.\nOggi \u00e8 costituita da 90 sedi in tutto il mondo e ogni anno si conducono circa 250 aste.\nIn tempi recenti, il milionario Alfred Tautman, che acquist\u00f2 l'azienda nel 1983, \u00e8 stato accusato e giudicato colpevole di attivit\u00e0 illecite.\nSotheby's \u00e8 la seconda casa d'asta pi\u00f9 antica d'Inghilterra, dopo la Stockholms Auktionsverk fondata nel 1674.\nA partire dal 2000 ha iniziato a realizzare vendite anche sul web. In Italia ha uffici a Roma, Milano, Torino e Firenze.\nIl 17 giugno 2019 \u00e8 acquisita da BidFair Usa, societ\u00e0 interamente controllata dal magnate delle telecomunicazioni e collezionista d'arte franco-israeliano con residenza in Svizzera Patrick Drahi, per 3,7 miliardi di dollari (57 dollari per azione con un premio del 61%). L'operazione prevede il \"delisting\" dopo 31 anni di quotazione in Borsa.\nBibliografia.\n\"Sotheby's: la storia\", sezione dedicata sul sito ufficiale Sotheby's"}
{"id": "1853036", "revid": "962319", "url": "https://it.wikipedia.org/wiki?curid=1853036", "title": "Skateboard", "text": "Lo skateboard (spesso abbreviato in skate o, meno comunemente, skating, termine utilizzato anche per descrivere altri sport che prevedano una componente di pattinaggio), \u00e8 uno sport nato in California negli anni sessanta, che si pratica con uno speciale attrezzo, lo skateboard, ossia una tavola con 4 ruote: due anteriori e due posteriori. \nIn italiano il nome dello sport coincide con l'oggetto usato per praticarlo, cio\u00e8 \u201cskateboard\u201d, mentre in lingua inglese il nome dello sport \u00e8 \"skateboarding\", termine non attestato nei principali dizionari della lingua italiana. \nIn un certo senso, si pu\u00f2 dire che lo skateboard sia stato inventato per permettere ai surfisti di praticare il proprio sport anche in assenza di mare mosso. Dal 2021, nei Giochi della XXXII Olimpiade di Tokyo, lo skateboard \u00e8 diventato una disciplina olimpica.\nLo skateboard \u00e8 altamente personalizzabile, data la grande quantit\u00e0 di varianti in ognuna delle sue componenti. \nStoria.\n1940-1970.\nI primi skateboard iniziarono con tavole, con ruote per pattini a rotelle attaccate al fondo. Lo skateboard, come lo conosciamo, \u00e8 probabilmente nato alla fine degli anni '40, o all'inizio degli anni '50, quando i surfisti in California volevano qualcosa da fare quando le onde erano piatte. Questo \u00e8 stato chiamato \"surf sul marciapiede\". Quando la popolarit\u00e0 dello skateboard inizi\u00f2 ad espandersi, la prima rivista di skateboard, \"The Quarterly Skateboarder\" fu pubblicata nel 1964. John Severson, che ha pubblicato la rivista, ha scritto nel suo primo editoriale: \nLa rivista dur\u00f2 solo quattro numeri, ma riprese la pubblicazione come \"Skateboarder\" nel 1975. La prima trasmissione di una vera competizione di skateboard fu il Campionato Nazionale di Skateboard del 1965, che si tenne ad Anaheim, in California. \nNel 1966 diverse fonti iniziarono a sostenere che lo skateboard fosse pericoloso, con il risultato che i negozi erano riluttanti a venderli e i genitori erano riluttanti a comprarli: le vendite diminuirono in modo significativo e \"Skateboarder Magazine\" aveva interrotto la pubblicazione. La popolarit\u00e0 dello skateboard \u00e8 diminuita ed \u00e8 rimasta bassa fino all'inizio degli anni '70.\nDagli anni Settanta.\nAll'inizio degli anni '70, Frank Nasworthy inizi\u00f2 a sviluppare una ruota da skateboard in poliuretano, chiamando la sua azienda Cadillac Wheels. Prima di questo nuovo materiale, le ruote da skateboard erano ruote in metallo o . All'inizio degli anni '70 gli skatepark non erano ancora stati inventati, quindi gli skater si radunavano e andavano in skateboard in luoghi urbani. \nNel 1975 lo skateboard era tornato in popolarit\u00e0 abbastanza da avere una delle pi\u00f9 grandi competizioni di skateboard dagli anni '60, il Del Mar National Championships, che si dice abbia avuto fino a 500 concorrenti. \nNel marzo 1976, lo skatepark Skateboard City a Port Orange, in Florida, e lo skatepark Carlsbad nella contea di San Diego, in California, sarebbero stati i primi due skatepark statunitensi di grandi dimensioni ad essere aperti al pubblico.\n molti skatepark hanno dovuto fare i conti con alti costi di responsabilit\u00e0 che hanno portato alla chiusura di molti parchi. In risposta, i pattinatori \"vert\" hanno iniziato a creare le proprie rampe, mentre i pattinatori \"freestyle\" hanno continuato ad evolvere il loro stile \"flatland\". Cos\u00ec, all'inizio degli anni '80, lo skateboard era di nuovo diminuito di popolarit\u00e0.\nDopo il Duemila.\nNel 2001 lo skateboard aveva guadagnato cos\u00ec tanta popolarit\u00e0 che tanti americani di et\u00e0 inferiore ai 18 anni iniziavano a praticare lo skateboard.\nLo skateboard e gli skatepark iniziarono a essere visti e utilizzati in una variet\u00e0 di nuovi modi, per integrare le lezioni accademiche nelle scuole, inclusi programmi di skateboard di educazione fisica non tradizionale: ci\u00f2 si basava anche sulle opportunit\u00e0 fisiche sane che lo skateboard era inteso per portare i partecipanti al rafforzamento e all'equilibrio di muscoli e ossa, nonch\u00e9 gli impatti positivi che pu\u00f2 avere sui giovani nell'insegnare loro il rispetto reciproco, l'espressione artistica e ambiente. \nNel 2003 il Go Skateboarding Day \u00e8 stato fondato nel sud della California dall'International Association of Skateboard Companies per promuovere lo skateboard in tutto il mondo. Si celebra ogni anno il 21 giugno \"per definire lo skateboard come la celebrazione ribelle e creativa dell'indipendenza che continua ad essere\".\nNel 2009 Skatelab ha aperto la Skateboarding Hall of Fame &amp; Skateboard Museum.\nTrick.\nCon l'evoluzione degli skatepark e del pattinaggio su rampa, lo skateboard inizi\u00f2 a cambiare. I primi trick con lo skate erano consistiti principalmente in manovre freestyle bidimensionali come il manual (impennata su due ruote), saltare in alto sopra una barra e atterrare di nuovo sulla tavola, noto anche come \"hippie jump\".\nNel 1976, lo skateboard fu trasformato dall'invenzione dell'ollie (salto) di Alan \"Ollie\" Gelfand.\nL'ollie \u00e8 stato adattato al terreno piatto da Rodney Mullen nel 1982. Mullen ha anche inventato il \"Magic Flip\", che in seguito \u00e8 stato ribattezzato kickflip, cos\u00ec come molti altri trucchi tra cui, il 360 Kickflip, che \u00e8 un 360 pop shove-it e un kickflip con lo stesso movimento. Il flat ground ollie ha permesso agli skateboarder di eseguire acrobazie a mezz'aria senza attrezzature in pi\u00f9 rispetto allo skateboard stesso, ha costituito la base di molti trick di pattinaggio su strada. Uno sviluppo recente nel mondo del pattinaggio di trick \u00e8 il 1080, che \u00e8 stato fatto atterrare per la prima volta da Tom Schaar nel 2012.\nDiffusione.\nLo skateboard viene anche usato come allenamento per gli sport invernali (snowboard, sci) e per il surf. Se appreso con adeguata gradualit\u00e0 e praticato con precauzioni idonee (quali ginocchiere e gomitiere) e con l'aiuto di istruttori, \u00e8 meno pericoloso di altri sport di massa, secondo statistiche americane.\nPu\u00f2 essere praticato dai 5 anni fino a tarda et\u00e0, con l'approccio delle tecniche base di scorrimento, curva e fermata in sicurezza, meglio se sotto la guida di qualificati tecnici e istruttori federali e muniti dell'equipaggiamento di sicurezza-protezioni. Le specialit\u00e0 acrobatiche sono predilette dai teenager.\nTutti gli amanti degli sport di \"glisse\" (scivolata) possono trovare nello \"skateboarding\" la disciplina pi\u00f9 idonea alle loro capacit\u00e0.\nAttualmente in Italia questo genere di attivit\u00e0 \u00e8 molto diffusa tra i pi\u00f9 giovani ed \u00e8 normalmente praticato per strada (\"street-skating\") o in apposite aree predisposte chiamate \"skatepark\" o nei parchi pubblici.\nGli skate pi\u00f9 lunghi procurano sensazioni simili a quelle di glissata degli altri sport di tavola \"fratelli\": servono, infatti, a \"carvare\" sull'asfalto con veri \"longboards\".\nLo skateboarding \u00e8 stato diffuso in parte, da innumerevoli film su \"skater\". Per citarne uno, Lords of Dogtown, che racconta la vita degli z-boys, Stacy Peralta, Tony Alva, e Jay Adams, nella scalata al successo mondiale con la loro tavola, usata solamente come allenamento sostitutivo al surf.\nSpecialit\u00e0.\nLo sport \u00e8 composto da molte specialit\u00e0 tecniche: come lo \"street-skating\", il \"vertical-skating\", il \" bowl/pool-skating\" e il \" freestyle\"; oppure di velocit\u00e0: tra cui lo \"slalom skateboarding\", lo \"slalom boardercross\", il \"downhill\", lo \"streetluge\", il \"longjump\" e il \"freestyle\". \nLa forma e la dimensione della tavola, nonch\u00e9 il tipo di accessori, differiscono in base alla specialit\u00e0 praticata; ma le tavole sono comunque tutte concave, per fornire una maggiore stabilit\u00e0 e manovrabilit\u00e0. Grazie alle tecnologie odierne \u00e8 anche possibile costruire tavole in fibra di carbonio: queste ultime, data la loro rigidezza sia flessionale sia torsionale, permettono all'atleta delle discipline di velocit\u00e0, attraverso la tecnica di \"slalompumping\", di trasferire direttamente sulla tavola una grossa percentuale della spinta di gambe, ottenendo una conduzione di curva in accelerazione (senza dispersioni legate a torsioni e flessioni che limiterebbero la forza applicata e la precisione di inserimento in curva). La conduzione di curva, in questo caso, basata \u00e8 su attrito volvente anzich\u00e9 radente (essendo lo skateboard su ruote), ed \u00e8 analoga alla conduzione di curva dello snowboard e dello sci alpino dove, tuttavia, il ruolo di protagonista viene esercitato dall'attrito radente (essendo lo snow o gli sci dotati di lamine).\nNel \"Vert-Skateboarding\" tale spinta si ottiene invece attraverso una tecnica chiamata \"transition pumping\", che si applica nelle transizioni di pendenza (concavit\u00e0 e convessit\u00e0 delle \"bowl\" o concavit\u00e0 del \"pipe\" / \"half pipe\") che pu\u00f2 essere abbinata a quella di \"slalompumping\" qualora esistano tratti piani.\n\"Tricks\".\nI \"trick\" sono le acrobazie effettuabili con lo skateboard, ne esistono qualche centinaia, gran parte derivanti dall\"'Ollie\", uno dei \"trick\" base che consiste nel saltare facendo rimanere la tavola attaccata ai piedi, prima effettuando una pressione sul \"tail\" (la \"coda\"), la parte curva posteriore dello skateboard, sollevando quindi il \"nose\" (il \"naso\"), ovvero la parte curva anteriore, per poi abbassare questo con l'altro piede livellando cos\u00ec la tavola in aria, rendendola parallela al terreno, per infine concludere atterrando.\nTutti i \"trick\" possono essere effettuati in 4 diverse \"stances\":\nquella normale con il piede naturale davanti (sinistro per chi \u00e8 \"regular\", destro per chi \u00e8 \"goofy\") e l'altro poggiato sul \"tail\", in Nollie con il piede naturale poggiato sul \"nose\" e l'altro al centro della tavola, in \"switch\" con i piedi invertiti rispetto alla propria natura ovvero con il sinistro davanti per chi \u00e8 \"goofy\" e il destro davanti per chi \u00e8 \"regular\" con l'altro piede poggiato sul \"tail\", infine in \"fakie\" (una combinazione di switch e nollie): piede principale al centro della tavola e piede secondario sul \"nose\".\nPotendo combinare inoltre una rotazione del corpo con quasi tutti i \"trick\" alla categorizzazione di ognuno di loro si pu\u00f2 aggiungere tale rotazione espressa in gradi e verso quale direzione si effettua: se si ruota nella direzione della punta dei piedi si parla di una rotazione in \"backside\" (BS), al contrario, verso il tallone si parla di \"frontside\" (FS).\nUn esempio: BS 180\u00b0 \"ollie\".\nCome gi\u00e0 detto dall\"'ollie\" derivano molti \"trick\", i pi\u00f9 famosi sono:\nl\"'heelflip\", che consiste nel far roteare la tavola di un giro mentre si effettua un \"ollie\" utilizzando il tallone che va a colpire di fianco il \"nose\", il \"kickflip\", che consiste nel far roteare la tavola usando invece l'avanpiede, praticamente calciando di fianco il \"nose\" sviluppando una rotazione sull'asse orizzontale.\nDi molti \"trick\" come questi esistono anche le versioni in \"double\" e \"triple\", ovvero ripetendo tale \"trick\" senza pause per due o tre volte, come un \"double\" o \"triple kickflip\", che consiste nel far svolgere rispettivamente due o tre giri completi sull'asse orizzontale.\nUn altro famoso \"trick\" \u00e8 il \"pop shove-it\", che consiste invece nell'imprimere grazie al \"backfoot\" (piede posteriore) una rotazione sull'asse verticale alla tavola solitamente di 180\u00b0, 360\u00b0 o 540\u00b0, la versione senza l'uso dell\"'ollie\" ovvero senza \"staccare\" colpendo con la tail il terreno si chiama semplicemente \"shove-it\", stando il \"pop\" a simulare il suono della tavola che colpisce per terra.\nEsiste anche una combinazione fra i vari pop-shove-it e kickflip o heelflip se la tavola compie uno shove-it di 180\u00b0 e un flip si parla di varial (es. varial heelflip) se i flip sono multipli e la tavola compie uno shove-it di 180\u00b0 il trick ha nome differente (es. nightmare flip. pop-shove-it+double kickflip)se lo shovit \u00e8 di 360\u00b0 si parla di un 360 (es. 360 hardflip. 360 fs shove-it+kickflip; 360 laser flip 180fs pop shovit e hardflip)\nAltra grande categoria di \"trick\" \u00e8 quella dei \"grind\" e degli \"slide\". Sono \"trick\" effettuabili in presenza di ringhiere oppure di bordi con spigolo di 90\u00b0 come muretti o panchine.\nPresa una buona velocit\u00e0 con un \"ollie\" si raggiunge tale spigolo per poi \"grindarci\" ovvero \"strusciandoci\" sopra con una parte dello skate.\nIl principale \"slide\" si chiama \"boardslide\" e si effettua facendo \"strusciare\" la parte centrale della tavola sul bordo ponendo i piedi su \"tail\" e \"nose\", in modo da equilibrarla.\nIl \"grind\" pi\u00f9 semplice \u00e8 invece il \"50-50\" che prevede un atterraggio sullo spigolo con la tavola perfettamente parallela al bordo da grindare, \"strusciandoci\" appunto con i due \"trucks\" senza l'aiuto delle ruote.\nL'impennata nello skateboarding si chiama \"manual\" e si effettua appoggiando pi\u00f9 peso sul \"tail\" in modo da far alzare il \"nose\". Effettuare questa manovra in \"nollie\" prende il nome di \"nose manual\".\n\"Game of S.K.A.T.E.\".\nGli skater sono soliti sfidarsi alla sfida \u201c\"game of S.K.A.T.E.\"\u201d: il gioco consiste nel far accumulare all'avversario tutte le lettere della parola skate e per farlo bisogna proporre un \"trick\", se l'avversario nel ripeterlo lo sbaglier\u00e0 prender\u00e0 la prima lettera e cos\u00ec via.\nEcco le regole:\nStile di vita.\nLo \"skateboarding\" \u00e8 uno dei pochi sport che, specie negli Stati Uniti e in Canada e in misura minore nel resto del mondo, \u00e8 diventato anche uno stile di vita giovanile, oltre che un mezzo di trasporto. In Svizzera, ad esempio, numerosi studenti lo utilizzano grazie ai numerosi e ben curati marciapiedi ciclabili, per recarsi a scuola.\nIn Italia tale sport arriva nel 1977, dopo un servizio televisivo, rubrica di spettacolo e curiosit\u00e0 dal mondo, diffondendosi dapprima nelle grandi citt\u00e0 del centro-nord, pi\u00f9 reattive rispetto al fenomeno sportivo-culturale, successivamente in tutto il territorio nazionale. L'inverno del 1977 registra un autentico boom di vendite, strade e marciapiedi sono invasi da giovanissimi entusiasti, ma al successo dello \"skateboard\" si accompagnano numerosissimi incidenti. Per la forte pericolosit\u00e0 dovuta alle numerose strade in discesa, Genova \u00e8 la prima citt\u00e0 a vietare la circolazione dello \"skateboard\", divieto esteso all'inizio del 1978 in tutto il territorio nazionale, con grande disappunto dei ragazzi e buona pace dei vigili urbani. Lentamente, per\u00f2, tale sport riacquista visibilit\u00e0 e rispetto, fino a essere riconosciuto dal CONI. \nPer quanto riguarda lo \"slalom skateboarding\" che come anticipato \u00e8 inserito nella specialit\u00e0 di velocit\u00e0, esiste un'associazione internazionale \"International Slalom Skateboarding Association\", o ISSA, che gestisce le gare internazionali attribuendo i punteggi che danno origine al \"World Ranking\" dove si possono trovare tutti gli atleti con i loro piazzamenti.\nAbbigliamento.\nA partire dalla fine degli anni ottanta fino a oggi, lo stile skater \u00e8 divenuto anche un tipo d'abbigliamento, mutato nel corso del tempo. In origine gli indumenti da skate erano stretti, pantaloni attillati, e portati a vita alta con una cintura, maglie di flanella o felpe col cappuccio (dette \"hoodies\"), scarpe del tipo \"slip on\" o \"hi top\", solitamente della Vans, come i modelli \"checkerboard\" o \"SK8 Hi\", ma anche le popolari Converse All-Stars \"hi top\".\nNegli anni novanta e prima met\u00e0 dei duemila, prevedeva di solito, scarpe da ginnastica molto alte con tomaia rinforzata nella punta, ovvero nei punti di maggior sfregamento con il \"grip\" (il lato superiore della tavola composto da un foglio di carta vetrata apposita che garantisce l'aderenza con la suola della scarpa) durante l'attivit\u00e0 sportiva, colorate e larghe, pantaloni di grandi taglie, portati a cavallo basso (sagging) maglietta anch'essa extra large e vari accessori. Dopo un periodo di grande diffusione, questo modo di vestire \u00e8 tornato di gran moda tra i giovani europei (anche italiani) nei primi anni del XXI secolo. Verso la seconda met\u00e0 degli anni duemila, lo stile d'abbigliamento skater ha cominciato a riavvicinarsi a quello degli anni ottanta, dove lo stretto ha ripreso il posto del largo, con indumenti vintage e old school. Emblema di questo mutamento \u00e8 stata la cosiddetta ondata punk revival, che include nel vestiario tipico, i caratteristici indumenti dello skate old school. Probabilmente anche la popolarit\u00e0 del punk ha quindi influenzato le tendenze generali riportando in auge proprio diversi elementi derivanti da questo stile.\nGli skater sono soliti allenarsi negli \"skate park\", ovvero luoghi muniti di \"half-pipe\", corrimani, e altri tipi di rampe. Queste strutture sono necessarie per effettuare svariati \"trick\". Spesso gli skater si ritrovano in questi park o davanti agli \"skateshop\", i negozi del settore.\nAspetti legali dello \"street-skating\".\nLa disciplina dello \"street-skating\", lo \"skateboarding\" praticato per strada, non pu\u00f2 prescindere dall'utilizzo di elementi di arredamento urbano, quali marciapiedini, scalinate, corrimano. D'altra parte l'uso di queste strutture da parte degli sportivi pu\u00f2 creare problemi di sicurezza e incolumit\u00e0 dei passanti, e degradazione delle strutture stesse.\nLa frase \"Skateboarding is not a crime\", famosa tra gli skater', rivendica la legittimit\u00e0 dell'utilizzo dello skateboard in strada. Difatti, nonostante l'esistenza di \"skate-park\" attrezzati con corrimano, scalinate e altri elementi architettonici riproducenti l'arredo urbano, liberamente utilizzabili per lo sport, i praticanti puristi considerano l'utilizzo della strada l'unica opzione rispettabile per praticare lo \"street-skating\".\nIn aggiunta a ci\u00f2 in molte localit\u00e0 le strutture dedicate sono pochissime, in special modo in Italia (a differenza per esempio delle strutture dedicate al calcio). E spesso le strutture esistenti sono fatiscenti e pericolose. La conseguenza di questo stato di cose \u00e8 che gli skater girano per le strade in cerca di strutture per eseguire \"trick\" (evoluzioni) e sono spesso allontanati dalle forze dell'ordine, ma anche da guardie giurate e persino da privati cittadini, anche perch\u00e9 nella ricerca di spot capita che gli skater invadano propriet\u00e0 private.\nSkateboarding in Italia.\nSebbene l'Italia non vanti una cultura dello skateboarding come quella californiana, soprattutto per la carenza di skatepark, sul finire degli anni settanta si crea una vasta schiera di giovanissimi skater.\nLa vera diffusione della disciplina si ebbe intorno alla met\u00e0 degli anni novanta, grazie anche alla costruzione di strutture adeguate come l'Elbo skatepark di Bologna.\nAttualmente la pratica dello skateboarding rientra nella FISR (Federazione Italiana Sport Rotellistici) e vengono organizzati ogni anno campionati italiani sia nella categoria di \"Street\" sia in quella di \"Park.\"\nPur non frequentando il circuito delle competizioni internazionali, uno degli atleti italiani pi\u00f9 conosciuti a livello internazionale \u00e8 Jacopo Carozzi, membro del team Baker Skateboards, Nike SB e Bronze56k. Fra le donne troviamo Asia Lanzi, campionessa italiana categoria Street con numerosi piazzamenti europei.\nUn altro atleta conosciuto internazionalmente \u00e8 Giorgio Zattoni. Tra le giovani promesse dello skateboarding italiano troviamo invece Alessandro Mazzarra e Indro Martinenghi.\nL'atleta italiano pi\u00f9 promettente \u00e8 Ivan Federico, gi\u00e0 medaglia di bronzo ai campionati mondiali di Malm\u00f6 nel 2016 (VansParkSeries), con svariate presenze agli X-games e Dewtour. \u00c8 il primo italiano a vincere una medaglia d'oro agli X games ed aver partecipato ai Giochi olimpici estivi di Tokyo 2020.\nIl campionato italiano si divide nelle seguenti categorie: Street, Park e Downhill.\nUn censimento delle aree attrezzate per lo skateboarding (rampe e skatepark) ma anche skate spot \u00e8 stato realizzato a partire dal 1999 dal sito SkateMap.it che ha raccolto contributo della community skate immagini e indicazioni da tutt'Italia. Tra gli appassionati italiani \u00e8 forte la rivendicazione di idonei luoghi di allenamento e manifestazione (skatepark) che non siano rari o obsoleti, spesso in polemica con la disponibilit\u00e0 di strutture che hanno altri sportivi, in particolare il calcio.\nNel codice della strada, lo skateboard \u00e8 assimilato a un \"acceleratore\" e l'articolo 190 cita al comma 8:\nMentre il comma 9:\nPer l'effetto di questi commi uno sportivo praticante lo \"street-skating\" all'interno di speciali strutture urbanistiche pu\u00f2 essere considerato autore di un atto illecito."}
{"id": "1853038", "revid": "89688", "url": "https://it.wikipedia.org/wiki?curid=1853038", "title": "Spedizione Eulenburg", "text": "La spedizione Eulenburg fu la missione diplomatica guidata dal conte Friedrich Albrecht di Eulenburg per conto della Prussia e dell'Unione doganale tedesca (\"Zollverein\") negli anni 1859-1862. Aveva lo scopo di stabilire relazioni diplomatiche e commerciali con Cina, Giappone e Siam.\nPreparativi.\nNel 1859 il principe Guglielmo I, reggente per conto del fratello Federico Guglielmo gravemente malato, nomin\u00f2 Eulenburg ambasciatore straordinario della spedizione prussiana in Asia orientale.\nMembri di spicco della missione erano lo stesso Eulenburg, il medico Lucius von Ballhausen, il diplomatico Max von Brandt, il pittore Wilhelm Heine, Karl Eduard Heusner, Fritz von Hollmann, Werner von Reinhold, Ferdinand von Richthofen e Gustav Spies.\nLa spedizione fu equipaggiata di tre navi da guerra della Squadriglia prussiana dell'Asia orientale (\"Ostasiengeschwader\"): la \"SMS Arcona\", la \"SMS Thetis\" e la \"SMS Frauenlob\".\nGiappone.\nPrima ancora che la spedizione raggiungesse il Giappone, la \"Frauenlob\" fece naufragio in un tifone di fronte a Yokohama (5 settembre 1860), perdendo l'intero equipaggio di 42 marinai e cinque ufficiali. Le due navi superstiti decisero allora di gettare le ancore nella baia di Edo. Le trattative con lo sh\u014dgun si protrassero per molti mesi.\nEulenburg sub\u00ec un'altra battuta d'arresto prima della conclusione del trattato. Nel corso dei negoziati, infatti, egli era assistito da Henry Heusken, un interprete statunitense di origine olandese che lavorava per il console degli Stati Uniti Townsend Harris. Heusken, dopo una cena con Eulenburg la sera del 14 gennaio 1861, si rec\u00f2 alla legazione americana presso il Tempio Zenpuku-ji a Edo, accompagnato da tre ufficiali a cavallo e da quattro valletti con lanterne. La piccola truppa sub\u00ec un'imboscata da parte di sette \"shishi\" del clan Satsuma. Nella colluttazione, Heusken fu ferito a morte da ambo i lati del corpo. Ci\u00f2 nonostante, riusc\u00ec a salire a cavallo e galopp\u00f2 per circa 200 iarde fino alla legazione, dove fu ricoverato e soccorso. A tarda notte per\u00f2 mor\u00ec.\nIl duro colpo rallent\u00f2, ma non mut\u00f2 comunque il corso delle trattative, e dopo quattro mesi di negoziati Eulenburg e i delegati dello sh\u014dgun firmarono il \"Trattato di amicizia, commercio e navigazione\" (24 gennaio 1861). Esso era modellato su altre convenzioni che il Giappone aveva stipulato con le potenze occidentali, e sarebbe stato giudicato in seguito come uno dei famigerati trattati ineguali a cui il paese era stato costretto nel tardo periodo Tokugawa.\nCina.\nNel maggio 1861, la spedizione Eulenburg giunse a Tientsin, dove il diplomatico intavol\u00f2 negoziati con lo \"Zongli Yamen\" per concludere un trattato commerciale con l'Impero Qing. Per la Cina non erano tempi felici, poich\u00e9 Francia e Gran Bretagna avevano appena invaso Pechino nella seconda guerra dell'oppio, e l'imperatore Xianfeng era ancora in esilio a Chengde. Le trattative richiesero tre mesi di tempo e il sovrano mor\u00ec in agosto inoltrato. Alla fine, il 2 settembre, il conte Eulenburg e il delegato dei Qing Chonglun firmarono un trattato commerciale sul modello di quello concluso con la Francia. Il trattato, nel quale la Prussia si faceva rappresentante dell'intera \"Zollverein\", avrebbe regolato le relazioni sino-tedesche fino alla prima guerra mondiale, quando la Cina lo denunci\u00f2.\nSiam.\nQuando la spedizione raggiunse il Siam, il re Mongkut attendeva l'arrivo dei delegati ormai da un anno. Il sovrano \"espresse la propria gioia, si inform\u00f2 sul numero e sulla stazza delle navi, e quindi chiese subito se i prussiani detenessero possedimenti coloniali o avessero intenzione di acquisirli\". La risposta negativa \"lo confort\u00f2: egli fu tanto pi\u00f9 felice di trovare amici disinteressati, giacch\u00e9 quelli vecchi erano appena diventati scomodi\". Al termine di un lungo soggiorno, il 17 febbraio 1862, Eulenburg firm\u00f2 un trattato per conto della Prussia, degli Stati della \"Zollverein\" e del Meclemburgo.\nConseguenze.\nAlcuni dei membri della spedizione in Asia orientale, incluso lo stesso Eulenburg, scrissero resoconti della medesima. Ferdinand von Richthofen in seguito osserv\u00f2 che, dei 64 ufficiali navali che vi presero parte, 23 conservarono posizioni di rilievo negli anni a venire."}
{"id": "1853040", "revid": "47767", "url": "https://it.wikipedia.org/wiki?curid=1853040", "title": "Lingua ucra\u00ecna", "text": ""}
{"id": "1853045", "revid": "773636", "url": "https://it.wikipedia.org/wiki?curid=1853045", "title": "Pieve dei Santi Pietro e Paolo a Coiano", "text": "La pieve dei Santi Pietro e Paolo si trova a Coiano, frazione del comune di Castelfiorentino, in provincia di Firenze.\nStoria.\nQuesto bellissimo edificio in stile romanico si trova a cavallo tra la Val d'Elsa e la Val d'Egola, su una delle direttrici della via Francigena, che Sigerico, arcivescovo di Canterbury, percorse tra il 990 e il 994. La pieve rappresent\u00f2 per l'arcivescovo inglese, la XXI tappa (\"Mansio\") del suo itinerario di ritorno da Roma verso l'Inghilterra e la localit\u00e0 fu da lui definita \"Sce Peter Currant.\".\nLa prima notizia certa \u00e8 tuttavia relativa all'anno 1029, quando il piviere risulta confinante a sud con quello della chiesa di San Regolo a Montaione e a nord - ovest con quello di Corrazzano.\nFino al XII secolo fu un feudo del vescovo di Volterra che vi esercitava sia i poteri temporali che quelli spirituali. Nel 1300 il piviere contava diciannove chiese suffraganee e sei spedali, tutti inseriti in un territorio privo di grossi centri abitati ma nonostante ci\u00f2 le rendite erano paragonabili a quelle dei pivieri circostanti e permettevano il mantenimento presso la pieve di una comunit\u00e0 di canonici regolari che facevano vita in comune.\nLa pieve fu oggetto di una visita pastorale il 18 settembre 1422 e dalla relazione redatta in seguito si sa che a quel tempo era dotata di tre cappelle ed era retta da due canonici in quanto il pievano era assente. Patroni della pieve erano i Machiavelli che avevano ereditato tale incarico dai Pucci e dai Capitani di Parte Guelfa i cui stemmi erano conservati all'interno della chiesa.\nNel XVIII secolo l'interno venne ridefinito in stile barocco ma tali interventi vennero rimossi in occasione dei restauri effettuati negli anni trenta del XX secolo. Nel 1837 venne completato il campanile, il cui basamento \u00e8 in pietra arenaria.\nArchitettura e patrimonio artistico.\nLa pieve di Coiano rappresenta un tipico esempio del romanico pisano - volterrano con un impianto basilicale a colonne.\nIl paramento murario \u00e8 stato realizzato con l'uso di due materiali: il laterizio e la pietra arenaria; l'uso di questi due materiali \u00e8 la dimostrazione di due fasi distinte di costruzione e tale distinzione \u00e8 da mettere in relazione con un probabile crollo delle strutture riconoscibile sia all'esterno che all'interno. Alla primitiva fase costruttiva sono riferibili la parte inferiore della facciata, i muri perimetrali e la tribuna mentre ad una fase pi\u00f9 tarda sono ascrivibili la parte superiore della fiancata occidentale, le campate occidentali e gran parte del claristorio.\nEsterno.\nLa facciata \u00e8 nettamente distinta in due ordini: l'ordine inferiore \u00e8 stato parzialmente realizzato mediante l'uso di conci di pietra arenaria ben squadrati e comprende il portale con arco a tutto sesto con architrave e lunetta monolitica, il tutto racchiuso da un grosso sperone corrispondente alla navata sinistra e dalla torre campanaria alla quale la chiesa di appoggia.\nL'ordine superiore costituisce la parte pi\u00f9 interessate e quella meglio decorata del prospetto. Sopra il portale termina l'ordine inferiore e ad esso si appoggia la finta galleria cieca realizzata in laterizio, tale galleria occupa per intero la larghezza della navata centrale ed \u00e8 costituita da una serie di arcatelle cieche poggianti su semplici capitelli e semicolonne in mattoni. La facciata \u00e8 scandita da sei archetti per parte (sulla parte destra se ne vedono solo cinque) che conferiscono all'insieme un bel effetto chiaroscurale di stile lombardo influenzato dalla cultura volterrana, secondo uno schema simile a quello visibile nella pieve di Casole d'Elsa. Sopra gli archetti \u00e8 presente una decorazione, un fregio, realizzato in cotto scolpito con un motivo a zig-zag, elemento riscontrabile in altre pievi della Val d'Elsa ma solo limitatamente alla seconda met\u00e0 del XII secolo. Al centro della galleria si apre una bifora non in asse al portale ma con la galleria.\nLa decorazione della facciata era completata da sei bacini ceramici, oggi perduti ma restano gli incavi vuoti, disposti su due linee orizzontali, come nella pieve di Castelfiorentino, nella chiesa dei Santi Tommaso e Prospero a Certaldo e nella chiesa di Marcignana.\nLa fiancata settentrionale non presenta nessuna apertura ed \u00e8 stata realizzata con conci di arenaria di varie tonalit\u00e0 tranne che nel coronamento realizzato in laterizio ed un'opera pi\u00f9 tarda. La tribuna \u00e8 la parte meglio conservata della pieve pi\u00f9 antica. Il volume dell'abside semicircolare \u00e8 di concezione lombarda e presenta un basamento in mattoni alternati a pietra (elemento comune in vari edifici dell'ambito volterrano tra il XII e il XIII secolo) scandito da sottili semicolonne in pietra grigia le quali sostengono due archetti pensili. Sopra la copertura dell'abside si apriva una feritoia a forma di clessidra, oggi chiusa.\nLa fiancata meridionale \u00e8 anch'essa realizzata tramite conci di arenaria ma non \u00e8 visibile perch\u00e9 vi si appoggiano gli edifici della canonica che hanno chiuso le strette monofore ad arco monolitico visibili all'interno.\nSi accede all'interno della chiesa dalla canonica, attraverso un portale dotato di un arco a tutto sesto estradossato e di una enorme architrave.\nInterno.\nLo spazio interno \u00e8 suddiviso in tre navate separate da due file di sei colonne sulle quali si impostano archi a tutto sesto. Il claristorio \u00e8 aperto da cinque strette monofore per parte realizzate in epoche diverse, le pi\u00f9 antiche sono riconoscibili dalla forma molto pi\u00f9 allungata e dal fatto di essere chiuse da un timpano. La copertura \u00e8 a capriate lignee.\nLe prime due archeggiature di sinistre e le prime tre a destra sono in laterizio e poggiano su capitelli lapidei oggi ridotti ad abachi e decorati con motivi geometrici. Le sottostanti colonne sono composte da pezzi di laterizio e hanno basi delle stesse dimensioni dei capitelli. Le altre campate sono in pietra ben squadrata e sono sostenute da colonne che si alternano a pilastri quadrangolari. Le decorazioni dei capitelli, qui sono molto pi\u00f9 ricche delle precedenti e presentano festoni di rosette a cinque petali e degli intrecci viminei, quasi identici a quelli visibili nella chiesa di Cedda.\nIl presbiterio \u00e8 sopraelevato di un gradino mentre l'abside presenta una pavimentazione posta ad una quota pi\u00f9 bassa; nel volume interno dell'abside \u00e8 visibile una finestrella gradonata che ha fatto ipotizzare la presenza di una cripta che per\u00f2 non \u00e8 stata confermata dalla campagna di scavi effettuata durante gli ultimi restauri. Nel paramento murario sono stati inseriti dei piccoli capitelli decorati con motivi floreali e questi inserimenti non trovano nessuna giustificazione che non sia un loro reimpiego come materiale di recupero. Forse provengono da un preesistente edificio sacro, l'antica pieve visitata dall'arcivescovo Sigeric e databile quindi al X- XI secolo che venne sostituita da una chiesa romanica nel XII secolo.\nOpere gi\u00e0 in loco.\nUn tabernacolo del XV secolo \u00e8 stato trasferito nella chiesa di Sant'Alessandro a Volterra, dove \u00e8 stato collocato nella parete del presbiterio."}
{"id": "1853046", "revid": "400694", "url": "https://it.wikipedia.org/wiki?curid=1853046", "title": "Passeig de Gr\u00e0cia", "text": "Il Passeig de Gr\u00e0cia (o in spagnolo Paseo de Gracia) \u00e8 una delle pi\u00f9 importanti \"avingudes\" (in spagnolo \"avenidas\", \"viali\") di Barcellona anche grazie alle opere di architettura modernista di Antoni Gaud\u00ed e Llu\u00eds Dom\u00e8nech i Montaner, dichiarate Patrimonio dell'Umanit\u00e0, e ad altre di famosi architetti come Josep Puig i Cadafalch e Enric Sagnier.\nDescrizione.\nSi trova nella parte centrale dell'Eixample: collega Pla\u00e7a Catalunya con il quartiere di Gr\u00e0cia ed incrocia le 2 strade principali di Barcellona (la Gran Via de les Corts Catalanes e l'Avinguda Diagonal). Questo \"trait d'union\" tra il centro di Barcellona e l'allora piccolo sobborgo di Gr\u00e0cia venne urbanizzato e arricchito di piante nel 1827. In seguito, tra il 1890 e il 1925, divenne il centro residenziale dell'alta borghesia cittadina.\nAncora oggi il Passeig de Gr\u00e0cia \u00e8 una delle strade pi\u00f9 care di Spagna sia per quanto riguarda il costo degli appartamenti, che per i prezzi proposti dai negozi presenti.\nInfatti, nel \"Passeig\" sono presenti i negozi dei pi\u00f9 importanti marchi d'abbigliamento internazionale come: Chanel, Gucci, Louis Vuitton, Bvlgari, Armani, Chopard, Cartier, Montblanc, Valentino, Herm\u00e8s, Dolce &amp; Gabbana, Yves Saint-Laurent, Burberry, Zegna, Lacoste, Tommy Hilfiger, Loewe e altri."}
{"id": "1853048", "revid": "287204", "url": "https://it.wikipedia.org/wiki?curid=1853048", "title": "Passeig de Gracia", "text": ""}
{"id": "1853053", "revid": "1543377", "url": "https://it.wikipedia.org/wiki?curid=1853053", "title": "Sinmiyangyo", "text": "La Shinmiyangyo (, letteralmente \"fastidio occidentale dell'anno Sinmi\") fu la prima spedizione militare degli Stati Uniti in Corea, avvenuta nel 1871. Essa si svilupp\u00f2 soprattutto attorno all'isola coreana di Ganghwa. La ragione della presenza di forze militari americane era di supporto alla delegazione diplomatica inviata in Corea per stabilire relazioni diplomatiche e commerciali.\nL'isolazionismo della dinastia Joseon e la sicurezza degli americani portarono ad una serie di incomprensioni, che mutarono lo scopo diplomatico della missione in un conflitto armato. Gli Stati Uniti vinsero il piccolo scontro, ma i coreani rifiutarono di aprire il loro territorio al commercio americano. Le forze inviate in Corea non bastarono per risolvere con la forza il problema, cos\u00ec gli Stati uniti fallirono nell'assicurarsi i loro obiettivi diplomatici."}
{"id": "1853054", "revid": "1494169", "url": "https://it.wikipedia.org/wiki?curid=1853054", "title": "Arcibaldo (disambigua)", "text": ""}
{"id": "1853063", "revid": "173617", "url": "https://it.wikipedia.org/wiki?curid=1853063", "title": "Francesco Pazienza", "text": "Biografia.\nLaureatosi in \"medicina e chirurgia\" presso l'Universit\u00e0 degli Studi di Roma \"La Sapienza\", ha cominciato la propria attivit\u00e0 come faccendiere, lavorando in Francia come consulente finanziario durante gli anni 1970.. Nel 1979 \u00e8 diventato consulente del Servizio per le Informazioni e la Sicurezza Militare italiano, il SISMI, sotto Giuseppe Santovito, ma ha lasciato il SISMI nel 1981 dopo il coinvolgimento nella strage di Bologna e lo scoppio dello scandalo della P2.\nPazienza si era rifugiato negli Stati Uniti d'America, dove fu raggiunto da una prima richiesta di estradizione dell'Italia al governo statunitense nel 1984, ma non fu arrestato dalle autorit\u00e0 americane fino al 4 marzo 1985. La procedura di estradizione prosegu\u00ec ed un giudice gli ordin\u00f2 di farsi sottoporre a processo in Italia. Un ricorso in appello di Pazienza non cambi\u00f2 le cose, e perci\u00f2 venne consegnato al governo Italiano nel giugno del 1986., dove al tempo delle sentenza di primo grado risultava anagraficamente residente a La Spezia.\nDopo essere stato condannato a 13 anni complessivi di carcere, dall'aprile del 2007 si trova in libert\u00e0 vigilata nel comune di Lerici; gli ultimi diciotto mesi di condanna li ha trascorsi in affidamento ai servizi sociali, facendo il volontario della pubblica assistenza di Lerici. Successivamente ha continua a operare nel volontariato. \u00c8 uno dei promotori dell'elisoccorso in acqua e partecipa ai soccorsi per i terremotati de L'Aquila nel 2009.\nLe vicende giudiziarie.\nL'appartenenza alla P2.\nInterrogato dal procuratore Achille Gallucci nell'ambito delle indagini sulla P2, Francesco Pazienza ammise di essere stato affiliato \"all'orecchio\ndel Gran Maestro\" della comunione massonica del Grande Oriente d'Italia, ma non iscritto a nessuna loggia e tanto meno alla P2. L'11 febbraio 1982, di fronte alla Commissione parlamentare sulla Loggia P2 conferm\u00f2 di non essere stato mai iscritto e di non aver mai avuto contatti, diretti o indiretti, con i capi carismatici della P2. Precis\u00f2 di essere entrato in massoneria nel 1980 \"all'orecchio del Gran Maestro\" e poi di esser passato alla loggia \"Giustizia e libert\u00e0\".\nNella nota del SISDE trasmessa alla Commissione parlamentare il 18 ottobre 1982 Pazienza viene indicato come \"iscritto alla loggia coperta Giustizia e libert\u00e0\" ma non del Grande Oriente d'Italia, bens\u00ec della comunione massonica di Piazza del Ges\u00f9\". Per quanto riguarda il Grande Oriente, Pazienza risultava al SISDE iniziato il 7 maggio 1980, senza essere inserito in alcuna loggia e che il 17 luglio 1980 fosse stato elevato contemporaneamente al secondo e terzo grado (maestro). Fu posto \"in sonno\" (cio\u00e8 sospeso) dalla massoneria il 4 marzo 1982.\nSecondo quanto riportato da un rapporto della DIGOS sulle logge massoniche bolognesi, risalente alla fine degli anni '80, Pazienza \u00e8 uno degli affiliati alla loggia massonica \"Propaganda Due\", pur senza apparire nella lista rinvenuta a Villa Wanda di Castiglion Fibocchi.\nIl rapporto con Ali A\u011fca.\nDopo l'attentato a Giovanni Paolo II nel 1981 da parte di Mehmet Ali A\u011fca, questi dichiar\u00f2 di essere stato visitato da Pazienza nella sua cella ad Ascoli Piceno (ci\u00f2 fu dichiarato per\u00f2 solo dopo che il giudice convoc\u00f2 Pazienza in aula). Questa visita di Pazienza ad A\u011fca fu dichiarata anche dal mafioso Giovanni Pandico. Dalla sua prigione a New York, Pazienza neg\u00f2 di aver mai fatto visita ad A\u011fca.\nPazienza fu interrogato su questi fatti a New York dal giudice istruttore italiano Ilario Martella. Poco tempo dopo, Martella ritir\u00f2 le accuse secondo le quali A\u011fca sarebbe stato \"addestrato\" da presunti elementi dell'intelligence militare italiana.\nIl ruolo nel rapimento di Ciro Cirillo.\nPazienza fu coinvolto personalmente nei negoziati per il rilascio dell'assessore democristiano ai lavori pubblici della regione Campania (ed ex presidente della stessa) Ciro Cirillo, sequestrato il 27 aprile 1981 dalle Brigate Rosse. Egli port\u00f2 avanti le trattative con Vincenzo Casillo, principale luogotenente del boss camorrista Raffaele Cutolo.\nI rapporti col Banco Ambrosiano.\nDurante la sua latitanza, Pazienza fu interrogato negli Stati Uniti da alcuni funzionari doganali circa la scomparsa di fondi dal Banco Ambrosiano. Pazienza dichiar\u00f2 che questi funzionari doganali gli avevano riferito che Stefano Delle Chiaie era stato visto a Miami, Florida, con un turco non identificato, e ripet\u00e9 la sua posizione durante il suo coinvolgimento nel processo sulla strage di Bologna. Non \u00e8 ancora chiaro se questo turco fosse Oral \u00c7elik o Abdullah \u00c7atl\u0131 e se l'affermazione dei funzionari doganali fosse vera.\nIn via definitiva nel 1993 viene condannato a 3 anni di carcere per il crac Ambrosiano e associazione a delinquere.\nLa strage alla stazione di Bologna.\nPazienza fu condannato nel 1988 per aver tentato di depistare le indagini sulla strage di Bologna, sistemando lo stesso tipo di esplosivo in un treno Milano - Taranto nel 1981. Nel 1990, la sua condanna fu ribaltata in appello, ma un nuovo processo termin\u00f2 con una condanna definitiva nel 1995.\nCondannato a 13 anni (10 per il depistaggio delle indagini sulla strage e 3 per il crac dell'Ambrosiano ed associazione a delinquere) in tutto ne trascorre 12 in carcere.\nHa sempre dichiarato di essere innocente e nel maggio del 2018 chiede di poter esser convocato al processo all'ex NAR Gilberto Cavallini per depositare dati e documentazioni di possibile interesse ma a giugno la corte d'assise decide di respingere la richiesta. In un'intervista al \"Fatto Quotidiano\" dice di essere stato incastrato per vendetta dal giudice Domenico Sica. In un'altra intervista a \"Fanpage\" di agosto dello stesso anno scarica poi la colpa del depistaggio sugli ex colleghi dei servizi Pietro Musumeci e Giuseppe Belmonte, condannati a 8 e 7 anni, e rivela presunti intrecci tra Cesare Romiti (amministratore delegato della FIAT) e la Libia di Mu\u02bfammar Gheddafi (azionista della casa automobilistica) collegando la strage di Bologna con quella di Ustica e l'incidente aereo di Castelsilano."}
{"id": "1853069", "revid": "265397", "url": "https://it.wikipedia.org/wiki?curid=1853069", "title": "Conservatorio Benedetto Marcello", "text": "Il Conservatorio statale di musica Benedetto Marcello \u00e8 il Conservatorio di Venezia, fondato nel 1867 e dedicato a Benedetto Marcello.\nHa sede a Palazzo Pisani.\nStoria.\nNacque nel 1867 come societ\u00e0 di concerti e scuola di musica, col nome \"Societ\u00e0 e Scuola musicale Benedetto Marcello\", fondata dal conte Giuseppe Contin di Castelseprio unitamente ad Antonio Buzzolla, Ugo Errera, Gustavo Koppel e Cesare Trombini. L'istituto fu pareggiato ai Regi Conservatori nel 1915 (\"Liceo Civico Musicale Pareggiato Benedetto Marcello\"). Nel 1940, quand'era direttore Gian Francesco Malipiero, divenne Conservatorio di Stato \"Benedetto Marcello\".\nOfferta didattica.\nAssociazione amici del conservatorio Benedetto Marcello.\nCostituita, ai sensi degli articoli 14 e seguenti del Codice Civile, ha sede in Venezia presso il Conservatorio Benedetto Marcello, Ca' Pisani, S. Marco 2810 ed ha durata a tempo indeterminato.\nL'Associazione amici del conservatorio Benedetto Marcello ha lo scopo di favorire lo sviluppo didattico e artistico del Conservatorio \u201cBenedetto Marcello\" di Venezia, al fine di riaffermarne il ruolo di eccellenza nella vita intellettuale veneziana, nazionale e internazionale, e in particolare di:"}
{"id": "1853073", "revid": "599013", "url": "https://it.wikipedia.org/wiki?curid=1853073", "title": "Lee Nailon", "text": ""}
{"id": "1853075", "revid": "226458", "url": "https://it.wikipedia.org/wiki?curid=1853075", "title": "Unione fascista famiglie numerose", "text": "L\u2019Unione fascista famiglie numerose (in acronimo UFFN) fu un ente pubblico assistenziale italiano del periodo fascista, istituito con R.D. 3 giugno 1937, n. 805.\nScopi dell'UFFN erano l'assistenza e il sostegno alle famiglie numerose tramite una serie di benefici, inizialmente riservati solo a impiegati e dipendenti dello Stato e di enti pubblici, ma successivamente a tutti i capofamiglia con pi\u00f9 di sette figli conviventi e a carico (L. 20 marzo 1940, n. 267). L'organizzazione era presente in ogni comune italiano.\nCon il D.L. 2 agosto 1943, n. 704, l'UFFN mut\u00f2 denominazione in Unione fra le famiglie numerose.\nCon D.L. 29 marzo 1945, n. 267, l'UFFN fu soppressa e le sue funzioni furono trasferite alla preesistente Opera nazionale maternit\u00e0 e infanzia, ente istituito nel 1925 e soppresso nel 1975, e le cui funzioni sono oggi di competenza del Servizio sanitario nazionale.\nSul prospetto delle tessere degli aderenti vi era una frase di Benito Mussolini: \u00abHanno diritto all'Impero i popoli fecondi, quelli che hanno l'orgoglio e la volont\u00e0 di propagare la loro razza\u00bb."}
{"id": "1853079", "revid": "643662", "url": "https://it.wikipedia.org/wiki?curid=1853079", "title": "Dmitri Torbinski", "text": ""}
{"id": "1853080", "revid": "287204", "url": "https://it.wikipedia.org/wiki?curid=1853080", "title": "Angelo Masini", "text": "Biografia.\nNato a Forl\u00ec, Angelo Masini fu battezzato a Terra del Sole.\nDi famiglia modesta, scopr\u00ec la vocazione per il canto fin da bambino. Costru\u00ec la propria voce tenorile grazie all'insegnamento della cantante Gilda Minguzzi, insegnante a Forl\u00ec.\nNel 1864 conobbe Annunziata Clabacchi, di umili origini, che spos\u00f2 il 13 ottobre e dalla cui unione nacquero Francesco (1865) ed Edgardo (1870). Dopo il debutto, da ventitreenne, a Finale Emilia (nella \"Norma\" di Vincenzo Bellini), negli anni seguenti si segnal\u00f2 a Bologna (nel \"Dom S\u00e9bastien\" di Gaetano Donizetti) e per il successo con l\"Aida\" a Firenze nel 1874.\nL'anno seguente trionf\u00f2 con la tourn\u00e9e del \"Requiem\" di Giuseppe Verdi, che esegu\u00ec a Parigi, Londra e Vienna. Soprannominato il \"Tenore angelico\", cant\u00f2 per sedici stagioni a Mosca e ventisette a San Pietroburgo.\nL'ultima interpretazione fu nel 1905, ne \"Il barbiere di Siviglia\" di Gioachino Rossini.\nMor\u00ec a Forl\u00ec il 28 settembre 1926.\nDissero di lui.\nLa voce pulitissima e il repertorio vastissimo (si parla di 107 ruoli) fecero di Angelo Masini uno dei sommi tenori della sua epoca. Giuseppe Verdi disse di lui: \"\u00c8 la voce pi\u00f9 divina che abbia mai sentito: \u00e8 proprio come un velluto\"."}
{"id": "1853082", "revid": "339392", "url": "https://it.wikipedia.org/wiki?curid=1853082", "title": "Regno di Shilla", "text": ""}
{"id": "1853085", "revid": "599013", "url": "https://it.wikipedia.org/wiki?curid=1853085", "title": "Vernon Maxwell", "text": ""}
{"id": "1853086", "revid": "287204", "url": "https://it.wikipedia.org/wiki?curid=1853086", "title": "Semnoni", "text": "I Semnoni erano una grande e antica popolazione germanica degli \"Herminones\" (spesso indicati con il nome generico di Suebi o Svevi), a cui appartenevano insieme a Marcomanni, Quadi, Ermunduri e Longobardi Abitarono lungo il corso del medio Elba almeno fino al III secolo (nell'attuale Marca del Brandeburgo), avendo come vicini ad ovest i Cherusci, a nord i Longobardi, ad est i Vandali ed a sud gli Ermunduri. Erano considerati, come ci ricorda Tacito, i pi\u00f9 nobili ed antichi tra le popolazioni dei Suebi, e forse i pi\u00f9 importanti.\nStoria.\nAll'epoca della dinastia giulio-claudia.\nAl termine di quasi un ventennio di campagne militari in Germania, Augusto dopo aver conquistato ed occupato in modo permanente nel 6 tutti i territori compresi tra il Reno e l'Elba, ad esclusione della sola Boemia dei Marcomanni, venne in contatto per la prima volta con il popolo dei Semnoni, che si trovava ad est del grande fiume germanico. La successiva sconfitta subita nel 9 nella foresta di Teutoburgo, dove persero la vita ben tre legioni romane, ad opera di Arminio, costrinsero Augusto a rivedere i suoi piani espansionistici e riportare i confini imperiali al fiume Reno, pi\u00f9 ad ovest. I Semnoni tornavano cos\u00ec ad essere dei lontani interlocutori, nuovamente distanti dalle mire espansionistiche dell'Impero romano.\nPochi anni pi\u00f9 tardi, nel 18, Arminio, principe dei Cherusci, dopo aver raggruppato sotto il suo comando numerose trib\u00f9 germaniche (come Longobardi, gli stessi Semnoni ed altre trib\u00f9 suebiche del regno di Maroboduo), mosse guerra ai Marcomanni. Lo scontro a cui si arriv\u00f2 tra le due fazioni (nel 18 o 19), \u00e8 cos\u00ec raccontato da Tacito:\nQuesta volta Tiberio decise di non intervenire nelle faccende interne alle popolazioni germaniche, ed i Semnoni rimasero all'interno della coalizione di Arminio, fino a quando quest'ultimo non fu ucciso da una congiura nel 21.\nAll'epoca di Tacito.\nPoco prima dell'inizio della seconda fase della guerra suebo-sarmatica (del 92), sembra che Domiziano, abbia tentato di isolare le due trib\u00f9 suebe di Quadi e Marcomanni, cercando nuove alleanze nelle vicine popolazioni germaniche settentrionali di Lugi e Semnoni.\nCi\u00f2 per\u00f2 provoc\u00f2 un'immediata reazione tra i Quadi, i quali a loro volta cercarono alleanze con i vicini Sarmati Iazigi, tanto da prepararsi ad attraversare il Danubio ghiacciato al principio del 92.\nDurante le guerre marcomanniche.\nLa guerra che scoppi\u00f2 nella seconda parte del II secolo contro l'Impero romano da parte di una coalizione di natura militare, composta da una decina di popolazioni germaniche e sarmatiche (dai Marcomanni della Moravia, ai Quadi della Slovacchia, alle popolazioni vandaliche dell'area carpatica, agli Iazigi della piana del Tisza, fino ai Buri di stirpe suebica del Banato), era la naturale conseguenza di una serie di forti agitazioni interne e di continui movimenti migratori che avevano ormai modificato gli equilibri con il vicino Impero romano. Questi popoli alla ricerca di nuovi territori dove insediarsi, per il crescente aumento demografico della popolazione nell'antica Germania, erano, inoltre, attratti dalle ricchezze e dalla vita agiata del mondo romano.\nNel 166/167, avvenne il primo scontro lungo le frontiere della Pannonia ad opera di poche bande di predoni longobardi e osii, che, grazie al pronto intervento delle truppe di confine, furono prontamente respinte. La pace stipulata con le limitrofe popolazioni germaniche a nord del Danubio furono gestite direttamente dagli stessi imperatori, Marco Aurelio e Lucio Vero, ormai diffidenti nei confronti dei barbari aggressori e recatisi per questi motivi fino nella lontana Carnuntum (nel 168). La morte prematura del fratello, Lucio (nel 169 poco distante da Aquileia), ed il venir meno ai patti da parte dei barbari, port\u00f2 una massa mai vista prima d'ora, a riversarsi in modo devastante nell'Italia settentrionale fin sotto le mura di Aquileia, il cuore della \"Venetia\", e provocando un'enorme impressione: era dai tempi di Mario che una popolazione barbara non assediava dei centri del nord Italia.\nMarco Aurelio combatt\u00e9 una lunga ed estenuante guerra contro le popolazioni barbariche, prima respingendole e \"ripulendo\" i territori della Gallia cisalpina, Norico e Rezia (170-171), poi contrattaccando con una massiccia offensiva in territorio germanico, che impieg\u00f2 diversi anni di scontri, fino al 175. Questi accadimenti costrinsero lo stesso imperatore a risiedere per numerosi anni lungo il fronte pannonico, senza mai far ritorno a Roma. L'apparente tregua sottoscritta con queste popolazioni, in particolare Marcomanni, Quadi e Iazigi dur\u00f2 per\u00f2 solo un paio d'anni. Alla fine del 178 l'imperatore Marco Aurelio era costretto a fare ritorno nel castra di Brigetio da dove, fu condotta l'ultima campagna nella primavera successiva del 179. Si racconta infatti che:\nLa successiva morte dell'imperatore romano nel 180 pose fine ai piani espansionistici romani ed alle preoccupazioni degli stessi Semnoni, che con l'occupazione della Marcomanni da parte di Marco si sarebbero trovati \"vicini\" ad un impero cos\u00ec potente, ed a rischio di essere anch'essi inglobati.\nLa crisi del III secolo.\nCon l'inizio del III secolo, alcune trib\u00f9 dei Semnoni, andarono a costituirsi nel nucleo originario della federazione di trib\u00f9 nota come Alemanni (o Alamanni), insieme alle trib\u00f9 di Catti, Ermunduri, Naristi e Iutungi, in parte andandosi a stanziare fino alla valle del Neckar, dopo l'abbandono degli Agri decumates da parte dei Romani (260 circa).\nNel 260 i territori che formavano una rientranza tra Reno e Danubio, a sud del cosiddetto limes germano-retico (o \"Agri decumates\") furono, infatti, abbandonati a vantaggio delle popolazioni sveve degli Alamanni, tra cui parte degli stessi Semnoni. A quest'anno sembra, infatti, appartengano i numerosi segni di distruzione lungo questo tratto di Limes a Kempten, Bregenz, Grenoble e Losanna e la riapertura della fortezza legionaria di Vindonissa e dei forti ausiliari di \"Augusta Raurica\", \"Castrum Rauracense\" e la moderna Basilea. Non a caso l'iscrizione rinvenuta ad \"Augusta Vindelicorum\" ricorda una vittoria contro le genti germaniche di Semnoni e Iutungi, nell'anno in cui Postumo era gi\u00e0 Augusto e console insieme ad un certo Honoratiano.\nIl V secolo.\nE se una parte di loro era confluita nella federazione degli Alemanni, altri costituirono parte di quelle popolazioni suebiche che nel V secolo, insieme a Vandali ed Alani, fece breccia nella frontiera romana a Magonza e da l\u00ec invase la Gallia (una parte dei Suebi, chiamati \"Suebi del nord\", sono menzionati nel 569 sotto il re franco Siegbert I, nell'attuale Sassonia-Anhalt). E Suebi, coalleati a Sassoni e Longobardi, sono menzionati anche in Italia per l'anno 573.\nMentre i Vandali e gli Alani si scontravano con i Franchi alleati di Roma per il dominio sulla Gallia, i Suebi di re Ermerico si diressero a sud, attraversando i Pireneie il paese dei Baschi, penetrarono in Spagna, che era fuori dal controllo imperiale sin dal tempo della ribellione di Geronzio e Massimo nel 409, devastando per due anni le province occidentali e meridionali.&lt;br&gt;Dopo aver adottato un atteggiamento pi\u00f9 pacifico, i conquistatori che erano un piccolo numero, non pi\u00f9 di 30.000, ottennero da Roma lo status di \"foederati\", in cambio del giuramento di fedelt\u00e0 all'imperatore Onorio (410).\nNel 411, l'imperatore assegn\u00f2 loro delle terre, tramite sorteggio; ai Suebi ed ai Vandali asdingi tocc\u00f2 la Gallaecia, regione nord-occidentale della penisola iberica, ai Vandali silingi la Betica ed agli Alani, la fazione pi\u00f9 numerosa, la Lusitania e la Chartaginensis (con capitale Cartagena).&lt;br&gt;In contemporanea con la provincia autonoma della Britannia, il reame dei Suebi in Galizia fu il primo di quei sub-regni romani che si formarono dalla disintegrazione dell'Impero Romano d'Occidente e fu il primo ad avere una propria zecca.\nReligione.\nTacito racconta di un rito sacro dei Semnoni che avveniva:"}
{"id": "1853091", "revid": "48040", "url": "https://it.wikipedia.org/wiki?curid=1853091", "title": "PalaTaliercio", "text": ""}
{"id": "1853092", "revid": "63756", "url": "https://it.wikipedia.org/wiki?curid=1853092", "title": "G. Nicola Fabrizi", "text": ""}
{"id": "1853094", "revid": "1573940", "url": "https://it.wikipedia.org/wiki?curid=1853094", "title": "QuakeCon", "text": "Il QuakeCon \u00e8 un LAN party gratuito, creato nel 1996 a Dallas, in Texas (USA) da un gruppo di giocatori di \"Quake\" (dal quale prende il nome). Dall'edizione del 1999 \u00e8 organizzato dalla stessa id Software e da sponsor come Activision, nVidia, AMD, Aspyr, Apple, ATI Technologies, Alienware, Intel, D-Link, Logitech, Linksys, e Lucent Technologies.\nVideogiochi popolari.\nElenco di videogiochi utilizzati nei tornei del QuakeCon:"}
{"id": "1853095", "revid": "125779774", "url": "https://it.wikipedia.org/wiki?curid=1853095", "title": "Federico II di Holstein-Gottorp", "text": "Biografia.\nFederico II era il figlio maggiore del Duca Adolfo di Holstein-Gottorp e di Cristina d'Assia (1543-1604). Divenne Duca di Holstein Gottorp alla morte del padre nel 1586 e rimase in carica sino all'anno successivo, anno della sua morte. Dato il breve periodo di regno, non si ricordano importanti opere a suo nome."}
{"id": "1853099", "revid": "1714743", "url": "https://it.wikipedia.org/wiki?curid=1853099", "title": "Filippo di Holstein-Gottorp", "text": "Biografia.\nFilippo era il figlio secondogenito del Duca Adolfo di Holstein-Gottorp e di sua moglie Cristina d'Assia (1543-1604). Eredit\u00f2 il trono paterno alla morte del fratello maggiore, succedendogli alla sola et\u00e0 di 17 anni, ma rimanendo comunque in carica per breve tempo."}
{"id": "1853100", "revid": "118898001", "url": "https://it.wikipedia.org/wiki?curid=1853100", "title": "Analisi shift-share", "text": "L'analisi shift-share \u00e8 una tecnica che consente di scomporre il tasso di crescita di una grandezza economica (gli aggregati della Contabilit\u00e0 nazionale, la produzione, l'occupazione, ecc.) in componenti strutturali e locali. Nell'esposizione che segue si intende per \"nazionale\" una qualsiasi area territoriale articolata in subaree e per \"regione\" una sua articolazione; la \"nazione\" potrebbe quindi essere l'Europa come la Puglia, una \"regione\" potrebbe essere la Polonia come la provincia di Lecce.\nScomposizione della crescita.\nSiano:\nIl tasso di crescita di formula_1 nella regione formula_9 e nel settore formula_10, formula_11, pu\u00f2 essere scomposto come segue:\nformula_12\nda cui:\nformula_13\nSi tratta di semplici identit\u00e0, nelle quali formula_14 indica il tasso di crescita \"nazionale\" e formula_15 indica il tasso di crescita del settore formula_10 nell'intera area considerata. Quindi:\nIl tasso di crescita di formula_1 nella regione formula_9 e in tutti i settori \u00e8 dato da:\nformula_22\nIndicando con formula_23 il peso iniziale del settore formula_10 nella regione \nformula_9 (ad esempio, se formula_1 \u00e8 l'occupazione, il rapporto tra il numero di occupati nel settore formula_10 e il numero totale di occupati nella regione formula_9 all'inizio del periodo), e considerando che formula_29, si pu\u00f2 scrivere:\nformula_30\nSi pu\u00f2 quindi dire che il tasso di crescita di formula_1 nella regione formula_9 \u00e8 dato dalla somma di tre componenti:\nEsempio.\nL'occupazione in Italia dal I trim. 2007 al I trim. 2008.\nDal primo trimestre 2007 al primo trimestre 2008 l'occupazione, in Italia, ha fatto registrare le seguenti variazioni (dati in migliaia di unit\u00e0):\nAumento dell'occupazione nel Centro.\nNel Centro si \u00e8 avuto il seguente andamento:\nSi vede che l'aumento dell'occupazione \u00e8 stato maggiore di quello medio nazionale. Si pu\u00f2 scomporre il tasso di crescita del Centro come segue:\ne si ha: 0,014+0,002+0,022=0,038.\nSi pu\u00f2 calcolare che, se il tasso di crescita dell'occupazione nel Centro fosse stato uguale a quello nazionale, si sarebbe avuto un aumento di 66 migliaia di unit\u00e0 (4.674\u00d70,014); la componente strutturale ne aggiunge 8 (4.674\u00d70,002), quella locale ben 102 (4.674\u00d70,022), per un incremento totale di 176 migliaia di unit\u00e0.\nIl risultato pu\u00f2 essere interpretato come segue:\nDiminuzione dell'occupazione nel Mezzogiorno.\nBen diversa la situazione nel Mezzogiorno:\nSi pu\u00f2 scomporre il tasso di crescita negativo come segue:\ne si ha: 0,0142+0,0012-0,0177=-0,0023.\nSi pu\u00f2 calcolare che, se il tasso di crescita dell'occupazione nel Mezzogiorno fosse stato uguale a quello nazionale, si sarebbe avuto un aumento di 91 migliaia di unit\u00e0 (6.384\u00d70,014); la componente strutturale ne aggiunge 7 (6.384\u00d70,0012), ma quella locale ne toglie ben 113 (6.384\u00d7-0,0177), per una diminuzione complessiva di 15 migliaia di unit\u00e0.\nMentre la componente strutturale opera in misura analoga a quella osservata per il Centro, un tasso di crescita locale dell'occupazione nei servizi minore di quello nazionale (-2,3%) comporta una riduzione del numero di occupati."}
{"id": "1853101", "revid": "106990", "url": "https://it.wikipedia.org/wiki?curid=1853101", "title": "Sua altezza reale", "text": ""}
{"id": "1853102", "revid": "709565", "url": "https://it.wikipedia.org/wiki?curid=1853102", "title": "Enjoy the Silence (EP Cluster)", "text": "Enjoy the Silence \u00e8 il primo EP dei Cluster, pubblicato il 27 giugno 2008 dalla Sony BMG in seguito alla partecipazione del gruppo alla prima edizione di X Factor."}
{"id": "1853105", "revid": "1798099", "url": "https://it.wikipedia.org/wiki?curid=1853105", "title": "Magasa (Creta)", "text": ""}
{"id": "1853106", "revid": "1714743", "url": "https://it.wikipedia.org/wiki?curid=1853106", "title": "Carlo di Holstein-Gottorp", "text": "Biografia.\nCarlo Augusto era succeduto alla morte del padre Cristiano augusto nel 1726 nel titolo di Principe-Vescovo di Lubecca; ad ogni modo non riusc\u00ec mai a prendere effettivamente possesso della carica, in quanto mor\u00ec nella primavera dell'anno successivo di vaiolo e la diocesi principesca pass\u00f2 al fratello minore Adolfo Federico.\nAl momento della sua morte, era fidanzato con la Granduchessa russa Elisabetta (che diventer\u00e0 in seguito Zarina), ma la sua morte improvvisa, imped\u00ec il matrimonio con la principessa."}
{"id": "1853107", "revid": "144796", "url": "https://it.wikipedia.org/wiki?curid=1853107", "title": "Carlo di Schleswig-Holstein-Gottorp", "text": ""}
{"id": "1853119", "revid": "1543377", "url": "https://it.wikipedia.org/wiki?curid=1853119", "title": "Glen Hansard", "text": "Carriera.\nHansard lascia la scuola all'et\u00e0 di 13 anni per cominciare a suonare in giro per le strade di Dublino. Viene conosciuto dal grande pubblico per la sua interpretazione del chitarrista Outspan Foster nel film di Alan Parker \"The Commitments\".\nNel 1990 forma il suo primo gruppo, The Frames con cui pubblica il primo album nel 1991. Nel 2003 presenta il programma \"Other Voices: Songs from a Room\", che si propone come trampolino di lancio per i giovani talenti musicali irlandesi.\nIl 21 aprile 2006 pubblica il primo lavoro del duo, The Swell Season, formato con la cantante e musicista ceca Mark\u00e9ta Irglov\u00e1 con la collaborazione della violinista finlandese Marja Tuhkanen e il violoncellista francese Bertrand Galen. Hansard passa anche parte del 2006 davanti alla macchina da presa, nei panni di un cantante di strada nel film Once (Una volta), in cui recita anche la stessa Irglov\u00e1. Durante le riprese nasce anche una relazione sentimentale fra i due protagonisti: \"Mi ero innamorato di lei molto tempo prima, ma continuavo a ripetermi che era solo una bambina\". Una delle canzoni scritte dai due musicisti per il film, \"Falling Slowly\", ha vinto nel febbraio 2008 un Oscar nella categoria \"Miglior Canzone\". Nel 2007 Hansard and Irglov\u00e1 hanno anche registrato una versione di \"You Ain't Goin' Nowhere\" (Bob Dylan) per il film \"Io non sono qui\".\nAl di l\u00e0 dei suoi progetti con i Frames e Irglov\u00e1, Hansard ha suonato per l'Oxfam, collaborando all'album di beneficenza del 2006 \"The Cake Sale\". Inoltre ha registrato alcune cover, sia da solo che con il violinista Colm Mac Con Iomaire, per il disco della Today FM \"Even Better than the Real Thing\": in particolare si tratta di \"Cry Me a River\"(Justin Timberlake) ed \"Everytime\" (Britney Spears).\nHa fatto da guest star in una puntata de \"I Simpson\".\nNel 2012 \u00e8 uscito il suo primo disco solista, intitolato \"Rhythm and Repose\", che ha riscosso un discreto successo e che gli ha permesso di girare il mondo con un lungo tour. A settembre 2015 \u00e8 uscito il secondo album, \"Didn't He Ramble\", che conferma l'ottima qualit\u00e0 della sua scrittura con brani come \"Winning Streak\" e \"Grace beneath the Pines\".\nIl 7 novembre 2018 ha partecipato al concerto tributo per il settantacinquesimo compleanno di Joni Mitchell, \"\", interpretando egregiamente \"Coyote\", brano originariamente pubblicato da Joni Mitchell nell'album \"Hejira\" del 1976. Dal concerto \u00e8 stato ricavato un doppio album, pubblicato l'8 marzo 2019 dalla Decca Records, che include l'esibizione di Glen Hansard."}
{"id": "1853126", "revid": "1714743", "url": "https://it.wikipedia.org/wiki?curid=1853126", "title": "Giovanni X di Holstein-Gottorp", "text": "Biografia.\nGiovanni era figlio del Duca Giovanni Adolfo di Holstein-Gottorp e nipote del precedente Vescovo di Lubecca Giovanni Federico, deceduto nel 1634.\nGiovanni fu il primo Principe-Vescovo di Lubecca a prendere residenza al castello di Eutin, che estese e ristruttur\u00f2 notevolmente. Egli tent\u00f2 inoltre di attirare presso di s\u00e9 scienziati ed artisti di modo da promuovere lo sviluppo economico del principato; ad ogni modo il suo periodo di governo venne reso infelice dallo scoppio della peste negli anni 1638 e 1639, mentre la Guerra dei Trent'anni gi\u00e0 devastava l'area. Eutin venne attaccata nel 1638/39 e nel 1643 dalle truppe danesi, mentre nel dicembre del 1643 venne assaltata dalla cavalleria svedese.\nDurante i negoziati della Pace di Vestfalia, il potere temporale dei Vescovi di Lubecca venne seriamente messo in pericolo, in quanto la strategicit\u00e0 della zona la rendeva facilmente appetibile dalle potenze che andavano accordandosi per una pace duratura e per questo Giovanni X rischiava di essere privato dei propri possedimenti, pur con un corrispettivo indennizzo in terre e denaro.\nAd ogni modo i buoni negoziati che riusc\u00ec ad intessere e le ottime relazioni internazionali, riuscirono a far valere le sue posizioni a discapito dei suoi nemici, conservando il principato alla famiglia di Holstein-Gottorp ancora per i successivi 150 anni.\nMatrimonio e figli.\nGiovanni spos\u00f2 il 7 maggio 1640 la Principessa Giulia Felicita di W\u00fcrttemberg-Weiltingen. Il matrimonio, che frutt\u00f2 quattro eredi, fu ad ogni modo infelice. Gi\u00e0 dal 1648 si parlava di una possibile separazione che venne completata con un divorzio ufficializzato nel 1653. Giovanni X non si rispos\u00f2."}
{"id": "1853130", "revid": "144796", "url": "https://it.wikipedia.org/wiki?curid=1853130", "title": "Giovanni X di Schleswig-Holstein-Gottorp", "text": ""}
{"id": "1853132", "revid": "290351", "url": "https://it.wikipedia.org/wiki?curid=1853132", "title": "Jonny Lee Miller", "text": "Giunto alla fama negli anni novanta grazie ai film \"Hackers\" (1995) e \"Trainspotting\" (1996), ha lavorato continuativamente costruendosi una notevole carriera nel teatro e nel cinema. \u00c8 tornato alla ribalta nel 2008 interpretando il ruolo di protagonista in \"Eli Stone\", serie televisiva acclamata dalla critica. Tra il 2012 e il 2019 ha inoltre interpretato un moderno Sherlock Holmes nella serie televisiva \"Elementary\".\nBiografia.\nFiglio di Anne Lee, produttrice teatrale, e Alan Miller, attore teatrale e in seguito manager della BBC, il nonno materno \u00e8 stato l'attore Bernard Lee, famoso per aver interpretato il personaggio di M nei primi film su James Bond. Ha studiato alla Tiffin School, ma lascia gli studi all'et\u00e0 di 17 anni, per dedicarsi alla recitazione.\nDopo una lunga gavetta televisiva, esordisce al cinema nel 1995 nel film \"Hackers\", sul cui set incontra la futura moglie Angelina Jolie. L'anno successivo \"Trainspotting\" di Danny Boyle lo porta alla fama internazionale, grazie all'interpretazione del ruolo di Sick Boy. Lo strano accento usato nel film condusse molte persone a credere erroneamente che fosse scozzese. Nel 1999 recita al fianco di Robert Carlyle in \"Plunkett &amp; Macleane\". Nel 2000 incomincia a lavorare per il cinema statunitense, prendendo parte all'horror \"Dracula's Legacy - Il fascino del male\", in seguito recita nel thriller di Renny Harlin \"Nella mente del serial killer\" e nella commedia di Woody Allen \"Melinda e Melinda\".\nNel 2005 partecipa al film di fantascienza \"\u00c6on Flux - Il futuro ha inizio\", nel 2006 torna a lavorare per la televisione: prima prende parte alla serie TV di breve vita \"Smith\" e in seguito \u00e8 protagonista di \"Eli Stone\", in cui interpreta un brillante avvocato affetto da aneurisma al cervello.\nNel 2010 anima la quinta stagione del celebre serial televisivo Dexter, dando vita a Jordan Chase, un motivational speaker di successo con pi\u00f9 di un segreto da nascondere. A giugno 2021 viene scelto per interpretare il ruolo di John Major nella quinta stagione della pluripremiata serie Netflix \"The Crown\".\nVita privata.\nNel 1995 sul set di \"Hackers\" conosce Angelina Jolie che sposa nel 1996, ma il matrimonio naufraga in meno di un anno; la coppia divorzia ufficialmente nel 1999. Dal luglio 2008 \u00e8 sposato con l'attrice Michele Hicks, ex-modella statunitense, con la quale ha un figlio (Buster Timothy Miller).\n\u00c8 padrino di Rafferty Law, figlio di Jude Law."}
{"id": "1853137", "revid": "1714743", "url": "https://it.wikipedia.org/wiki?curid=1853137", "title": "Giovanni Federico di Holstein-Gottorp", "text": "Biografia.\nGiovanni Federico era figlio di Adolfo di Holstein-Gottorp e di Cristina d'Assia.\nEgli ebbe due figli. Federico e Cristina vennero legittimizzati nel 1621 dall'imperatore ed ammessi a portare il cognome ed i titoli di Holstein. L'amante di Giovanni Federico, madre dei suoi figli, fu Anna Dobbel, originaria di Bremerv\u00f6rde.\nDopo che suo fratello Giovanni Adolfo era divenuto duca nel 1590, questi cedette il principato arcivescovile di Brema nel 1596 a Giovanni Federico. Nel 1607 Giovanni Federico ottenne anche il titolo di principe vescovo di Lubecca, sempre dal fratello. A partire dal 1631 fu anche vescovo di Verden, mantenendo tutti i propri offici sino alla propria morte nel 1634."}
{"id": "1853138", "revid": "110157", "url": "https://it.wikipedia.org/wiki?curid=1853138", "title": "Basilica di Santa Maria di Nazareth", "text": "La basilica di Santa Maria di Nazareth \u00e8 un luogo di culto cattolico situato nel comune di Sestri Levante, in piazza Giacomo Matteotti, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Sestri Levante della diocesi di Chiavari.\nStoria.\nGi\u00e0 nel 1368 \u00e8 attestata la presenza di una piccola cappella intitolata a santa Maria di Nazareth, ma sar\u00e0 nel corso del 1604 che, a seguito della cessione di un appezzamento da parte del nobile locale Bernardo Bolasco, verranno intrapresi i lavori per l'edificazione di un nuovo edificio di culto. La nuova chiesa si rese necessaria anche a causa del definitivo consolidamento dell'istmo con il promontorio, detto localmente \"Isola\", e che conseguentemente port\u00f2 ad una nuova estensione urbanistica del borgo stesso di Sestri Levante; la preesistente chiesa di San Nicol\u00f2, posta alla cima dell'Isola e gi\u00e0 sede parrocchiale, non fu quindi pi\u00f9 idonea per le esigenze spirituali della popolazione.\nI lavori per l'edificazione dell'edificio furono affidati all'architetto Gio. Batta Carbone che complet\u00f2 l'opera quasi dodici anni dopo. Ereditato il titolo di concattedrale della diocesi di Brugnato dalla preesistente chiesa di San Nicol\u00f2, fu sede di sinodi diocesani dal 1675 al 1725 nonch\u00e9 dimora dei vescovi della diocesi dal XVI al XVIII secolo. Eletta al titolo di collegiata nel 1755, fu nominata a basilica romana minore il 22 giugno del 1962, pochi anni dopo il passaggio nella diocesi di Chiavari (1959).\nDescrizione.\nL'interno presenta una struttura a tre navate divise da quadrangolari pilastri con lesene su cui poggiano archi a tutto sesto. Le decorazioni sono databili tra il XVIII e XIX secolo. La navata centrale presenta una volta a botte lunettata, un profondo presbiterio sopraelevato e un'abside semicircolare. L'altare maggiore con marmi policromi \u00e8 databile al 1762 e conserva un gruppo scultoreo raffigurante la \"Vergine con i cherubini che sorreggono la Santa Casa di Nazaret\"; sia l'altare che la statua marmorea sono opera dello scultore Francesco Maria Schiaffino.\nNelle navate laterali sono presenti diverse cappelle laterali con piccole volte a crociera.\nLa facciata venne completamente rifatta tra il 1837 e il 1840 in stile neoclassico su disegno dell'architetto Giambattista Prato che realizz\u00f2 due nuove porte laterali e un pronao con colonne ioniche e timpano triangolare. Della precedente facciata originaria, del XVII secolo, rimangono i due campanili ai lati che presentano per\u00f2 anch'essi decorazioni del XIX secolo; sul portale \u00e8 presente una statua in marmo della \"Madonna col Bambino\".\nLe opere.\nAll'interno sono presenti diversi elementi pittorici e scultorei. Nella navata maggiore gli affreschi della volta sono opera del pittore Lazzaro De Maestri del 1893; nel secondo altare della navata destra il dipinto \"Martirio di santa Caterina d'Alessandria\" di Castellino Castello; nel presbiterio e nell'abside opere di Rocco Costa e Giuseppe Galeotti.\nNella cappella a sinistra della navata maggiore vi \u00e8 il crocifisso in legno del XII secolo proveniente dalla precedente e prima parrocchiale di San Nicol\u00f2 dell'Isola. Conosciuto localmente come \"Santo Cristo\", una tradizione popolare vuole che il crocifisso fu portato a Sestri Levante dal mare, trasferito nella chiesa dell'Isola e, nel 1616, collocato qui nel coro. Malandato e spostato in sacrestia tra il 1690 e il 1700, per un evento considerato prodigioso dalla popolazione (secondo la leggenda \"il volto del Cristo apr\u00ec gli occhi come una persona viva\") fu risparmiato da un imminente rogo. L'icona, oramai venerata dai sestresi per i presunti miracoli e protezione in diverse e sventurate occasioni quali siccit\u00e0, colera e tempeste, fu solennemente esposta nel 1725 per la pubblica venerazione e collocato presso l'omonimo altare, quest'ultimo realizzato nel 1785. Il 2 ottobre del 1902 il pontefice Leone XIII acconsent\u00ec alla sua incoronazione, evento che si attu\u00f2 il 13 settembre del 1903 alla presenza del futuro cardinale segretario di Stato Domenico Ferrata.\nAltri dipinti e sculture sono visibili nella navata sinistra quali il gruppo ligneo raffigurante la \"Deposizione\" del XVIII secolo, la \"Pentecoste\" di Domenico Fiasella, il \"Transito di san Giuseppe\" di Orazio De Ferrari del 1654, la \"Madonna del Carmine e i santi Lorenzo e Giovanni Battista\" del pittore Lazzaro Tavarone.\nFeste e ricorrenze.\nLa processione \"del Santo Cristo\" avviene ogni 25 anni."}
{"id": "1853139", "revid": "144796", "url": "https://it.wikipedia.org/wiki?curid=1853139", "title": "Giovanni Federico di Schleswig-Holstein-Gottorp", "text": ""}
{"id": "1853144", "revid": "767487", "url": "https://it.wikipedia.org/wiki?curid=1853144", "title": "Alla ricerca della felicit\u00e0", "text": "Alla ricerca della felicit\u00e0 (\"The Blue Bird\") \u00e8 un film del 1940 diretto da Walter Lang, ispirato al celebre racconto \"L'uccellino azzurro\" di Maurice Maeterlinck. Girato in technicolor, il film fu inteso come la risposta della 20th Century Fox al film \"Il mago di Oz\", distribuito l'anno precedente dalla Metro-Goldwyn-Mayer.\nTrama.\nMytyl e il suo fratellino Tyltyl, figli di un taglialegna, vengono guidati dalla fata Berylune in un viaggio magico alla ricerca dell'uccellino azzurro della felicit\u00e0. Essi attraverseranno il passato, dove incontreranno i loro nonni defunti, visiteranno il Paese del Lusso, dove saranno accolti da Messier Lusso e Madame Lusso. Visiteranno anche il Futuro, popolato dai bambini che dovranno nascere. Per accompagnarli, la fata trasformer\u00e0 magicamente il loro cane Tylo, la gatta Tylette, e la lanterna \"Luce\" in forma umana. Scopriranno che l'uccellino si trovava in un posto che non si sarebbero mai aspettati.\nProduzione.\nIl film fu prodotto dalla Twentieth Century Fox Film Corporation.\nDistribuzione.\nDistribuito dalla Twentieth Century Fox Film Corporation, il film usc\u00ec nelle sale cinematografiche USA il 19 gennaio 1940."}
{"id": "1853150", "revid": "599013", "url": "https://it.wikipedia.org/wiki?curid=1853150", "title": "Jafet Soto", "text": "Carriera.\nClub.\nDebutta in Messico col Morelia nella stagione 1995-1996. Il Verano 1998 lo gioc\u00f2 con l'Atlante e per l'Invierno 1998 fu venduto al Pachuca. Nell'Invierno 1999 pass\u00f2 alla squadra della Franja, e nell'Invierno 2000 ai Tecos. Quindi passa dal Morelia al Puebla. Nel Clausura 2003 non ha attivit\u00e0 in Messico e gioc\u00f2 per l'Herediano. Per l'Apertura 2003 ritorna al Puebla. Lasci\u00f2 recentemente il Real Salt Lake per ritornare all'Herediano.\nIl 26 novembre 2008, dopo 15 anni di carriera il calciatore Jafet Soto annunci\u00f2 il suo ritiro., assumendo l'incarico come direttore sportivo dell'Herediano.\nNazionale.\nHa partecipato ai Mondiali Under-20 del 1995, nei quali ha messo a segno un gol nella fase a gironi del torneo.\nSoto \u00e8 stato un membro della squadra Nazionale della Costa Rica con la quale ha giocato dal 1994 al 2005 e collezionato 63 presenze, ha competuto nella Coppa America 1997 e nella Gold Cup 2005, inoltre partecip\u00f2 a diverse gare di qualificazione per il Mondiale di Corea-Giappone 2002 e di Germania 2006."}
{"id": "1853151", "revid": "809148", "url": "https://it.wikipedia.org/wiki?curid=1853151", "title": "Fenomeni di trasporto", "text": "In fisica i fenomeni di trasporto sono meccanismi di trasporto di quantit\u00e0 fisiche che presentano analogie nella loro natura a livello molecolare, nella loro descrizione come modello matematico, e nella loro occorrenza nei processi di produzione industriale, biologici, agricoli o agroalimentari, e meteorologici.\nAmbiti interessati.\nI fenomeni di trasporto riguardano diversi ambiti della scienza, tra cui:\nQuesti meccanismi di trasporto elementari sono replicati in scala macroscopica nelle operazioni unitarie, il cui sfruttamento a livello industriale viene realizzato attraverso impianti ove si realizzino trasformazioni fisico-chimiche.\nModelli lineari di trasporto.\nI tre meccanismi di trasporto possono essere descritti nell'approssimazione di corpo continuo da tre relazioni costitutive lineari analoghe tra loro: seguendo l'ordine delle equazioni di Navier, per la massa la legge di Fick, per la quantit\u00e0 di moto la legge di Newton, per l'energie infine la legge di Fourier per il flusso termico.\nMassa.\nLa legge di Fick afferma che in presenza di un gradiente di concentrazione, un flusso di materia \"J\" viene indotto in direzione ad esso opposta e proporzionale ad esso attraverso la costante di proporzionalit\u00e0 formula_1, detta diffusivit\u00e0 di materia. In termini matematici:\nNello spazio tridimensionale, la legge diventa:\nLa propriet\u00e0 di trasporto \u00e8 dunque la diffusivit\u00e0 e la grandezza oggetto di trasporto \u00e8 in questo caso la materia (con riferimento alle moli).\nQuantit\u00e0 di moto.\nLa legge di Newton approssima linearmente la relazione tra la pressione applicata a una parete che chiude da una parte un fluido e la variazione di velocit\u00e0 a distanza crescente dalla parete stessa. Se lo sforzo \u00e8 diretto lungo l'asse \"x\", si verifica che la velocit\u00e0 lungo l'asse \"y\" decresce, quindi:\ndove:\nLa stessa legge pu\u00f2 essere interpretata come il flusso di quantit\u00e0 di moto diretto lungo \"y\" e dovuto ad un gradiente di velocit\u00e0 tra i diversi \"piani\" via via pi\u00f9 distanti dalla pareti: letta in questa modo, la legge descrive come ad una variazione imprevista dell'energia cinetica del sistema si oppone un flusso di quantit\u00e0 di moto atto a sopperire alla variazione in corso. Questo costituisce il primo fenomeno di trasporto e, pertanto, la viscosit\u00e0 \u00e8 detta anche propriet\u00e0 di trasporto. Nello spazio tridimensionale, la legge diventa:\nEnergia.\nLa legge di Fourier asserisce che si instaura un flusso di calore \"q\" diretto in direzione opposta ad un gradiente di temperatura e proporzionale ad esso attraverso la costante di proporzionalit\u00e0 formula_9, detta conducibilit\u00e0 termica. In termini matematici:\nNello spazio tridimensionale, la legge diventa:\ndove formula_12 \u00e8 il tensore di conducibilit\u00e0 termica. L'interpretazione della legge nell'ottica dei fenomeni di trasporto vede quindi nella conducibilit\u00e0 termica la propriet\u00e0 di trasporto.\nAnalogie tra i fenomeni di trasporto.\nAnalogia tra le equazioni di trasporto.\nLa velocit\u00e0 di trasporto, sia essa riferita al trasporto di calore, di materia o di quantit\u00e0 di moto, \u00e8 esprimibile dal rapporto tra una forza spingente e una resistenza al trasporto.\nNei tre casi elencati, la forza spingente \u00e8 rispettivamente il gradiente di temperatura, il gradiente di concentrazione, e il gradiente di velocit\u00e0.\nConsiderando il caso semplice del trasporto lungo una direzione qualsiasi, le tre equazioni di trasporto elencate (legge di Newton, legge di Fourier e legge di Fick) possono essere espresse da un'unica equazione:\nin cui:\nAnalogie adimensionali.\nAnche tra i gruppi adimensionali che descrivono le condizioni del trasporto delle tre quantit\u00e0 (calore, materia e quantit\u00e0 di moto) sussistono forti analogie. In particolare, la seguente tabelle mette a confronto in risalto l'analogia tra trasporto di calore e trasporto di materia:\nGrazie alle analogie esistenti tra i diversi gruppi adimensionali, \u00e8 possibile conoscere la soluzione di un problema a partire da un problema analogo, ad esempio possiamo ricavare il coefficiente di scambio di materia riconducendoci ad un problema analogo di scambio di calore."}
{"id": "1853159", "revid": "599013", "url": "https://it.wikipedia.org/wiki?curid=1853159", "title": "Steve Zampieri", "text": "Carriera.\nPassato professionista nel 1999, ha colto due vittorie in carriera, al Prix d'Armorique in Francia e al Tour du Lac L\u00e9man in patria. Le sue doti di scalatore gli hanno comunque permesso di stare spesso con i primi sulle salite dei grandi giri e di poter cos\u00ec risultare uno dei gregari pi\u00f9 preziosi per diversi corridori, specialmente per Stefano Garzelli nel periodo in cui entrambi correvano per la Vini Caldirola-Nobili Rubinetterie. Ha annunciato il proprio ritiro alla fine del 2008."}
{"id": "1853160", "revid": "14214", "url": "https://it.wikipedia.org/wiki?curid=1853160", "title": "Tempo di permanenza", "text": ""}
{"id": "1853162", "revid": "642594", "url": "https://it.wikipedia.org/wiki?curid=1853162", "title": "Federico Augusto di Holstein-Gottorp", "text": ""}
{"id": "1853165", "revid": "110157", "url": "https://it.wikipedia.org/wiki?curid=1853165", "title": "Calcio a 5 ai Giochi sudamericani", "text": "Il calcio a 5 ai Giochi sudamericani ha iniziato la propria storia ufficialmente nel 2002, nel 2010 si terr\u00e0 la terza edizione del torneo.\nNelle edizioni del 1994 in Venezuela e nel 1998 in Ecuador, la Confederaci\u00f3n Sudamericana de Futsal organizz\u00f2 tornei di Calcio a 5 durante i giochi ODESUR, ma dall'avvento della FIFA nella gestione del calcio a 5 a livello di manifestazioni multidisciplinari, la presenza dei tornei ai giochi sudamericani furono cancellati dalla lista ufficiale delle manifestazioni sportive presenti alle due edizioni , tanto da ottenere formale protesta da parte di Patricio Ortiz Alarc\u00f3n, pioniere del futsal ecuadoriano."}
{"id": "1853171", "revid": "116637033", "url": "https://it.wikipedia.org/wiki?curid=1853171", "title": "Cucina ebraica", "text": "La cucina ebraica si riferisce alle tradizioni culinarie delle comunit\u00e0 ebraiche in tutto il mondo. Si \u00e8 evoluta nel corso dei secoli, a causa delle leggi dietetiche ebraiche (kashrut), delle festivit\u00e0 ebraiche e delle tradizioni \"Shabbat\" (Sabbath). La cucina ebraica \u00e8 influenzata dall'economia, dall'agricoltura e dalle tradizioni culinarie dei molti paesi in cui le comunit\u00e0 ebraiche si sono stabilite e varia ampiamente in tutto il mondo."}
{"id": "1853174", "revid": "767487", "url": "https://it.wikipedia.org/wiki?curid=1853174", "title": "Giorgio Canali &amp; Rossofuoco", "text": "Giorgio Canali &amp; Rossofuoco \u00e8 il terzo album in studio del cantante e chitarrista Giorgio Canali insieme ai Rossofuoco. L'album \u00e8 stato pubblicato nel 2004 da La Tempesta Dischi.\nIl disco.\nCome altri album celebri (ad esempio \"Fabrizio De Andr\u00e9\"), il disco non presenta esplicitamente un titolo ed \u00e8 noto pertanto semplicemente con il nome del gruppo stesso. In realt\u00e0 il titolo vero e proprio \u00e8 rappresentato da una freccia disegnata in copertina. Durante la fase di lavorazione il titolo provvisorio dell'album era \"Terzo tentativo incongruo\".\nAl contrario del precedente \"Rossofuoco\", che conteneva alcuni brani in lingua francese, tutti i testi sono in italiano. La canzone \"Rime con niente\" \u00e8 dedicata a Bertrand Cantat.\nCostituito da 10 tracce, l'album si distingue dal precedente per la diversa copertina (recante una freccia orientata verso il basso).\nTracce.\nMusiche di Giorgio Canali &amp; Rossofuoco (tranne ove indicato), testi di Giorgio Canali.\nFormazione.\nGruppo.\nAltri musicisti"}
{"id": "1853179", "revid": "1662206", "url": "https://it.wikipedia.org/wiki?curid=1853179", "title": "On &amp; On", "text": "On &amp; On \u00e8 un brano R&amp;B della cantautrice statunitense Erykah Badu, scritto dalla stessa interprete con JaBorn Jamal e prodotto da quest'ultimo insieme a Bob Powers, per l'album d'esordio della cantante, Baduizm. Il brano \u00e8 stato pubblicato all'inizio del 1997 come singolo apripista del disco e come primo singolo dell'artista: ha raggiunto la vetta della Billboard's Hot R&amp;B Singles &amp; Tracks ed \u00e8 entrato nella top20 della Billboard Hot 100, diventando disco d'oro. La canzone ha vinto numerosi premi, tra i quali un Grammy Award come Best Female R&amp;B Vocal Performance.\nVideo.\nIl videoclip della canzone \u00e8 stato diretto dall'allora quasi esordiente Paul Hunter e dalla cantante stessa, e si differenzia parecchio sia dalla videografia del regista che dalla maggior parte dei video in circolazione. Il video si ispira vagamente alla storia di Cenerentola e al film Il colore viola, e si apre con una semisoggettiva eseguita con steadicam e gru che segue l'artista, accompagnata da una scritta che appare sullo schermo introducendo \"A Story by Erykah Badu\" (presente in quasi tutti i suoi video, ogni volta con caratteri diversi a seconda dello stile del video), e dall'audio di \"Afro (freestyle skit)\", un brano musicale proveniente da \"Baduizm\"; la cantante cammina in aperta campagna dove razzolano polli e personaggi in vari abiti le camminano a fianco, in una giornata di pieno sole e ricca di infiorescenze di pioppo nell'aria, e si dirige verso un filo per stendere il bucato. Successivamente si appresta ad entrare in una casa di legno che si disloca su un solo piano, da cui esce una coppia, di cui la donna ordina qualcosa alla cantante in tono perentorio, seguiti da una ragazza che le fa la linguaccia: questi personaggi si dirigono con probabilit\u00e0 all'appuntamento domenicale religioso, e sono una sorta di famiglia di Cenerentola. Una volta varcata la porta, lo scenario che si presenta \u00e8 quello di una casa completamente sottosopra, con vari bambini che giocano e addirittura un pollo che cammina su un tavolo; a questo punto viene mostrato il viso dell'artista, la quale sbatte con violenza la porta d'ingresso, e inizia l'audio di \"On &amp; On\". La protagonista si accinge quindi a sbrigare varie faccende, tra cui legare una mucca al portico, riordinare la casa, pettinare una bambina, e stendere nuovamente il bucato, quando un cane le ruba un panno. A questo punto la cantante lo insegue per tutta la casa, finch\u00e9 non inciampa sull'uscita che d\u00e0 sul retro, finendo col viso in una pozza di fango tra balle di paglia; Erykah continua a cantare nel fango finch\u00e9 si trasferisce in casa per pulirsi e prepararsi per la sua performance canora. La scena successiva si svolge in una sorta di locale semiclandestino per afroamericani durante i primi del 900, dove Erykah appare con un vestito e un turbante verdi ricavati dalle tovaglie di casa; e infatti la madre/matrigna presente tra il pubblico riconosce le sue stoffe. Con questo video Badu fa conoscere il look tipico dei suoi primi anni di carriera, in cui i lunghi turbanti che nascondono i capelli sono elementi tipici.\nRiconoscimenti.\nIl singolo d'esordio della Badu ha fatto incetta di premi e nomination quasi ovunque. Ai Grammy Awards del 1998 \u00e8 riuscito a vincere nella categoria Best Female R&amp;B Vocal Performance, quando \"Baduizm\" ha vinto come Best R&amp;B Album, regalando alla cantautrice due Grammy nello stesso anno grazie al suo debutto. Ai Soul Train Music Award la canzone ha trionfato in addirittura due categorie, Favorite Female Soul/R&amp;B Single e Favorite New R&amp;B/Soul or Rap New Artist, mentre ai Lady of Soul Awards non ha vinto nulla, pur essendo nominata in tre categorie: Favorite Female Solo Single, Best R&amp;B/Soul or Rap Song of the Year e Best New R&amp;B/Soul or Rap New Artist.\nIl videoclip del singolo \u00e8 l'unico della cantante ad essere mai stato nominato finora agli MTV Video Music Awards, nelle categorie Best Female Video e Best R&amp;B Video.\nLa webzine Pitchfork ha inserito la canzone nella lista delle 200 migliori tracce degli anni 1990, per la precisione al numero 78, definendo il suo stile \"una miscela di beat hip-hop acustici e spontanei, e di voce blues e classica\", e paragonando Badu a Billie Holiday e Nina Simone.\nSlant ha collocato il brano al numero 46 tra i 100 migliori degli anni '90, definendolo \"sonoricamente introspettivo come il suo creatore, una donna [...] che sembra stia ancora nascondendo pi\u00f9 di quello che sta rivelando.\"\nLa rivista Spin ha collocato il brano alla posizione numero 15 (in ex aequo con \"Brown Sugar\" di D'Angelo) nella lista dei migliori brani degli anni 1990.\nRicezione.\nIl singolo \u00e8 entrato nella Hot 100 direttamente in top40, al numero 33, il 25 gennaio 1997; durante la sua terza settimana di presenza in classifica, l'8 febbraio 1997, \u00e8 gi\u00e0 entrato in top20, precisamente al numero 15, e durante la quinta settimana ha raggiunto la sua posizione pi\u00f9 alta, la numero 12. Il singolo ha passato 19 settimane nella Hot 100, ed \u00e8 stato classificato alla posizione numero 83 nella lista di fine anno dei singoli di maggior successo. Il successo nella classifica R&amp;B \u00e8 stato pi\u00f9 grande: entrato direttamente in top10 al numero 7, il brano ha raggiunto il numero 1 durante la sua terza settimana di presenza in classifica, rimanendovi per due settimane consecutive. \"On &amp; On\" ha speso ben 31 settimane nella classifica R&amp;B, ed \u00e8 arrivato alla posizione numero 9 nella classifica dei 100 maggiori successi R&amp;B/Hip-hop del 1997. Nel Regno Unito il singolo \u00e8 arrivato alla dodicesima posizione proprio come negli States, e resta finora la posizione pi\u00f9 alta mai raggiunta nelle classifiche britanniche da un singolo di Erykah Badu."}
{"id": "1853193", "revid": "144796", "url": "https://it.wikipedia.org/wiki?curid=1853193", "title": "Augusto I di Oldenburg", "text": "Biografia.\nPaolo Federico Augusto nacque come figlio primogenito del duca Pietro I di Oldenburg e di sua moglie, la duchessa Federica Elisabetta di W\u00fcrttemberg.\nDal 1803 al 1805 frequent\u00f2 l'Universit\u00e0 di Lipsia, dovendo poi fuggire in Russia quando i francesi di Napoleone I occuparono Oldenburg nel 1810, e vi rimase sino alla liberazione del paese nel 1813, partecipando attivamente alle guerre.\nDal 1811 al 1816 fu governatore dell'Estland per conto dello zar Paolo I di Russia e partecip\u00f2 agli scontri del 1812 e del 1814, tornando poi dapprima in Russia e nel 1816 a Oldenburg.\nQui egli spos\u00f2 il 24 luglio 1817 la principessa Adelaide di Anhalt-Bernburg-Schaumburg-Hoym, figlia del principe Vittorio II di Anhalt-Bernburg-Schaumburg-Hoym, con la quale ebbe due figlie. La moglie mor\u00ec nel 1820. Nel 1825 Federico Augusto I si rispos\u00f2 con la principessa Ida, sua cognata, sorella minore di Adelaide, che mor\u00ec poco dopo aver dato alla luce l'erede al trono, il duca Nicola Federico Pietro (nato l'8 luglio 1827). Nel 1831 si spos\u00f2 per la terza volta con la principessa Cecilia di Svezia, figlia del re Gustavo IV Adolfo.\nDopo la morte del padre (21 maggio 1829) ottenne il governo sul ducato (che gi\u00e0 amministrava formalmente dal 1821 a suo nome) e sanc\u00ec l'uso ufficiale del titolo di granduca per i reggenti di Oldenburg (titolo gi\u00e0 concesso dal 1815). In onore del padre cre\u00f2 il 27 novembre 1838 una medaglia al servizio militare.\nAlla fine del 1831 pubblic\u00f2 un codice di leggi per la gestione pi\u00f9 accurata delle attivit\u00e0 comunali, ma questo non riusc\u00ec a corrispondere alle esigenze della popolazione, che si rivolt\u00f2 sulla scia degli eventi europei nel 1848, costringendo il granduca a firmare una costituzione il 18 febbraio 1849. La costituzione, tuttavia, non entr\u00f2 in vigore sino al 1852.\nDiscendenti.\nDal primo matrimonio del 1817 con la principessa Adelaide di Anhalt-Bernburg, Federico Augusto I ebbe i seguenti figli:\nDal secondo matrimonio del 1825 con la principessa Ida di Anhalt-Bernburg-Schaumburg-Hoym, nacque il seguente figlio:\nDal terzo matrimonio del 1831 con la principessa Cecilia di Svezia (1807-1844), Federico Augusto I ebbe i seguenti figli:"}
{"id": "1853195", "revid": "17194072", "url": "https://it.wikipedia.org/wiki?curid=1853195", "title": "Jinnaluo Wang", "text": ""}
{"id": "1853197", "revid": "17194082", "url": "https://it.wikipedia.org/wiki?curid=1853197", "title": "Kinnara", "text": ""}
{"id": "1853198", "revid": "57872", "url": "https://it.wikipedia.org/wiki?curid=1853198", "title": "Chiesa di Santa Maria di Nazareth (Sestri Levante)", "text": ""}
{"id": "1853199", "revid": "647919", "url": "https://it.wikipedia.org/wiki?curid=1853199", "title": "Pietro Federico Luigi di Holstein-Oldenburg", "text": ""}
{"id": "1853200", "revid": "17194097", "url": "https://it.wikipedia.org/wiki?curid=1853200", "title": "Kimnara", "text": ""}
{"id": "1853217", "revid": "2014155", "url": "https://it.wikipedia.org/wiki?curid=1853217", "title": "Pietro II di Oldenburg", "text": "Biografia.\nNicola Federico Pietro era il figlio primogenito maschio di Augusto I, granduca di Oldenburg (1783-1853) e della principessa Ida di Anhalt-Bernburg-Schaumburg-Hoym (1804-1828); succedette al padre nel governo del granducato di Oldenburg il 27 febbraio 1853. Nel 1864 ottenne il patronato di numerose opere assistenziali, creando a Oldenburg una delle prime associazioni per l'assistenza ai feriti di guerra, che veniva operata attraverso volontari ausiliari della compagnia della Croce Rossa. Lo stesso anno avanz\u00f2 delle pretese anche sul trono del ducato di Schleswig-Holstein, firmando il 27 ottobre 1866 un contratto con la Prussia secondo il quale egli avrebbe ricevuto la citt\u00e0 di Ahrensb\u00f6k in cambio della rinuncia ai suoi diritti, aderendo alla confederazione tedesca a favore della medesima.\nDiscendenza.\nIl 10 febbraio 1852 Nicola Federico Pietro spos\u00f2 la principessa Elisabetta Paolina Alessandrina (26 marzo 1826 - 2 febbraio 1896), figlia terzogenita del duca Giuseppe di Sassonia-Altenburg (1789-1868) e della principessa Amalia di W\u00fcrttemberg. \nLa coppia ebbe i seguenti figli:"}
{"id": "1853218", "revid": "2110845", "url": "https://it.wikipedia.org/wiki?curid=1853218", "title": "Christian Goudineau", "text": "Biografia.\nChristian Goudineau \u00e8 stato membro dell'\u00c9cole fran\u00e7aise de Rome dal 1965 al 1968. Nel 1968 \u00e8 stato nominato \"Assistant\", quindi \"charg\u00e9 d'enseignement\" e infine \" professore\" all'Universit\u00e9 de Provence (Aix-en-Provence) in \"Antichit\u00e0 nazionali\". Dal 1975 al 1979, \u00e8 stato nominato Direttore della \"Unit\u00e9 de formation et de recherche\" \"Lettres\" della stessa universit\u00e0. Ha lasciato l'Universit\u00e0 di Provenza nel 1984, al momento della sua nomina al Coll\u00e8ge de France.\nDal 1969 al 1982, \u00e8 stato \"Direttore delle Antichit\u00e0 storiche della Costa azzurra\" e, dopo il 1978, membro del \"Consiglio superiore della ricerca archeologica\" (\"Conseil Sup\u00e9rieur de la Recherche arch\u00e9ologique\").\nDal 1985 al 1994, \u00e8 stato Direttore dell\"Unit\u00e9 propre de recherche\" del CNRS \"Gallia - Gallia Pr\u00e9histoire\" e, tra il 1992 e il 1995, Presidente del \"Comit\u00e9 de l'Arch\u00e9ologie\" del CNRS.\nDal 1985 al 2001, ha presieduto il Consiglio scientifico del \"Centre Europ\u00e9en du Mont-Beuvray\".\nMuore il 9 maggio 2018 all'et\u00e0 di 79 anni.\nLa cattedra di Antichit\u00e0 nazionali.\nLa cattedra di Antichit\u00e0 nazionali fu creata nel 1905 da Camille Jullian che per primo volle incardinare la storia della Gallia nell'insegnamento superiore. Gli succederanno Albert Grenier, dal 1935 al 1948, e Paul-Marie Duval, dal 1964 al 1982.\nDue sono le missioni da lui perseguite:\nQuale fu il ruolo di Cesare, conquistatore della Gallia? Come sono nati miti, immagini ed eroi?"}
{"id": "1853219", "revid": "1573940", "url": "https://it.wikipedia.org/wiki?curid=1853219", "title": "Micromalthus debilis", "text": "Micromalthus debilis \u00e8 un coleottero del sottordine Archostemata. \u00c8 l'unica specie della famiglia Micromalthidae .\nL'interesse di \"M. debilis\" \u00e8 di tipo biologico, per la complessit\u00e0 del suo ciclo e la particolarit\u00e0 dei meccanismi di riproduzione.\nDescrizione.\nL'adulto \u00e8 di piccole dimensioni, lungo circa 2 mm, di colore scuro, con zampe e antenne giallastre. Il capo \u00e8 largo quanto il torace o poco pi\u00f9, con occhi laterali e antenne moniliformi. Il protorace \u00e8 lungo e le elitre non ricoprono completamente l'addome.\nDistribuzione e habitat.\nGli stadi giovanili si sviluppano nel legno morto in decomposizione, talvolta anche sul legno in opera. Il ritrovamento di esemplari fossili, risalenti secondo i siti a periodi che vanno dal Cretacico all'Oligocene, fa ritenere che la specie avesse una larga distribuzione, ma che in seguito il suo areale si ridusse alla sola regione neartica e, precisamente, alle regioni orientali degli attuali Stati Uniti d'America.\nDal suo areale originario, la specie si \u00e8 diffusa in varie parti del mondo, introdotta artificialmente attraverso il commercio del legname. La sua presenza \u00e8 stata rilevata da diversi Autori in varie regioni del Nordamerica, in America Centrale, in Sudamerica, nel Sudafrica, in Europa, in Asia e in Oceania.\nCiclo e riproduzione.\nLa singolarit\u00e0 di questa specie risiede nel polimorfismo larvale e nella complessit\u00e0 sia dello sviluppo postembrionale sia del meccanismo riproduttivo, che contempla oltre alla riproduzione sessuale anche la pedogenesi e la partenogenesi. La riproduzione \u00e8 vivipara, perci\u00f2 non vengono emesse le uova ma partorite larve. Il genoma \u00e8 diploide nelle femmine e aploide nei maschi.\nLe larve possono presentare diverse forme secondo lo stadio di sviluppo: campodeiforme (triungulino), cirtosomatica (simile a quelle dei Curculionidi), apoda (simile a quella dei Cerambicidi).\nIl ciclo \u00e8 piuttosto complesso ed \u00e8 basato fondamentalmente su una forma di partenogenesi telitoca detta \"pedogenesi\": le femmine non completano lo sviluppo somatico, ma restano allo stadio giovanile portando a maturazione le gonadi. Queste femmine si alimentano sul legno in decomposizione ed hanno l'aspetto di una larva di Cerambicide (apoda). Da queste larve mature sessualmente si originano larve campodeiformi, i triungulini, che possono avere differenti sviluppi:\nIn tutti i casi, lo sviluppo delle larve pedogenetiche provoca la morte della madre, che a causa dell'habitus giovanile non dispone di un apparato riproduttore in grado di partorire le larve.\nAlimentazione e riproduzione.\nUn aspetto biologico di particolare importanza \u00e8 il regime dietetico: le larve femminili, essendo xilofaghe, dispongono di batteri simbionti in grado di digerire la cellulosa. Questi simbionti sono trasmessi dalla madre, ma con risultati differenti secondo il sesso: le larve di sesso femminile diventano autonome, perch\u00e9 dispongono di simbionti funzionali; le larve di sesso maschile ricevono invece batteri senescenti e possono alimentarsi solo come endoparassitoidi a spese della madre.\nIl comportamento delle larve maschili rappresenterebbe uno svantaggio biologico e questo spiegherebbe l'ordinariet\u00e0 della pedogenesi per partenogenesi telitoca, mentre la seconda via, la partenogenesi arrenotoca, sarebbe un evento piuttosto raro."}
{"id": "1853220", "revid": "1543377", "url": "https://it.wikipedia.org/wiki?curid=1853220", "title": "Marco Mantova Benavides", "text": "Biografia.\nLa sua famiglia, di origine spagnola, si era trasferita a Padova da Mantova, citt\u00e0 della quale aveva assunto il cognome. Marco studi\u00f2 giurisprudenza all'Universit\u00e0 di Padova, citt\u00e0 dalla quale non si allontan\u00f2 mai durante la sua vita. Dopo essersi addottorato, dal 1518 fino al 1564 insegn\u00f2 diritto civile, canonico e penale nell'ateneo di Padova.\nMolte notizie sulla sua vita sono note dalla sua corrispondenza. In una lettera all'Aretino, per esempio, raccont\u00f2 di aver incaricato Bartolomeo Ammannati di preparargli il monumento funebre nella Chiesa degli Eremitani. Appassionato d'arte spendeva tutti suoi guadagni nella raccolta di opere d'arte e documenti antichi. Fu inoltre attivo nell'Accademia degli Infiammati, di cui fu uno dei fondatori, ed ebbe contatti con i principali intellettuali padovani (Sperone Speroni, Bernardino Tomitano, Francesco Sansovino, Pietro Bembo, Luigi Alamanni, Benedetto Varchi, Lazzaro Bonamico, Giovanni Cornaro, ecc.). Cur\u00f2 fra l'altro le opere di Francesco Petrarca di cui tradusse alcune liriche del \"Canzoniere\" in lingua latina. Scrisse egli stesso delle rime petrarcheggianti in volgare e una novella, l\"'Heremita\".\nCome giureconsulto acquist\u00f2 grande fama: riceveva dall'Universit\u00e0 padovana uno stipendio di 800 fiorini, di gran lunga superiore a quello degli altri colleghi, e fu consulente di papi e degli imperatori Carlo V e Ferdinando I. Una sua statua, opera dello scultore Giovanni Ferrari, fu eretta al Prato della Valle per volont\u00e0 dell'elettore di Sassonia Federico Augusto.\nNella Chiesa degli Eremitani di Padova si trova il suo mausoleo."}
{"id": "1853227", "revid": "62221", "url": "https://it.wikipedia.org/wiki?curid=1853227", "title": "Micromalthidae", "text": ""}
{"id": "1853229", "revid": "62221", "url": "https://it.wikipedia.org/wiki?curid=1853229", "title": "Micromalthus", "text": ""}
{"id": "1853235", "revid": "228587", "url": "https://it.wikipedia.org/wiki?curid=1853235", "title": "Segreto", "text": ""}
{"id": "1853238", "revid": "118031507", "url": "https://it.wikipedia.org/wiki?curid=1853238", "title": "Sant'Orante", "text": "Biografia.\nNacque intorno all'anno 1400. Fu un pellegrino anonimo proveniente dalla Calabria che viveva di elemosine. Durante il pellegrinaggio si ammal\u00f2 gravemente e si ferm\u00f2 a Ortucchio, in Abruzzo, vicino alla chiesa originariamente dedicata a Santa Maria in Ortucla (o Santa Maria in Ortuch\u00eds) e successivamente a lui intitolata. \nSecondo il racconto agiografico, dopo una giornata di questua, avrebbe fatto ritorno al luogo di culto, trovandolo chiuso; cos\u00ec avrebbe deciso di pregare all'esterno, su un cumulo di viti secche. Era il 5 marzo 1431 di un inverno ancora rigido, per questo sarebbe morto per assideramento avendo trovato la porta della chiesa sbarrata. La mattina seguente il paese avrebbe sentito suonare le campane a festa. Gli ortucchiesi, recatisi presso la chiesa, lo avrebbero ritrovato in ginocchio su quelle viti, non pi\u00f9 secche ma che avrebbero prodotto nottetempo uva matura; non conoscendo il suo nome, lo chiamarono dalla posizione assunta \u00abOrante\u00bb. \nAlcuni storici ritengono che le fonti sulla data della morte del santo e quindi relative anche al periodo della sua esistenza non siano esatte, in quanto la data della morte sarebbe stata omologata per errore con quella della traslazione, risultando pertanto posticipata di circa quattro secoli.\nIl culto.\nLa chiesa pi\u00f9 antica di Ortucchio \u00e8 stata intitolata al santo dopo la sua morte, le cui ossa sono ivi conservate. Nel 2018 il vescovo di Avezzano, Mons. Pietro Santoro ha elevato la chiesa a santuario. \nSant'Orante \u00e8 il patrono del comune abruzzese. I festeggiamenti si svolgono ad Ortucchio il 5 marzo, mentre la festa autunnale viene celebrata il 28 settembre."}
{"id": "1853240", "revid": "2014155", "url": "https://it.wikipedia.org/wiki?curid=1853240", "title": "Federico Augusto II di Oldenburg", "text": "Biografia.\nFederico Augusto era il figlio primogenito del granduca Pietro II di Oldenburg e di sua moglie, la principessa Elisabetta Paolina di Sassonia-Altenburg. Suo fratello minore era Giorgio Luigi.\nIl regno di Federico Augusto inizi\u00f2 il 13 giugno 1900 alla morte del padre. Federico Augusto venne considerato un tipico conservatore rappresentante della politica prussiana (e poi tedesca) del Guglielmismo. I suoi interessi riuscirono a vertere in maniera predominante in questo senso, dando grande preferenza ed impulso alla navigazione ed alla creazione di una flotta sul modello prussiano. Federico Augusto fu tra l'altro l'inventore del DRP 157706, un particolare propellente per navi, protetto da numerose patenti, detto il \u201cNiki propeller\u201d. Federico Augusto diede in appalto la fabbricazione di questo carburante alla ditta amburghese di Theodor Zeise. Zeise si rifiut\u00f2, riconoscendo la competitivit\u00e0 del prodotto.\nFederico Augusto si dedic\u00f2 anche allo sviluppo di strade e vie d'acqua, rimuovendo anche i desueti porti sul fiume Weser. Ottenne una patente di capitano dalla scuola di navigazione di Elsfleth, occupandosi personalmente delle operazioni di recupero delle navi affondate durante la prima guerra mondiale per conto del governo italiano, ricevendo da Vittorio Emanuele III di Savoia la medaglia d'oro al valor militare per questo compito. Per queste sue abilit\u00e0 marittime, l'imperatore Guglielmo II di Germania lo nomin\u00f2 ammiraglio della Marina imperiale tedesca.\nA causa degli eventi nazionali, per\u00f2, il suo governo cadde l'11 novembre 1918 e venne costretto a risiedere in esilio al castello di Rastede.\nMatrimoni e figli.\nFederico Augusto II spos\u00f2 la principessa Elisabetta Anna di Prussia (1857\u22121895) il 18 febbraio 1878 a Berlino, dalla quale ebbe i seguenti figli:\nDopo la morte della prima moglie, Federico Augusto II si rispos\u00f2 il 24 ottobre 1896 a Schwerin con la principessa Elisabetta di Meclemburgo-Schwerin, dalla quale ebbe i seguenti figli, tra cui due gemelli:"}
{"id": "1853246", "revid": "767487", "url": "https://it.wikipedia.org/wiki?curid=1853246", "title": "L'erba del vicino", "text": "L'erba del vicino (\"The 'Burbs\") \u00e8 un film del 1989 diretto da Joe Dante, con protagonisti Tom Hanks, Bruce Dern e Rick Ducommun.\nIn Italia ha saltato la sala cinematografica, approdando direttamente in home video.\nTrama.\nIn una strada della periferia americana 3 vicini sono incuriositi da dei nuovi eccentrici arrivati che vivono isolati in una vecchia casa: i Klopek.\nLa curiosit\u00e0 diventa sospetto non condiviso dalle loro mogli a seguito di strani rumori notturni e da strani accadimenti naturali.\nLa temporanea scomparsa di un anziano li convince di avere accanto degli assassini e atteggiandosi in maniera esilarante da commando indagano ad ogni occasione nella propriet\u00e0.\nRiescono ad avvicinarli anche con l'aiuto delle mogli, che credendo ormai i propri mariti impazziti dalle loro mosse, per scoprire che facciano i vicini, vanno a bussare alla porta per fare la loro conoscenza. In effetti all'interno vedono un po' di cose strane, a cui per\u00f2 le mogli non danno alcun peso.\nIngannando le mogli, i 3 protagonisti penetrano nella casa dei vicini, approfittando di una loro uscita, alla ricerca dell'anziano. Arrivando nella cantina cominciano a scavare e proprio quando pensano di aver trovato l'uomo, i vicini tornano seguiti dalla polizia e allo stesso tempo uno dei 3 colpisce sbadatamente la tubatura del gas facendo esplodere l'intera casa. La situazione si \u00e8 capovolta, loro non avevano niente in mano e facendo esplodere la casa, diventano gli accusati. I loro sospetti sembrano oramai infondati e i 3 si avviano alla detenzione, ma proprio mentre tutto sembrava finito, si scopre che l'errore era solo nell'identificazione delle vittime, infatti l'anziano era tornato a casa quella sera, ma nel bagagliaio dei vicini viene ritrovata una bella collezione di scheletri."}
{"id": "1853250", "revid": "253269", "url": "https://it.wikipedia.org/wiki?curid=1853250", "title": "Dominic Chianese", "text": "Biografia.\nAttore teatrale off-Broadway per molti anni, ha alternato l'attivit\u00e0 teatrale a quella di musicista, cimentandosi con la chitarra e il canto: il suo repertorio contempla molti classici melodici italiani (tra tutti \"Core 'ngrato\" di Salvatore Cardillo).\nMagro e allampanato, col viso scarno e lo sguardo ambiguo e tagliente, Chianese ha interpretato diversi ruoli marginali all'interno di importanti produzioni, recitando, tra gli altri, quattro film con l'amico Al Pacino (tra cui l'interpretazione di Johnny Ola ne \"Il padrino - Parte II\" di Francis Ford Coppola).\nOttiene la popolarit\u00e0 in et\u00e0 avanzata, interpretando il ruolo di Corrado \"Junior\" Soprano dal 1999 al 2007 nella pluripremiata serie televisiva HBO \"I Soprano\".\nDoppiatori italiani.\nNelle versioni in italiano dei suoi film, Dominic Chianese \u00e8 stato doppiato da:"}
{"id": "1853254", "revid": "144796", "url": "https://it.wikipedia.org/wiki?curid=1853254", "title": "Augusta di Ebersdorf und Lobenstein", "text": ""}
{"id": "1853259", "revid": "1318658", "url": "https://it.wikipedia.org/wiki?curid=1853259", "title": "Shimizu S-Pulse", "text": "Lo \u00e8 una societ\u00e0 calcistica giapponese con sede a Shimizu, nella prefettura di Shizuoka.\nIn origine il club si chiamava Shimizu FC, ma nel giro di un paio di mesi dalla sua fondazione (avvenuta nel 1991) il nome venne cambiato in Shimizu S-Pulse. Il nome \"S-Pulse\" deriva dalla combinazione della lettera \"S\" (iniziale di Shizuoka, Shimizu e soccer) con la parola inglese \"Pulse\" (\"impulso\", in italiano).\nStoria.\nIntroduzione.\nFondato nel 1991, lo S-Pulse \u00e8 un club relativamente giovane, eppure sin dal 1993 \u00e8 divenuto una delle compagini pi\u00f9 competitive nel calcio del sol levante. Nella sua breve storia, infatti, la squadra di Shimizu ha gi\u00e0 vinto tutte e tre le coppe nazionali, ed \u00e8 anche riuscito ad aggiudicarsi la Coppa delle Coppe asiatica, inoltre non \u00e8 mai retrocesso. Nella bacheca del club manca per\u00f2 ancora il titolo di campione del Giappone, solo sfiorato nel 1999.\nNella J. League (1992-1993).\nNel 1992, lo S-Pulse esordisce nella Coppa Yamazaki Nabisco qualificandosi subito per la semifinale, in cui sconfigge il Nagoya Grampus Eight. Il sogno di vincere la coppa si infrange per\u00f2 in finale contro il Verdy Kawasaki.\nNel 1993, lo S-Pulse diventa uno dei dieci club fondatori della J. League, chiudendo il girone di andata al quarto posto e quello di ritorno al secondo. Ancora una volta la squadra raggiunge la finale di Coppa J. League, in cui viene nuovamente battuta dal Verdy Kawasaki.\nFine anni Novanta (1994-1999).\nLa stagione 1994 \u00e8 interlocutoria, mentre quella del 1995 \u00e8 un vero disastro sportivo, infatti lo S-Pulse non riesce a essere protagonista in nessuna competizione a cui prende parte.\nNel 1996 arriva il primo successo per il club: nella finale di Coppa J. League, dopo aver sconfitto in semifinale il Bellmare Hiratsuka per 5-0, lo S-Pulse se la deve vedere ancora con il Verdy Kawasaki. La partita \u00e8 spettacolare e i tempi di gioco si concludono sul punteggio di 3-3, ma ai rigori la spunta stavolta lo S-Pulse.\nIl 1997 e il 1998 vedono dei miglioramenti in campionato rispetto alle stagioni precedenti, ma ancora una volta sono le coppe a dare al club le soddisfazioni pi\u00f9 grandi: lo S-Pulse arriva alla final della Coppa dell'Imperatore nel 1998, ma perde 2-1 contro lo Yokohama Fl\u00fcgels.\nIl 1999 inizia con la prima apparizione dello S-Pulse nella Supercoppa del Giappone, persa per\u00f2 per 2-1. In campionato, la squadra di Shimizu raggiunge la finale, in cui deve affrontare il J\u00fabilo Iwata. Le sfide di andata e ritorno si concludono in perfetto equilibrio (una vittoria per 2-1 a testa), ma a prevalere \u00e8 il Jubilo Iwata ai rigori.\nIl nuovo millennio (2000-2005).\nNel 2000 lo S-Pulse vince la Coppa delle Coppe asiatica e nel 2001 si aggiudica la Coppa dell'Imperatore. Nello stesso anno, il club porta a casa pure una Supercoppa del Giappone, vinta anche nella stagione successiva. Questi continui successi in coppa mascherano per\u00f2 un dato di fatto preoccupante, ossia l'incapacit\u00e0 della squadra di essere competitiva in campionato.\nDal 2003 al 2005, lo S-Pulse colleziona nelle coppe altre due semifinali e una finale di Emperor's Cup persa per 2-1 contro l'Urawa Red Diamonds.\nStagioni 2006-2007.\nLo S-Pulse inizia il campionato 2006 con tre vittorie consecutive e questo buon stato di forma continua per tutta la stagione, conclusa al quarto posto. La squadra ottiene lo stesso identico risultato nell'anno seguente, ma le coppe sono avare di soddisfazioni, cos\u00ec il club di Shimizu conclude la quinta stagione di fila senza nuovi trofei in bacheca.\nTifoseria.\nLo S-Pulse ha una tifoseria colorata e rumorosa che lo segue anche durante le trasferte in tutto il Giappone. I tifosi di questa squadra si caratterizzano per lo stile latino, utilizzando spesso per incitare i propri beniamini delle sonorit\u00e0 che richiamano il samba brasiliano.\nPropriet\u00e0.\nA differenza delle altre societ\u00e0 professionistiche della J. League, inizialmente lo S-Pulse non era di propriet\u00e0 di una grande compagnia (e questo fatto pesava non poco sulle possibilit\u00e0 economiche del club). A sostenere finanziariamente il club era quindi la S-Lap Communications, una compagnia locale di medie dimensioni. Questa societ\u00e0 era stata fondata dai cittadini di Shimizu in collaborazione con la societ\u00e0 televisiva della prefettura di Shizuoka. Oggi lo S-Pulse \u00e8 controllato da una cordata di aziende locali, guidata dalla Suzuyo Corporation. Questa cordata \u00e8 nota con il nome di \"S-Pulse, Inc\".\nLo S-Pulse nella cultura di massa.\nNonostante la sua breve storia, questo club ha avuto un notevole impatto nella cultura popolare giapponese legata al calcio: nel popolarissimo fumetto \"Holly &amp; Benji\", due dei personaggi (Takeshi Kishida e Yuzo Morisaki, Charlie Custer e Alan Crocker nella edizione italiana rispettivamente), divenuti calciatori professionisti cominciano a giocare nello S-Pulse.\nStadio.\nLo stadio dello S-Pulse \u00e8 il Nihondaira Sports Stadium di Shimizu, che pu\u00f2 ospitare fino a 20.339 spettatori. La ridotta capienza di questo impianto ha talvolta obbligato la societ\u00e0 a far disputare gli incontri in stadi pi\u00f9 grandi.\nMascotte.\nIl coniglio \"Palchan\" \u00e8 la mascotte della squadra e ha il compito di intrattenere il pubblico con coreografie e balli acrobatici prima della partita e durante l'intervallo della stessa. Questo personaggio \u00e8 stato ideato da Guy Gilchrist, un cartoonist professionista (il nome della mascotte deriva da \"pal\", amico in inglese, e \"chan\", un suffisso affettuoso molto usato in Giappone). Lo S-Pulse ha anche un gruppo di cheerleader chiamato \"Orange Wave\" \"Onda Arancione\", in italiano).\nIl marchio \"S-Pulse\".\nA Shizuoka e nelle sue immediate vicinanze ci sono ben quattro negozi ufficiali che vendono tutti i prodotti legati al club (tutti questi negozi sono detti \"S-Pulse Dream House\"). I \"Dream House\", oltre al merchandising, si occupano della vendita dei biglietti per le partite della squadra e hanno anche delle aree dedicate alla trasmissione in diretta televisiva delle gare in trasferta dello S-Pulse.\nOrganico.\nRosa 2022.\n\"Rosa e numerazione aggiornate all'11 gennaio 2022\".\nStaff tecnico.\n\"Staff tecnico aggiornato all'11 gennaio 2022\".\nCalciatori.\nSquadre giovanili.\nIl club gestisce anche delle squadre giovanili allo scopo di far crescere dei nuovi talenti. Kohei Hiramatsu, K\u014dta Sugiyama e Daisuke Ichikawa sono esempi di calciatori che, partendo dalle giovanili, sono riusciti ad arrivare fino in prima squadra.\nCalciatori che hanno militato nello S-Pulse con almeno una presenza in Coppa del Mondo.\nCoppa del Mondo 1994\nCoppa del Mondo 1998\nCoppa del Mondo 2002\nCoppa del Mondo 2006\nCoppa del Mondo 2010"}
{"id": "1853277", "revid": "767487", "url": "https://it.wikipedia.org/wiki?curid=1853277", "title": "Eva Poles", "text": "Biografia.\nFin dai primi anni dell'adolescenza collabora con diversi gruppi del panorama alternativo. Nel 1993 partecipa con Rude Agent alla raccolta \"Skandalo al sole\", pubblicata da Vox Pop. Nello stesso periodo \u00e8 cantante dei PIMPS, un progetto musicale di Teho Teardo.\nNel 1994 inizia la collaborazione con Gian Maria Accusani che porter\u00e0 alla nascita dei Prozac+. Il primo album del gruppo, \"Testa plastica\", esce nel 1996 per l'etichetta indipendente Vox Pop. Nel 1998 il gruppo vince un disco d'oro e uno di platino con l'album \"Acido Acida\" e, nel 1997, apre i concerti degli U2 nelle due tappe italiane del loro \"PopMart Tour\".\nNel 2000 esce \"3Prozac+\", il primo lavoro del gruppo con distribuzione estera. Dal 2006 Eva \u00e8 membro di Rezophonic, un'iniziativa discografica che sostiene il progetto idrico di AMREF Italia e vede proporsi sul palco alcuni artisti dell'attuale panorama italiano.\nNel 2011 per i Rezophonic compone testi e musica del brano da lei cantato \"Regina veleno\" inserito nell'album \"Nell'acqua\".\nGli ultimi anni l'hanno vista impegnata anche sul fronte della didattica, tenendo lezioni e seminari di canto moderno in varie citt\u00e0 italiane. Di frequente \u00e8 stata membro di giurie selezionatrici in svariati concorsi musicali.\nTra i molti interessi, l'ultimo in ordine di tempo, \u00e8 quello per la pedana da Dj. I suoi Dj Set in solitaria o con il progetto Vipere Dj Set, condiviso con Laura Bussani, l'hanno portata a esibirsi in alcuni tra i club del circuito alternativo italiano.\nEva Poles esordisce come cantante solista con il nome d'arte Eva con il brano \"Cadono nuvole\", primo singolo estratto dal suo album \"Duramadre\", uscito il 24 aprile 2012. La formazione che accompagna Eva nei suoi live vede Massimiliano Zanotti alla chitarra, William Nicastro al basso, Stefano Facchi alla batteria e Gionata Bettini alle tastiere.\nIl 14 gennaio 2013 esce \"Il giocatore\", secondo singolo estratto dal suo album solista.\nEva Poles appare nel videoclip di Diego Mancino \"A parte te\", per la regia di Andrea Basile; in quelli di Rezophonic \"L'uomo di plastica\", \"Spasimo\" e \"Regina veleno\" e nel 2012 nel video dei Litfiba \"La mia valigia\"."}
{"id": "1853282", "revid": "729019", "url": "https://it.wikipedia.org/wiki?curid=1853282", "title": "Sojuz TMA-13", "text": "La Sojuz TMA-13 \u00e8 stata una missione con equipaggio diretta verso la Stazione Spaziale Internazionale. Ha portato in orbita l'equipaggio Expedition 18. La navetta \u00e8 stata lanciata il 12 ottobre 2008 alle 07:01 ed \u00e8 atterrata alle 7:16 UTC dell'8 aprile 2009."}
{"id": "1853288", "revid": "767487", "url": "https://it.wikipedia.org/wiki?curid=1853288", "title": "Geologia del petrolio", "text": ""}
{"id": "1853291", "revid": "62221", "url": "https://it.wikipedia.org/wiki?curid=1853291", "title": "Paurometaboli", "text": ""}
{"id": "1853293", "revid": "62221", "url": "https://it.wikipedia.org/wiki?curid=1853293", "title": "Neometaboli", "text": ""}
{"id": "1853295", "revid": "62221", "url": "https://it.wikipedia.org/wiki?curid=1853295", "title": "Ametaboli", "text": ""}
{"id": "1853296", "revid": "62221", "url": "https://it.wikipedia.org/wiki?curid=1853296", "title": "Catametaboli", "text": ""}
{"id": "1853297", "revid": "1226", "url": "https://it.wikipedia.org/wiki?curid=1853297", "title": "Sangue di drago", "text": ""}
{"id": "1853299", "revid": "62221", "url": "https://it.wikipedia.org/wiki?curid=1853299", "title": "Pseudoametaboli", "text": ""}
{"id": "1853301", "revid": "599013", "url": "https://it.wikipedia.org/wiki?curid=1853301", "title": "Erick Lonnis", "text": "Carriera.\nClub.\nHa esordito in massima serie costaricana il 22 luglio 1990.\nNazionale.\nHa debuttato il 13 dicembre 1992 contro St. Vincent. Detiene il record di portiere con pi\u00f9 presenze nella Nazionale della Costa Rica."}
{"id": "1853304", "revid": "889336", "url": "https://it.wikipedia.org/wiki?curid=1853304", "title": "Energie rinnovabili in Spagna", "text": "La Spagna ha come obiettivo la generazione di almeno il 30% dell'elettricit\u00e0 da fonti rinnovabili entro il 2010, con met\u00e0 di tale quota da raggiungere tramite l'energia eolica. Nel 2006 il 20% della domanda energetica era gi\u00e0 soddisfatto da fonti di energia rinnovabile.\nAlcune comunit\u00e0 autonome sono in testa all'Europa per quanto riguarda l'uso di tecnologie di energie rinnovabili e progettano di raggiungere il 100% di generazione elettrica da fonti rinnovabili. Castiglia e Le\u00f3n e la Galizia sono vicine allo scopo, producendo (al 2006) il 70% della loro totale domanda energetica con fonti rinnovabili.\nSe si considera anche l'energia nucleare, due comunit\u00e0 autonome in Spagna sono gi\u00e0 riuscite a produrre tutta la loro energia completamente senza emissioni di CO2: Estremadura e Castiglia-La Mancia.\nNel 2005 la Spagna divenne il primo stato a richiedere l'installazione di pannelli fotovoltaici sui nuovi palazzi, e il secondo al mondo (dopo Israele) a richiedere l'installazione di pannelli solari termici."}
{"id": "1853305", "revid": "933835", "url": "https://it.wikipedia.org/wiki?curid=1853305", "title": "Nerone Cesare", "text": "Origini familiari.\nNerone era il figlio primogenito di Germanico e Agrippina maggiore. Il padre era figlio di Druso maggiore, a sua volta figlio di Tiberio Claudio Nerone e Livia Drusilla, poi moglie dell'imperatore Augusto, e la madre Antonia minore, figlia di Marco Antonio e di Ottavia minore, sorella di Augusto. Germanico fu poi adottato dallo zio Tiberio. La madre era invece figlia di Marco Vipsanio Agrippa, (generale e amico di Augusto) e di Giulia maggiore, unica figlia naturale del primo imperatore. Era inoltre fratello dell'imperatore Gaio Cesare \"Caligola\" e di Agrippina minore, moglie dell'imperatore Claudio e madre dell'imperatore Nerone. Suoi altri fratelli erano Druso Cesare, Giulia Drusilla e Giulia Livilla.\nBiografia.\nNerone nacque nel 6, figlio del famoso ed amato Germanico, figlio adottivo dell'imperatore Tiberio. Fin da bambino fu promesso ad una figlia di Quinto Cecilio Metello Cretico Silano. Alla fine del 19 per\u00f2 Germanico mor\u00ec, forse fatto avvelenare dallo stesso Tiberio con l'aiuto di Gneo Calpurnio Pisone, che si suicid\u00f2 l'anno successivo per non essere accusato. Il 7 giugno del 20 Nerone ricevette la \"toga virilis\" e, dopo che Tiberio ebbe fatto un discorso in Senato in cui lodava i figli di Germanico, Nerone divent\u00f2 pontefice e spos\u00f2 Giulia Livia, figlia di Druso minore, a sua volta figlio di Tiberio. Alla morte di Germanico l'unico erede del \"princeps\" divent\u00f2 Druso minore, ma mor\u00ec anch'egli poco dopo, nel 23. Allora, appena morto Druso minore, Tiberio affid\u00f2 i figli di Germanico direttamente al Senato.\nNel 25 Tiberio concesse a Nerone la questura, ma gi\u00e0 nel 26 tutta la famiglia di Germanico inizi\u00f2 ad essere perseguitata da Seiano, che dopo aver diffuso maldicenze su Nerone, riusc\u00ec ad avvicinare Druso Cesare e a metterlo contro il fratello. Nel 29 Nerone ed Agrippina maggiore furono processati, imprigionati ed esiliati, uno a Ponza e l'altra a Pandataria. Nei primi mesi del 31 Nerone si suicid\u00f2 oppure venne fatto assassinare da Seiano.\nNel 37, dopo la morte di Tiberio, il nuovo imperatore Caligola and\u00f2 personalmente sulle due isole per prendere le ceneri del fratello e della madre. Tornato a Roma, furono posate nel Mausoleo di Augusto insieme a quelle di Druso Cesare."}
{"id": "1853308", "revid": "599013", "url": "https://it.wikipedia.org/wiki?curid=1853308", "title": "Suore francescane della penitenza e della carit\u00e0 cristiana", "text": "Le Suore Francescane della Penitenza e della Carit\u00e0 Cristiana, dette di Heythuizen, sono un istituto religioso femminile di diritto pontificio: i membri di questa congregazione pospongono al loro nome la sigla O.S.F. (dal latino \"Ordo Sancti Francisci\").\nStoria.\nLa congregazione venne fondata da Catharina Daemen (1787-1858): figlia di contadini, entr\u00f2 in una fraternit\u00e0 di terziarie francescane secolari di Maaseik, dedita alle opere di carit\u00e0 in ambito parrocchiale. Il 21 giugno 1825 la Daemen si stabil\u00ec a Heythuysen, dove il parroco Van Der Zandt le affid\u00f2 l'istruzione delle giovani del paese; alla Daemen si unirono presto altre donne, che iniziarono a condurre vita comune nel 1827.\nLa comunit\u00e0 affianc\u00f2 all'istruzione delle fanciulle l'assistenza agli infermi e la collaborazione alle opere parrocchiali. Van Der Zandt diede alle sorelle degli statuti modellati sulla regola delle Penitenti recollettine di San Francesco (donde il nome \"Francescane della Penitenza\"), approvati dal vicario generale di Liegi l'11 novembre 1835.\nLe Francescane della Penitenza vennero riconosciute come istituto di diritto pontificio con decreto del 3 ottobre 1852; vennero aggregate all'Ordine dei Frati Minori il 5 settembre 1869.\nAttivit\u00e0 e diffusione.\nLe Francescane della Penitenza si dedicano all'istruzione e all'educazione cristiana della giovent\u00f9, all'assistenza ai poveri, ai senzatetto e ai carcerati, alla cura dei malati cronici.\nSono presenti in Europa (Germania, Italia, Paesi Bassi, Polonia), nelle Americhe (Brasile, Guatemala, Messico, Stati Uniti d'America), in Asia (Filippine, Indonesia) e in Tanzania; la sede generalizia \u00e8 a Roma.\nAl 31 dicembre 2005, la congregazione contava 1.839 religiose in 235 case."}
{"id": "1853311", "revid": "124928160", "url": "https://it.wikipedia.org/wiki?curid=1853311", "title": "Microfono di cristallo", "text": "Il Premio RadioRAI Microfono di Cristallo \u00e8 un importante premio Radiofonico Italiano, che prevede l'assegnazione di simbolici microfoni di cristallo. \u00c8 un riconoscimento che viene assegnato annualmente alla personalit\u00e0 distintasi nel campo della radiofonia, dello Spettacolo, dell'Arte e dal 2009 anche dell'Economia.\nStoria.\nIl Microfono di cristallo - Umberto Benedetto \u00e8 un importante premio Radiofonico Italiano, che prevede l'assegnazione di simbolici microfoni di cristallo, realizzati dal Consorzio del Cristallo di Colle Val D'Elsa, ad un attore o attrice differenziatisi per le loro interpretazioni radiofoniche, ad una personalit\u00e0 che \u00e8 stata capace di valorizzare le trasmissioni della Radio e ad un autore di radiodramma. \nAltri due riconoscimenti sono inoltre riservati ai giovani: uno per la voce radiofonica e l'altro per l'ideazione di una trasmissione - Radio. Creato con lo scopo di supportare la radiofonia di qualit\u00e0, il premio \u00e8 dedicato al ricordo di Umberto Benedetto, grande pioniere del radiodramma e indimenticabile regista a cui si deve la Sede Rai di Firenze. Dal 2009 anche Microfono di Cristallo per l'Economia.\n\u00c8 un'iniziativa promossa con il patrocinio dell'Associazione Personae Arte e Comunicazione, del Centro Unesco di Firenze e della Rai di Firenze.\nEdizioni.\nLa prima cerimonia di premiazione, nel 2005, \u00e8 stata presentata da Carlo Conti ed ha premiato alla carriera Ugo Pagliai, Olga Pangoli, il giovane regista Alessio Della Valle ed una giovane voce femminile, Angela Cilibeti.\nLa seconda premiazione \u00e8 stata condotta da Giancarlo Monti e Gaetano Gennai ed ha premiato chi alla televisione ha promosso la radio: Marco Baldini, un premio a chi ha promosso la storia della radio \u00e8 andato a Pierfrancesco Listri, Gennaro Aceto ha ricevuto il Premio per un testi e due giovani hanno ritirato il premio rispettivamente per la regia, Emma Stopelli (Parma), e per la voce Giuseppe Bonifati (Roma).\nLa terza premiazione \u00e8 stata condotta da Umberto Broccoli ed ha premiato Stefano Bollani, Davide Riondino, Mirko Guerrini e Franco Cardini per l'ideazione di trasmissioni radiofoniche di successo; sono stati premiati come \"giovane voce\" e l'ideazione di trasmissioni radiofoniche Angelo Air\u00f2 Farulla e per la scrittura di radiodramma Cristina Gualandi, Chiara Casarico e Tiziana Scrocco.\nNella quarta edizione, presentata da Michele Mirabella, la giuria \"(composta da Giovanni Antonucci, Nicola Cariglia, direttore della RAI di Firenze e Maura Del Serra)\" ha deciso di consegnare ad Arnoldo Fo\u00e0 il Microfono di Cristallo 2008 quale personalit\u00e0 distintasi nella radiofonia; il premio per la \"giovane Voce per la Radio\" a Teresa Paternoster e quello per un testo di radiodramma va a Maria Pia Daniele per \u201cCattive Madri\u201d\nNella quinta edizione, il Microfono di cristallo per la radiofonia \u00e8 andato a Laura Leoni, pittrice e scrittrice e a Gemma Aiuti, psicologa e scrittrice, mentre quello per l'economia, alla prima edizione, \u00e8 andato a Paolo Campinoti, amministratore delegato della Pramac."}
{"id": "1853313", "revid": "466539", "url": "https://it.wikipedia.org/wiki?curid=1853313", "title": "Andreas Krieger", "text": "Biografia.\nCominci\u00f2 la carriera a 13 anni, iscrivendosi a una scuola per giovani atleti affiliata alla Dynamo Sports Club and Boarding School, sponsorizzata dalla Stasi, la polizia segreta del regime. Nel 1981, a 15 anni aveva gi\u00e0 un fisico possente, ed era in grado di lanciare il peso ad oltre 14 metri, arriv\u00f2 poi a 16 metri nel 1982, per arrivare due anni dopo a 20 metri. A 18 anni Heidi aveva una voce profonda e l'aspetto di un ragazzo. Nel 1986 vinse la gara di getto del peso femminile ai Campionati europei di atletica leggera a Stoccarda con un lancio di 21,10 metri.\nNel 1991 per problemi fisici la sua carriera si avvi\u00f2 al termine. Durante la sua carriera le furono somministrate, come accadde a molti atleti della Germania Est, sostanze dopanti, come l\"'Oral-Turinabol\" uno steroide prodotto dalla Jenapharm, azienda di Stato: i documenti scoperti dopo la caduta del muro di Berlino dimostrano che alla Krieger ne furono somministrati, in un anno (il 1986), 2.590 milligrammi.\nKrieger cominci\u00f2 a sviluppare tratti prettamente maschili, anche a causa degli effetti collaterali causati dalle sostanze dopanti. Nel 1997 si sottopone all'intervento per cambiare sesso, assumendo successivamente il nome Andreas. Krieger \u00e8 sposato con l'ex nuotatrice Ute Krause."}
{"id": "1853314", "revid": "92723", "url": "https://it.wikipedia.org/wiki?curid=1853314", "title": "Vergobret", "text": "Il vergobret (o \"vergobreto\", in latino \"vergobretus\"), nel mondo celtico della tarda et\u00e0 di La T\u00e8ne, era la figura politica che, in un buon numero di citt\u00e0 galliche del secolo a.C., ed in particolare tra gli Edui, ricopriva la magistratura suprema, detenendo quello che oggi chiameremmo il potere esecutivo.\nLe sue caratteristiche ci sono state tramandate essenzialmente da Giulio Cesare e riguardano principalmente il popolo degli Edui, alleato di Roma nelle guerre galliche. Si ritiene comunque che siano estensibili a situazioni simili\nSi trattava di una carica temporanea ed elettiva, ma non democratica, inserita in quel complesso sistema di potere oligarchico che accompagn\u00f2 la fioritura urbanistica del mondo celtico tra il e il secolo a.C. e che garantiva l'egemonia all'onnipotente aristocrazia emersa nel processo di urbanizzazione. Il vergobret era infatti affiancato da altri istituti e condizionato da un sistema di vincoli e influenze (tra cui, ad esempio, l'ingerenza e la tutela da parte della classe druidica, anch'essa di espressione aristocratica) e il suo potere si limitava a materie di ordinaria amministrazione.\nDopo la conquista romana, al pari di altri elementi del sistema urbano celtico, conobbe una forma di romanizzazione che ne decret\u00f2 l'assimilazione a una figura della magistratura romana di rango pretorile.\nTestimonianze storiche.\nLe menzioni e le notizie pi\u00f9 dettagliate e importanti si trovano in Cesare, e riguardano soprattutto gli Edui, ma si ritiene che siano estensibili ad altri popoli gallici. Altre menzioni di questa figura sono note attraverso legende monetarie, presso gli Edui (un esempio \u00e8 lo statere con la legenda e l'effigie di Dumnorige), i Lessovi e i Remi. Sono pervenute inoltre alcune iscrizioni di et\u00e0 giulio-claudia espresse da popoli ormai romanizzati, come i Lemovici, i Santoni, i Biturigi Cubi e i Biturigi Vivisci.\nRuolo, investitura e limitazioni di potere.\n\u00c8 Giulio Cesare, nei suoi Commentarii, a menzionare esplicitamente il nome e il titolo di \"vergobretus\" e a ragguagliarci sul suo ruolo tra gli Edui e altri popoli come i Treveri, i Remi e gli Elvezi, indicando a volte questa magistratura suprema con l'appellativo di \"princeps civitatis\", \"principatus\", \"magistratus\", \"summus magistratus\". Al \"vergobretus\" Cesare attribuisce \u00abdiritto di vita o di morte sui suoi concittadini\u00bb, lasciando intendere anche il probabile esercizio di un ruolo giudiziario.\nIl potere esecutivo riguardava comunque solo l'ordinaria amministrazione, mentre le decisioni importanti spettavano al consiglio senatoriale, di espressione aristocratica. Decisioni importanti, come la delibera dell'entrata in guerra, erano infine demandate al concilio armato degli adulti. Si tratta della sopravvivenza di un antico istituto, gi\u00e0 citato da Livio ai tempi di Annibale e della guerra contro Roma, nel quale il ruolo di moderazione era svolto \u00aba magistratibus maioribusque\u00bb, da magistrati e anziani o maggiorenti.\nQuella del \"vergobreto\" era una carica elettiva, frutto di una scelta che, almeno presso gli Edui, si ripeteva ciascun anno, ad opera di un consiglio del senato aristocratico; questo doveva essere pubblico e numericamente rappresentativo e doveva riunirsi nel rispetto di stringenti modalit\u00e0, in ordine ai tempi e ai luoghi.\nLa natura elettiva della carica non va confusa con forme di gestione democratica della \"civitas\" gallica. Essa faceva parte in un sistema sociale che vedeva tutto il potere concentrato nelle mani di un'\u00abonnipotente aristocrazia\u00bb il cui equilibrio si realizzava anche con sistemi concorrenti di clientele, che prevedevano nominalmente due gradi di sottomissione: i \"clienti\", che, in cambio di una maggiore vessazione tributaria mantenevano la personalit\u00e0 giuridica e diritto di armarsi, al comando del proprio maggiorente; gli \"ambacti\" che, meno vessati economicamente, cedevano invece la propria personalit\u00e0 giuridica ed erano quasi degli schiavi, tanto da essere erroneamente considerati da Cesare come propriet\u00e0 degli aristocratici.\nIl suo ruolo era poi inserito in un complesso sistema di istituti e misure che ne bilanciavano e condizionavano il potere. \nIl nominato, ad esempio, doveva potersi valere dell'investitura druidica. In caso di controversie che lasciassero vacante la carica, come nel caso del dissidio che oppose gli edui Coto e Convittolitave, il potere di nomina veniva addirittura eccezionalmente avocato da un consiglio di druidi.\nLa nomina senatoria, e l'investitura druidica, conferivano al \"vergobret\", oltre alle prerogative gi\u00e0 citate, anche il potere di comandare l'esercito in azioni difensive. Era invece preclusa al \"vergobret\" la possibilit\u00e0 di lasciare i confini del territorio della sua \"civitas\": \"\u00able leggi degli Edui impediscono a chi eserciti la magistratura suprema di superare le frontiere\u00bb\".\nIl vergobreto, di conseguenza, non poteva guidare l'esercito al di fuori dei confini della comunit\u00e0, in particolare nelle azioni offensive, cosa che lo obbligava a nominare un generale; ci\u00f2 costituiva un limite alle sue prerogative, motivato dall'esigenza di evitare che il potere si estendesse al di l\u00e0 della durata della sua magistratura.\nVa ricordata inoltre un'altra misura che, almeno tra gli Edui, \u00e8 inquadrabile nella stessa ottica di limitazione dei poteri. Essa riguardava sia la nomina del vergobret che l'accesso al seggio senatoriale: nessuno poteva infatti accedere a quelle due cariche se un altro membro della stessa famiglia l'avesse gi\u00e0 ricoperta e fosse ancora in vita. Essa mirava chiaramente ad impedire la concentrazione di potere nelle mani di un solo individuo o di una famiglia aristocratica.\nInfine va considerata l'ingerenza druidica che, oltre al campo religioso, si realizzava nell'arbitrato delle controversi pubbliche e private, alle materie ereditarie e, grazie alla padronanza della scrittura, anche alla gestione di archivi, catasti e conti pubblici e privati.\n\u00c8 probabile che l'utilizzo della scrittura accrescesse il loro potere di ingerenza in materia giuridica, mediante la gestione di un diritto che non fosse di mera natura consuetudinaria, ma si basasse anche sulla tenuta e la consultazione degli archivi.\nIl Vergobret, espressione oligarchica dell'aristocrazia urbana.\nLa figura del vergobret va inquadrata nel contesto di un profondo processo di trasformazione socio-economica che conobbe la societ\u00e0 celtica a partire dal secolo a.C. e che condusse, nel corso del secolo seguente al fenomeno urbanistico della fioritura di quelle forme di insediamento e organizzazione urbana che, seguendo la terminologia di Cesare, vengono denominate oppida e \"civitates\".\nL'epoca della fioritura degli oppida coincise anche con l'obsolescenza e la sostituzione delle forme di potere monarchico basato sulla discendenza, un istituto progressivamente esautorato dall'affermarsi di sistemi oligarchici. L'origine di questo processo di sostituzione sembra infatti doversi far risalire al passaggio dal al secolo a.C. Un esempio ci \u00e8 fornito dall'evoluzione del sistema di potere degli Arverni che, nel giro di due generazioni, giunge fino a Vercingetorige: Bituito, nel secolo a.C., era re arverno grazie alla successione dinastica dal padre Luernio; Celtillo invece, futuro padre di Vercingetorige, \u00abaveva dominato su tutta la Gallia\u00bb pur senza essere re. Quello di Celtillo era quindi un \u00abtemporaneo potere elettivo\u00bb, tanto che, quando egli prov\u00f2 a consolidarlo, fu \u00abgiustiziato dai suoi stessi compatrioti\u00bb, come un qualsiasi aspirante tiranno, semplicemente \u00abperch\u00e9 voleva farsi re\u00bb. Lasci\u00f2 al mondo un figlio con un nome e una discendenza importante, ma privo di qualsiasi lascito di potere, eccetto quello che si sarebbe procurato lui stesso, seguendo forse gli ambiziosi sentimenti di rivalsa che lo animavano.\nAssimilazione imperiale e paralleli con il mondo romano.\nLa documentazione epigrafica precedentemente citata attesta tanto la sopravvivenza di questo istituto che la sua incorporazione all'interno dell'ordinamento di et\u00e0 imperiale, epoca in cui il vergobreto diviene una figura assimilata al rango pretorile, attestata quindi quale penultima tappa del cursus honorum dell'antica Roma, su un gradino appena inferiore al rango consolare.\nL'esistenza del limite simbolico dei confini della \"civitas\" suggerisce un ulteriore punto di contatto tra il \"vergobret\" e la carica di pretore in epoca successiva alla conquista romana: anche al pretore urbano, durante la permanenza in carica, era impedito di oltrepassare i confini dell'Urbe; il \"limes\" simbolico del pomerium romano corrisponde in questo caso al confine della \"civitas\" presso i Galli.\nFigure storiche.\nAlcuni nomi di vergobret ci sono stati tramandati.\nFra gli Edui: Lisco (58 a.C.); il druido Diviziaco (circa 60-57 a.C.) e suo fratello Dumnorige; Valeziaco (53 a.C.), suo fratello Coto e il loro comune rivale Convittolitave (questi ultimi due nel 52 a.C.); \ntra gli Arverni \u00e8 tramandato Celtillo (80-70 a.C.), padre di Vercingetorige. \nPer i Lemovici due nomi sono probabili: Sedullo, caduto nell'assedio di Alesia, \u00e8 detto \"dux et princeps lemovicum\" (\"guida militare e civile dei Lemovici\"), che potrebbe corrispondere al \"vergobreto\".\nFra i Lexovi abbiamo il nome di \"Cisiambo\", riportato dalle legende monetali, dapprima come \"vergobreto\" e in seguito come magistrato monetale (\"arcantodanno\").\nInoltre, nella citt\u00e0 gallo-romana di Augustoritum, \u00e8 stata trovata un'iscrizione su pietra, segno di quella romanizzazione ancora incompleta di cui si \u00e8 detto, che cita un certo \u00abPostumus, vergobreto, figlio di Dumnorige\u00bb (quest'ultimo non ha alcuna relazione con il suo omonimo eduo)."}
{"id": "1853318", "revid": "22475", "url": "https://it.wikipedia.org/wiki?curid=1853318", "title": "Riccardo Nencini", "text": "Biografia.\nSuo zio era il ciclista Gastone Nencini, celebre negli anni Cinquanta e vincitore, tra l'altro, di Giro d'Italia e Tour de France.\nSi \u00e8 laureato in storia alla facolt\u00e0 di Scienze Politiche \"Cesare Alfieri\" di Firenze. Ha una laurea honoris causa in lettere, conferitagli nel febbraio 2004 dall'Universit\u00e0 di Leicester.\nCollabora con la \"Fondazione Spadolini \u2013 Nuova Antologia\" nel dipartimento di formazione dei docenti di storia.\nCarriera politica.\nLa sua carriera politica incomincia come Consigliere comunale e capogruppo del Partito Socialista Italiano a Firenze dal 1990 al 1995 sotto il sindaco Giorgio Morales.\nDeputato nella XI Legislatura, nel 1992 \u00e8 stato il primo parlamentare italiano a rinunciare al doppio stipendio.\nPer le liste PSI-AD \u00e8 stato eletto europarlamentare alle elezioni del 1994. \u00c8 stato membro della Commissione per la ricerca, lo sviluppo tecnologico e l'energia, della Delegazione per le relazioni con i paesi membri dell'ASEAN, il Sud-est asiatico e la Repubblica di Corea e della Commissione per le relazioni economiche esterne.\nSi ricandida alle elezioni del 1999 per i Socialisti Democratici Italiani nella circoscrizione Italia centrale, ottenendo oltre 23.000 voti, ma senza essere eletto.\nIn seguito alla vittoria di Claudio Martini, candidato de L'Ulivo, alle elezioni regionali in Toscana del 2000, diventa Presidente del Consiglio regionale, carica mantenuta fino al marzo del 2010. Dal marzo del 2010 al 2013 \u00e8 assessore al Bilancio e ai Rapporti Istituzionali della regione Toscana nella giunta di Enrico Rossi, ruolo per il quale nel 2012 riceve l'Oscar del Bilancio.\nNel frattempo diviene coordinatore della Conferenza nazionale dei Presidenti dell'Assemblea, dei Consigli regionali e delle Province Autonome (2002-2003), Presidente della Conferenza delle Assemblee Legislative regionali Europee nell'anno 2003 - riconfermato per la Presidenza nel 2004 - e coordinatore della Carta delle Regioni d'Europa. Nel 2003 viene insignito dal Capo dello Stato della onorificenza di Cavaliere di Gran Croce per la sua attivit\u00e0 in tema di federalismo regionale.\nSegretario Nazionale del PSI.\nIl 5 luglio 2008, durante il primo Congresso nazionale del Partito Socialista, \u00e8 eletto Segretario Nazionale subentrando cos\u00ec a Enrico Boselli, dopo che la candidatura di quest'ultimo come candidato del partito per la Presidenza del Consiglio dei Ministri alle elezioni politiche del 2008 port\u00f2 a un risultato di poco inferiore all'1%.\nIl 4 marzo 2009 rimane ferito a un polmone perforato da una costola in seguito a un incidente autostradale, avvenuto poco prima dell'uscita di Orte, sull'Autostrada del Sole. Sulla berlina erano presenti due carabinieri di scorta, anch'essi rimasti feriti.\nL'11 luglio 2010 \u00e8 riconfermato segretario del Partito Socialista Italiano (che ha ripreso la denominazione dello storico partito) con un'ampissima maggioranza (solo 11 contrari su 649 delegati).\nInizialmente intenzionato a correre alle primarie del centrosinistra del 2012, successivamente decide di appoggiare il segretario del Partito Democratico Pier Luigi Bersani.\nNelle elezioni politiche italiane del 2013 come segretario del PSI aderisce alla coalizione di centro-sinistra Italia. Bene Comune; \u00e8 candidato all'interno delle liste del Partito Democratico, in seguito a un accordo elettorale che prevede la presenza di una delegazione socialista all'interno delle sue liste; Nencini viene eletto al Senato nel collegio delle Marche.\nDal 19 marzo 2013 \u00e8 vicecapogruppo vicario per il PSI del gruppo Per le Autonomie (SVP-UV-PATT-UPT) - PSI - MAIE facente parte della maggioranza di centrosinistra.\nAll'interno dei Governi Renzi e Gentiloni.\nIl 28 febbraio 2014 viene nominato viceministro delle Infrastrutture e dei Trasporti nel Governo Renzi.\nNencini \u00e8 l'unico esponente del governo a pubblicare la propria agenda degli incontri con \u201csoggetti portatori di interessi particolari\u201d nel sito del suo dicastero, indicando anche l'oggetto degli incontri, i partecipanti e l'esito del colloquio.\nIl segretario del PSI ha presentato anche un disegno di legge in Senato per l'istituzione di un registro delle lobby e dei lobbisti e di norme per la trasparenza dei loro rapporti con pubblici amministratori, parlamentari e membri dell'esecutivo.\nNencini si \u00e8 pubblicamente espresso a favore di una modifica della legge elettorale Italicum promossa dal governo pur dichiarando di sostenere il SI al referendum sulla riforma costituzionale Renzi-Boschi.\nNencini viene confermato viceministro dei Trasporti nel successivo governo Gentiloni.\nRielezione a senatore.\nIn vista delle imminenti elezioni politiche il 14 dicembre 2017 presenta Insieme, lista che federa il PSI, i Verdi e i prodiani di Area Civica.\nViene candidato dalla coalizione di centro-sinistra nel collegio uninominale di Arezzo e viene rieletto senatore con pi\u00f9 di 100.000 voti contro i 97.000 della candidata leghista Tiziana Nisini. La sua lista raccoglie circa lo 0,5% ed \u00e8 l'unico eletto grazie all'uninominale; si iscrive al Gruppo misto e ne diventa vice presidente.\nIl 10 settembre 2019 vota la fiducia al secondo governo Conte. Grazie a Nencini, sempre nel settembre 2019 Matteo Renzi riesce ad avere per Italia Viva un gruppo autonomo in Senato, ma la scelta solleva polemiche tra gli ex socialisti, come Rino Formica e Claudio Martelli.\nNel dicembre 2019 \u00e8 tra i 64 firmatari per il referendum confermativo sul taglio dei parlamentari.\nDal 29 luglio 2020 \u00e8 presidente della Commissione Cultura del Senato.\nIl 19 gennaio 2021 vota la fiducia in Senato al Presidente del Consiglio Conte, prendendo le distanze dall'astensione di Italia Viva e dagli altri membri del gruppo a cui aveva deciso di aderire in precedenza.\nImpegno nel ciclismo.\nAnche grazie alla parentela con il celebre Gastone, Riccardo Nencini \u00e8 appassionato di ciclismo e occupa la carica di presidente del comitato regionale toscano della Federazione Ciclistica Italiana. Dal novembre 2010 \u00e8 coordinatore del comitato istituzionale che affianca il comitato organizzatore dei Campionati del mondo di ciclismo su strada 2013, che si sono tenuti in Toscana.\nRiconoscimenti letterari.\nNel 2009 Premio d'onore per \"L'imperfetto assoluto\" nel Premio Letterario organizzato da Lilly Brogi presidente dell'Associazione Pergola Arte di Firenze.\n\"L'imperfetto assoluto\" finalista Premio Acqui Storia 2010."}
{"id": "1853319", "revid": "547992", "url": "https://it.wikipedia.org/wiki?curid=1853319", "title": "Paola Tedesco", "text": "Biografia.\nRomana, figlia di Sergio Tedesco e sorella di Maurizio Tedesco, esordisce a dodici anni ne \"Il Vangelo secondo Matteo\" di Pier Paolo Pasolini (la madre \u00e8 amministratrice di produzione del film), interpretando il ruolo di Salom\u00e8.\nDopo qualche ruolo secondario in film e miniserie televisive, tra le quali spicca \"Il segno del comando\", la popolarit\u00e0 arriv\u00f2 nel 1975, quando Pippo Baudo la scelse come valletta del programma televisivo \"Un colpo di fortuna\", di cui cant\u00f2 anche la sigla iniziale \"Batticuore\", .\nDalla bellezza austera, pos\u00f2 nuda nel 1976 per le edizioni italiane di \"Playboy\" e di \"Playmen\", mostrandosi svestita anche sul grande schermo.\nNel 1980 diede il suo addio al cinema con il film \"Odio le bionde\" di Giorgio Capitani, per dedicarsi a tempo pieno all'attivit\u00e0 di attrice teatrale, lavorando con registi come Pietro Garinei, Ugo Gregoretti e Gino Landi, e di doppiatrice, ripercorrendo le orme del padre Sergio.\nNel 1996 partecip\u00f2 al video musicale di To Live &amp; Die in L.A. di Tupac Shakur."}
{"id": "1853329", "revid": "167080", "url": "https://it.wikipedia.org/wiki?curid=1853329", "title": "Vergobreto", "text": ""}
{"id": "1853333", "revid": "167080", "url": "https://it.wikipedia.org/wiki?curid=1853333", "title": "Vergobretus", "text": ""}
{"id": "1853338", "revid": "57342", "url": "https://it.wikipedia.org/wiki?curid=1853338", "title": "Quando soffia il vento (film)", "text": "Quando soffia il vento (\"When the Wind Blows\") \u00e8 un film d'animazione a tecnica mista del 1986 diretto da Jimmy Murakami e tratto dall'omonima graphic novel del 1982 disegnata dall'illustratore britannico Raymond Briggs.\nNonostante lo stile di disegno possa far pensare altrimenti, il tono del film \u00e8 decisamente serio e cupo, e il comportamento dei due protagonisti d\u00e0 adito a momenti di umorismo a volte leggero, a volte nero, a volte satirico specie nei confronti delle autorit\u00e0.\nTrama.\nJim e Hilda Bloggs sono un'anziana coppia di coniugi inglesi che vive isolata in una casa in campagna. La radio annuncia che l'Unione Sovietica \u00e8 pronta a lanciare un attacco nucleare sulla Gran Bretagna: Jim non se ne preoccupa pi\u00f9 di tanto, convinto com'\u00e8 che il governo sapr\u00e0 rimediare a tutto, ed ha una fiducia incrollabile negli opuscoli governativi contenenti le istruzioni sul da farsi nel caso di bombardamento. Dal canto suo la moglie Hilda non sembra comprendere la gravit\u00e0 della situazione, e si preoccupa di pi\u00f9 per le faccende domestiche. I coniugi tendono a paragonare la situazione alle vicende da loro vissute durante la Seconda guerra mondiale, e quando un missile colpisce le vicinanze della loro casa si ritrovano del tutto impreparati ad affrontare l'emergenza.\nIl \"rifugio antiatomico\" (in realt\u00e0 ottenuto mettendo assieme porte ed altri oggetti comuni) costruito da Jim \u00e8 del tutto inutile, cos\u00ec come le istruzioni degli opuscoli, e i due si ritrovano tagliati fuori dal mondo e senza viveri; non sapendo come comportarsi escono di casa e si ritrovano esposti senza rendersene conto al fallout nucleare.\nNella loro ingenuit\u00e0, Jim e Hilda verranno lentamente uccisi dall'avvelenamento da radiazione senza mai smettere di sperare che una squadra di soccorso giunga da loro e li salvi.\nColonna sonora.\nDi particolare interesse la colonna sonora del film, comprendente brani arrangiati da Roger Waters, Genesis, Squeeze e Paul Hardcastle, mentre la canzone dei titoli di testa, \"When the Wind Blows\", \u00e8 cantata da David Bowie.\nOriginariamente la colonna sonora era stata affidata a Bowie, ma quando egli dovette rinunciare al progetto subentr\u00f2 Roger Waters assieme al gruppo chiamato \"The Bleeding Heart Band\". Waters si dichiar\u00f2 per\u00f2 insoddisfatto di come la sua musica era stata usata all'interno del film."}
{"id": "1853340", "revid": "125398467", "url": "https://it.wikipedia.org/wiki?curid=1853340", "title": "Lancia Delta (2008)", "text": "La terza generazione della Lancia Delta \u00e8 un modello di automobile di segmento C prodotto dalla casa automobilistica italiana Lancia, dal giugno 2008 alla primavera 2014, nello stabilimento Fiat di Cassino a Piedimonte San Germano, nel Lazio. Ha sostituito a listino la seconda generazione della Delta (uscita di produzione nel 1999) ed \u00e8 stata venduta in Irlanda e Regno Unito a marchio Chrysler a partire dal settembre 2011.\nIl contesto.\nNota come \"Progetto 844\", la nuova Delta \u00e8 stata sviluppata su una versione allungata del pianale \"space-frame\" della Fiat Bravo lanciata nel 2007; si tratta di una vettura a due volumi, proprio come la prima serie della Lancia Delta e, proprio come le sue progenitrici, anch'essa copre il segmento delle berline compatte.\nIl veicolo viene prodotto nello stabilimento di Piedimonte San Germano in provincia di Frosinone, nel Lazio, vicino a Cassino.\nStoria.\nIl \"percorso\" di questo modello per arrivare alla produzione finale \u00e8 stato lungo e molto discusso: si inizi\u00f2 a \"volere\" (da parte degli appassionati) una nuova Delta gi\u00e0 prima che la seconda serie cessasse la propria vita (mai stata amata quanto la prima serie a causa del ritiro dalle corse rally), ma l'attesa ha dovuto protrarsi per 9 anni. Anche dopo l'ufficializzazione del progetto, i tempi per arrivare alla produzione finale furono molto lunghi e demoralizzanti per il pubblico di sostenitori, parte dei quali, anche dopo che fu iniziata la commercializzazione (molto probabilmente per la confusione con il modello rally della storica Lancia Delta), non riconobbero la nuova media Lancia come erede della prima.\nI motivi principali sono stati le dimensioni importanti della nuova vettura (pi\u00f9 di 4,5 metri di lunghezza, con un passo di 2,7 metri), che le danno un tono molto confortevole a discapito della sportivit\u00e0; il nuovo modello tuttavia segue perfettamente i mutamenti del mercato delle automobili, ovvero l'integrazione tra comfort e linea sportiva e soprattutto l'aumento delle dimensioni generali. Per questi motivi, nonostante la razionalit\u00e0 che accompagna questo veicolo in relazione alla sua progenitrice storica, la vettura non viene collegata all'immagine attribuita alla prima Lancia Delta di serie in merito alle numerose vittorie nei campionati rally.\n2003: concept Stilnovo.\nIl percorso per la realizzazione della nuova media della casa torinese \u00e8 stato molto lungo e ha radici 5 anni prima della sua messa in produzione.\nAl salone dell'automobile di Barcellona, nel 2003, Lancia propone una concept car, pi\u00f9 propriamente un esercizio di stile, a due volumi chiamato \"Granturismo Stilnovo\", che faceva seguito ad una precedente concept a 3 volumi (denominata \"Granturismo\") esposta al Salone dell'automobile di Ginevra all'inizio dello stesso anno, e realizzata dal centro stile Lancia in collaborazione con lo studio Carcerano e la carrozzeria Maggiora.\nLa concept Stilnovo, disegnata dal centro stile Lancia diretto in quel momento da Flavio Manzoni, aveva gi\u00e0 definito le linee guida che prefiguravano l'attuale modello di serie, con il tetto a tutto vetro, il lunotto contiguo con i vetri laterali e con il montante posteriore separato dal tettuccio, come nel modello di serie. Gi\u00e0 definito era pure il gruppo ottico posteriore, con il lunotto sospeso sulla carrozzeria. La filosofia stilistica che il progetto Stilnovo propose e che venne portata avanti fino alla produzione, fu indiscutibilmente l\"'High Performance Estate\" (HPE), celebre sigla degli anni settanta; ed \u00e8 proprio il passato storico del marchio che la concept riprendeva in molti tratti del corpo vettura. Altro elemento importante che la Stilnovo ispir\u00f2 nell'attuale Lancia Delta fu l'arco montante strutturale che dava la sensazione di esser sospeso nel corpo vetrato della vettura, che richiamava molto un ponte sospeso (con il quale si volle rendere omaggio a Pier Luigi Nervi e Santiago Calatrava).\nIl concetto stilistico misurava 4.236\u00a0mm di lunghezza, era largo 1.828 e alto 1.465\u00a0mm, (quindi molto pi\u00f9 compatta del modello definitivo) e caratterizzata da linee tese e filanti, riprese poi nel modello di produzione. La \"filosofia\" della Stilnovo aveva gi\u00e0 gettato le basi della nuova Delta, una linea moderna capace di coniugare multifunzionalit\u00e0, piacere di guida, abitabilit\u00e0 e lusso in un corpo vettura a due volumi di medie dimensioni; a differenza per\u00f2 del modello attuale, la Stilnovo si presentava come un ibrido fra una berlina e una coup\u00e9 sportiva, venne infatti proposta con una carrozzeria a 3 porte e un profilo molto compatto.\n2006: prototipo Delta HPE.\nIl 5 settembre 2006 Lancia ha ufficializzato con un comunicato stampa il nuovo prototipo Lancia Delta HPE. Il prototipo venne presentato in anteprima alla 63\u00aa edizione della Mostra Internazionale d'Arte Cinematografica di Venezia e poi presentato al pubblico al Salone dell'automobile di Parigi dello stesso anno.\nSi trattava di un modello praticamente definitivo della nuova Lancia Delta, una diretta evoluzione della concept Stilnovo, facendosi per\u00f2 influenzare dal concetto di \"HPE\" espresso dalla Lancia Beta HPE (che per\u00f2 era a 3 porte), ovvero dinamismo abbinato a grande abitabilit\u00e0 in una linea slanciata ed elegante. Come al momento dell'uscita della prima Delta, la classe delle berline medie subirono una divisione fra le versioni compatte e le versioni classiche, questo concept \"HPE\" vuole unire, o quanto pi\u00f9 mettersi a cavallo, fra la versione a due volumi coperta dalla Lancia Delta prima serie (attuali berline compatte), e la versione a tre volumi coperta dalla Lancia Beta (attuali berline medie), creando una sorta di ibrido che sarebbe poi arrivato anche a sostituire la Lancia Lybra.\nIl modello definitivo.\nLa presentazione al 78\u00ba Salone dell'automobile di Ginevra.\nIn data 5 febbraio 2008 la Lancia rilascia le foto ufficiali della nuova Delta e pochi giorni dopo un comunicato stampa che ufficializza l'anteprima mondiale al Salone di Ginevra nel marzo del 2008, momento fino al quale era ancora indeciso il nome, a causa delle numerose polemiche suscitate dalla confusione creatasi attorno al nome Delta, troppo riconducibile ad una campionessa di rally anzich\u00e9 ad una media familiare (va sottolineato per\u00f2 che anche la Delta del '79 nasce come berlina familiare a 5 porte, e non come un'auto da rally). Durante la presentazione \u00e8 stato possibile prendere visione degli interni definitivi che, oltre a non essere presenti nel prototipo presentato due anni prima, non erano ancora stati pubblicati con foto ufficiali, gli interni quindi, riprendono molto quelli della cugina Bravo da cui deriva, anche se sensibilmente rivisti nei materiali e nelle rifiniture, la plancia, il volante e la zona luci invece sono stati completamente ridisegnati dal centro stile Lancia.\nEstetica.\nLa Lancia Delta ha puntato molto sulla propria personalit\u00e0 stilistica oltre che a numerose novit\u00e0 tecnologiche e meccaniche. La grande cura e importanza data alla parte estetica \u00e8 stata pressoch\u00e9 una manovra forzata, poich\u00e9 la Delta sar\u00e0 la capostipite del nuovo orientamento stilistico di tutta la gamma Lancia e quindi presenta forte personalit\u00e0 e particolari in rilievo.\nIl frontale \u00e8 una diretta evoluzione dei modelli che la precedono, orientato maggiormente verso la sportivit\u00e0, presenta un grande scudo cromato bombato e un'importante presa d'aria frontale con un profilo che ingloba i fendinebbia frontali. Il corpo vettura presenta linee tese che minimizzano il grande volume del veicolo e seguono lungo la fiancata le guide create dal profilo dei vetri che vanno a congiungersi direttamente al lunotto posteriore impedendo al montante posteriore, a forma di trapezio, di toccare il profilo portante del tettuccio, anch'esso caratterizzato da una grande percentuale di superficie vetrata. Gli interni sono rifiniti in materiali sintetici come Benova e alcantara o pelle Poltrona Frau.\nTecnologia e sicurezza.\nFra le funzioni tecnologiche pi\u00f9 significative viene ricordato il controllo della coppia motrice scaricata dall'avantreno (\"Torque Transfer Control\"), l'ESP con \"Drive Steering Torque\", ovvero il controllo attivo del sovrasterzo. Lo sterzo oltre alla classica funzione \"City\" presenta un sistema automatico di irrigidimento del comando (\"Linearization Torque Feedback\") che si verifica a fronte di accelerazioni laterali superiori a 0,6 g (5,88\u00a0m/s\u00b2).\n\u00c8 disponibile in opzione il \"Reactive Suspension System\" (nome commerciale del \"Synaptic Damping Control\" di Magneti Marelli) per la gestione attiva dell'assetto del veicolo; il sistema opera tramite valvole proporzionali ad elevata dinamica all'interno dell'ammortizzatore ed \u00e8 in grado di variarne lo smorzamento. Il sistema interviene in molti scenari: inserimento/percorrenza/uscita di curva, frenata, accelerazione, sottosterzo, sovrasterzo/imbardata e anche in caso di accelerazioni verticali con lo scopo di migliorare contemporaneamente il comfort e il comportamento dinamico del veicolo. Tutta la gamma \u00e8 equipaggiata di 6 airbag di serie.\nArchitettura e meccanica.\nIl modello \"1.6 Multijet DPF Platino\" monta un motore quattro cilindri in linea, posto in posizione anteriore trasversale di 1598\u00a0cm\u00b3 (con alesaggio \u00d7 corsa di 79,5 \u00d7 80,5\u00a0mm e con un rapporto di compressione di 16,5:1) da 120 CV a 4.000 giri al minuto. Il basamento del motore \u00e8 in ghisa con testa in lega leggera, la distribuzione \u00e8 a due alberi a camme in testa, quattro valvole per cilindro; L'alimentazione \u00e8 a iniezione diretta common rail, e la sovralimentazione \u00e8 data da un turbocompressore a geometria variabile e \"intercooler\". La trazione \u00e8 anteriore con cambio manuale a sei rapporti. Le sospensioni anteriori a ruote indipendenti montano ammortizzatori idraulici MacPherson a molle elicoidali con barra antirollio. Le sospensioni posteriori sono a ruote interconnesse ad assale torcente, anch'esse con ammortizzatori idraulici e molle elicoidali.\nLo sterzo \u00e8 a cremagliera con servocomando elettrico \"dualdrive\"; l'impianto frenante \u00e8 a doppio circuito idraulico con servofreno dotato di ABS con EBV formato da freni a disco autoventilati da 284\u00a0mm di diametro (anteriori) e 251\u00a0mm di diametro (i posteriori). Il modello in questione monta di serie cerchi in lega da 7\u00d717 con pneumatici Pirelli 225/45 R17 con kit di riparazione pneumatici.\nAllestimenti.\nSul mercato italiano la Delta viene venduta in quattro distinte versioni: l\"'Argento\" costituisce il livello d'entrata con una dotazione impoverita rispetto alla \"Oro\", la versione intermedia. La \"Platino\" invece \u00e8 la variante leggermente pi\u00f9 sportiva con i cerchi in lega di serie mentre la \"Executive\" \u00e8 stata introdotta nel 2009 e vanta di essere la versione pi\u00f9 lussuosa con rifiniture interne ricercate e materiali pregiati. Disponibile anche la gamma di versioni alimentate a GPL denominate \"EcoChic\". Nel corso del 2010 la Lancia ha inoltre iniziato la produzione della Delta \"HardBlack\" con le due motorizzazioni pi\u00f9 potenti: il 1.8 Di Turbo a benzina e il 1.9 twinturbo a gasolio. La \"HardBlack\" figura nella gamma Lancia Delta come la versione pi\u00f9 sportiva caratterizzata da una verniciatura dedicata della carrozzeria e dei cerchi in lega da 18\". All'interno la Delta \"HardBlack\" presenta di serie i sedili in Pelle e Alcantara Starlite in colorazione nera; \u00e8 tuttavia disponibile anche la colorazione beige dei sedili che perdono, in questa colorazione, il particolare rivestimento in Alcantara.\nIn seguito all'acquisizione parziale del Gruppo Chrysler da parte del Gruppo Fiat, la Lancia Delta venne presentata al Salone di Detroit 2010 con il marchio Chrysler. In realt\u00e0 la Chrysler Delta \u00e8 un progetto pilota atto a verificare la risposta del mercato americano, che ormai volge lo sguardo alle tendenze europee. Un progetto simile alla realt\u00e0 Saturn-Opel e successivamente Buick-Opel. Quindi \u00e8 necessario affermare che per l'occasione, la Delta non sia stata propriamente presentata, poich\u00e9 l'azienda non ha diffuso nessun comunicato al riguardo. Al di l\u00e0 della presentazione e del progetto, la Chrysler Delta rimarr\u00e0 di produzione italiana e verr\u00e0 venduta dal 2011 fino al 2014 in Inghilterra ed Irlanda dalla Chrysler apportando minimi interventi estetici: il logo Lancia \u00e8 stato sostituito con il nuovo logo Chrysler, presentato da Marchionne, sia sulla calandra, sul fondo del lunotto posteriore, cerchi e volante. Mentre la calandra, invece di montare i soliti listelli verticali tendenti verso il centro, monta i listelli orizzontali che hanno sempre caratterizzato le automobili della casa americana, ma mantenendo la forma originale Lancia.\nMotorizzazioni.\nBenzina.\nLa Delta dispone di tre motorizzazioni benzina dotate del turbocompressore. I 1.4 T-Jet sono omologati secondo i parametri della normativa Euro 4 mentre il 1.8 T-Jet dotato dell'iniezione diretta high-precision (introdotto dal marzo del 2009) rispetta la normativa Euro 5 ed \u00e8 abbinato ad una trasmissione automatica sequenziale a 6 rapporti Aisin AW TF-80 SC denominata Sportronic.\nNell'ottobre 2009 la Lancia ha presentato la nuova \"Delta Turbo EcoChic\" alimentata sia a benzina che a GPL; il motore 1,4 litri turbocompresso da 120 cavalli \u00e8 stato ampiamente rimaneggiato nella testata e nelle valvole per l'alimentazione a gas mentre l'autonomia dichiarata \u00e8 pari a 1.413\u00a0km con una percorrenza media di circa 8,3 litri per 100\u00a0km. L'impianto progettato dalla Landi Renzo viene installato dalla Lancia in modo da permettere l'omologazione in fabbrica da parte della casa madre. Contenute le emissioni in 134 grammi di anidride carbonica emessa ogni chilometro (149 nel funzionamento a benzina) mentre le prestazioni vengono garantite dallo scatto da 0 a 100\u00a0km/h in 9,8 secondi per una velocit\u00e0 massima pari a 195\u00a0km/h.\nGasolio.\nI motori a gasolio totalmente nuovi risultano omologati dal marzo del 2009 secondo la normativa Euro 5 mentre nel corso del 2008 si potevano omologare solo come Euro 4. Il piccolo 1.6 \u00e8 disponibile sia con trasmissione manuale 6 rapporti che con automatica-robotizzata a 6 (cambio \"Dualogic\" rinominato \"Selectronic\"). Le motorizzazioni 1.9 Biturbo e 2.0 Multijet invece sono disponibili solo con cambio manuale a 6 rapporti. Il filtro antiparticolato \u00e8 di serie per tutte le motorizzazioni.\nEvoluzioni.\nGamma MY2012.\nDebutta il nuovo 1.6 M-Jet 105 cavalli entry level. Sul frontale campeggia la nuova calandra a listelli orizzontali con logo sporgente discendente, in linea con il nuovo family feeling della casa torinese in partnership con il marchio Chrysler.\nRiorganizzati gli allestimenti. Sempre presenti in \"Pack\" le specialit\u00e0 \"Hard Black ed \"Executive\".\nAllestimenti:\nGamma MY2014.\nAl Salone dell'automobile di Francoforte del 2013 viene presentato un secondo restyling, di consistenza minore: adesso i paraurti e le minigonne saranno in tinta con la carrozzeria, mentre debutteranno il doppio terminale di scarico cromato e dei dettagli cromati.\nFine produzione.\nNell'estate del 2014 la Delta esce di produzione insieme al modello Fiat Bravo, con il quale ha condiviso gran parte della meccanica e degli interni; principalmente per l'ormai ridotto numero di vendite (a 6 anni di distanza dal debutto) ma anche nell'ottica di una strategia del gruppo FCA tesa al rilancio produttivo dello stabilimento di Cassino, con lo smantellamento delle linee industriali di modelli anziani e poco remunerativi, in vista della produzione della nuova Alfa Romeo Giulia. Termina cos\u00ec la carriera della Delta, che in alcuni mercati esteri sar\u00e0 presente nei listini Lancia fino al 2015, per esaurire alcune scorte di veicoli invenduti. Sempre nella primavera del 2014 ha termine la produzione dei modelli Lancia Thema e Voyager di origine Chrysler.\nLa Lancia Delta e le forze dell'ordine.\nLa Lancia Delta \u00e8 stata ampiamente utilizzata nell'organigramma delle forze di polizia italiane; infatti a partire dal suo debutto \u00e8 stata selezionata dalle forze dell'ordine come la Polizia di stato e la Polizia penitenziaria nei servizi di controllo del territorio e nel pronto intervento, nonch\u00e9 nei servizi di scorta o in borghese. Nell'ultima evoluzione della Delta, debutta sulle nuove volanti della polizia di stato al posto della barra a LED presente sulle precedenti volanti due lampeggianti singoli e una nuova livrea costituita da una fascia bianca che contiene un piccolo tricolore che dipinge in estensione tutte le fiancate della vettura e lo scudo Lancia sul frontale, mentre nel posteriore sul montante laterale \u00e8 presente un inedito logo del numero \"113\" che si va a unire alla dicitura \"Polizia\" avente un nuovo tipo di carattere. Alla Polizia di Stato nel 2014 sono state consegnate 198 nuove \"pantere\" allestite con il motore turbodiesel 1.6 MultiJet con 105 cavalli di potenza.\nLa Lancia Delta nei media.\nLo spot pubblicitario.\nLo spot di lancio della Delta ha come protagonista l'attore statunitense Richard Gere, il quale da Hollywood arriva in Tibet per lasciare le impronte delle proprie mani che ha lasciato nella Walk of Fame sulla neve tibetana insieme ad un gruppetto di piccoli monaci. Palesemente simbolica \u00e8 la strada che il protagonista a bordo della sua Lancia Delta lascia alle spalle, attraversando un viaggio spirituale che lo accompagna prima sulla collina di Hollywood e poi alla capitale del Tibet, Lhasa.\nLo spot \u00e8 stato girato in parte a Los Angeles, sull'Hollywood Boulevard, e in altra parte sulle Montagne Rocciose, dove \u00e8 stato ricostruito un piccolo villaggio tibetano. Alla colonna sonora hanno provveduto alcuni maestri fra cui Ennio Morricone.\nIl messaggio \u00e8 chiaramente un messaggio di pace, secondo le parole della casa, che ha voluto marcare i valori umani, pi\u00f9 che quelli tecnici dell'auto. Come prevedibile, lo spot ha avuto non pochi dissensi da parte dello stato cinese, che ha protestato ricevendo sentite scuse da parte del Gruppo Fiat.\n\"Angeli e demoni\".\nLancia ha fornito alla produzione del film \"Angeli e Demoni\" la Delta con cui i protagonisti della pellicola si spostano lungo le strade di Roma.\nLa casa automobilistica ha inoltre approfittato della pellicola per il lancio della nuova motorizzazione 1.8 Turbo da 200 cavalli: il regista di \"Angeli e demoni\" Ron Howard ha realizzato uno spot pubblicitario utilizzando le sequenze del film di cui \u00e8 protagonista la Delta; lo spot era inoltre una promozione per il film stesso, uscito proprio in quel periodo nelle sale cinematografiche di tutto il mondo."}
{"id": "1853342", "revid": "4252", "url": "https://it.wikipedia.org/wiki?curid=1853342", "title": "Biofabbrica", "text": "Con il termine di biofabbrica si intende una struttura in cui si attua l'allevamento di artropodi su scala industriale, finalizzato alla produzione di organismi viventi da liberare in grandi quantit\u00e0 nell'ambiente nell'ambito di tecniche di lotta biologica e lotta integrata.\nBiofabbriche ed insettari.\nNella letteratura classica gli allevamenti di artropodi sono in genere chiamati \"insettari\", in particolare nei testi e nelle pubblicazioni poco recenti. I due termini, \"insettario\" e \"biofabbrica\", hanno in realt\u00e0 accezioni differenti:\nA differenza degli insettari, le biofabbriche devono occuparsi anche di altri aspetti quali il confezionamento, lo stoccaggio e la distribuzione commerciale. Inoltre, pur applicando conoscenze sono derivate dalla ricerca scientifica, con le sperimentazioni attuate negli insettari, le biofabbriche applicano processi produttivi standard che possono differire notevolmente, in termini di procedure e strutture, dagli insettari. Ad esempio, l'allevamento di un insetto entomofago in insettario pu\u00f2 svolgersi sul suo ospite o sulla sua preda pi\u00f9 frequente e, quindi, in condizioni abbastanza vicine a quelle naturali; al contrario, nella biofabbrica, esigenze organizzative ed economiche possono richiedere l'allevamento su ospiti di sostituzione e in condizioni ambientali completamente differenti rispetto a quelle naturali.\nTipologie di prodotti.\nI prodotti forniti dalle biofabbriche sono organismi viventi che rientrano nelle seguenti tipologie:\nLa gamma di offerte si orienta, nella maggior parte delle biofabbriche, verso le tipologie indicate nei primi tre punti.\nLinee di produzione.\nLa complessit\u00e0 insita nel tipo di prodotto e nell'eterogeneit\u00e0, fa s\u00ec una singola linea di produzione si componga di differenti settori collegati, da cui fuoriesce un solo prodotto. In alcuni casi un singolo settore pu\u00f2 comunque servire due o pi\u00f9 linee di produzione differenti.\nAd esempio, la produzione di un predatore o di un parassitoide comprende almeno tre settori: l'allevamento dei riproduttori, l'allevamento della preda o dell'ospite, l'allevamento e lo stoccaggio degli individui da immettere nel commercio. Quando \u00e8 possibile si ricorre a substrati alimentari artificiali, ma per alcune linee di produzione \u00e8 necessario disporre anche di coltivazioni in serra."}
{"id": "1853347", "revid": "15756", "url": "https://it.wikipedia.org/wiki?curid=1853347", "title": "Portmore", "text": "Portmore \u00e8 una citt\u00e0 della Giamaica posta a sud-ovest della capitale Kingston."}
{"id": "1853350", "revid": "1494169", "url": "https://it.wikipedia.org/wiki?curid=1853350", "title": "Olschki", "text": ""}
{"id": "1853359", "revid": "112265127", "url": "https://it.wikipedia.org/wiki?curid=1853359", "title": "Che fine ha fatto Lazlot\u00f2z", "text": "Che fine ha fatto Lazlot\u00f2z \u00e8 l'album d'esordio come solista del cantante e chitarrista Giorgio Canali.\nIl disco.\nL'album \u00e8 stato pubblicato nel 1998 dalla Sonica-Virgin.\nIl titolo fa riferimento a L\u00e1szl\u00f3 T\u00f3th, il folle che nel 1972 prese a martellate la Piet\u00e0 di Michelangelo.\nIl disco d'esordio di Canali (a cui partecipa la successiva band di Canali, i Rossofuoco) contiene 12 tracce ed \u00e8 costituito da canzoni tipicamente rock decisamente feroci alternate a canzoni caratterizzate da atmosfere dilatate ed ampio spazio lasciato alla poetica.\nNel secondo gruppo spicca \"Nuvole e Bleriot\" che, partendo dall'\"\"aria piuttosto densa di un bistrot\", cita l'impresa del pioniere dell'aviazione Louis Bl\u00e9riot, per spaziare fino a tematiche esistenziali d'ampio respiro.\nAll'estremo opposto si trova \"1,2,3,1000 Vietnam\", in lingua francese, rabbiosa e violenta: da notare come Canali suoni da anni una chitarra su cui \u00e8 presente la bandiera del Vietnam, a ricordo di una resistenza armata risultata vincitrice - con mezzi non pacifici - sull'imperialismo occidentale.\nTale scelta, del resto, fa perfettamente parte del personaggio: lo stesso Canali, in un diverso testo, canta: \"Non ho nessuna pregiudiziale se sono io a decidere a chi sparare\"\".\nDi tutt'altro tenore \"Lazlotoz\", riferita al nome volutamente storpiato di L\u00e1szl\u00f3 T\u00f3th, ungherese con problemi psichiatrici divenuto famoso per aver vandalizzato la Piet\u00e0 vaticana; si tratta di una canzone ironica e dissacrante: raffigura Dio in una surreale quotidianit\u00e0 domestica, costretto tra il rumore della Santa Messa in TV e i rimproveri di una moglie isterica."}
{"id": "1853360", "revid": "1892113", "url": "https://it.wikipedia.org/wiki?curid=1853360", "title": "Maest\u00e0 cristianissima", "text": "L'appellativo di sua maest\u00e0 cristianissima (in francese: \"sa majest\u00e9 tr\u00e8s chr\u00e9tienne\") era il titolo tradizionalmente spettante ai re di Francia.\nDistinzioni.\nPur non essendoci alcun sovrano attualmente in Francia, il titolo si differenzia fra i tre pretendenti al trono:\nRex francorum.\nIl termine latino \"Rex francorum\" \u00e8 stato il titolo latino ufficiale del re dei Franchi dopo l'adesione della dinastia carolingia al trono di Francia. Questo titolo \u00e8 stato utilizzato nei documenti ufficiali fino al XVIII secolo. Tuttavia, a partire dal 1204, il titolo veniva alternato a quello di \"Rex Franciae\" (re di Francia), il quale divenne, nel 1226, con la salita al trono di Luigi IX il Santo, il titolo ufficiale del regno.\nRe cristianissimo.\nIl titolo \"rex christianissimus\"\" ebbe le sue origini dal lungo e pacifico rapporto con la Chiesa cattolica. La Francia era stata il primo stato moderno riconosciuto ufficialmente dalla Chiesa ed \u00e8 stata appellata come \"la figlia prediletta della Chiesa\". Clodoveo I, re dei Franchi, era stato riconosciuto dal papa come protettore di Roma.\nDi conseguenza, questo titolo \u00e8 stato riconosciuto ai sovrani francesi. Durante il regno di Carlo VII il titolo di maest\u00e0 cristianissima venne riconosciuto come appellativo ereditario ed esclusivo dei re di Francia.\nRe dei francesi.\nCon la rivoluzione francese arriv\u00f2 il momento di scrivere una carta costituzionale per la Francia. Fra le varie riforme il sovrano cess\u00f2 di essere un governante assoluto che traeva la propria legittimit\u00e0 direttamente da Dio, e divenne un sovrano costituzionale legittimato della volont\u00e0 del popolo francese e per il bene del popolo francese.\nMediante il decreto del 12 ottobre 1789, il titolo regale venne modificato da \"Per grazia di Dio, re di Francia e Navarra\" a \"Per grazia di Dio e della legge costituzionale dello Stato, re dei francesi\" (\"Par la gr\u00e2ce de Dieu et par la loi constitutionnelle de l'\u00c9tat, roi des fran\u00e7ais\"), diventando ufficiale con la pubblicazione della nuova carta costituzione del 1\u00ba ottobre 1791.\nImperatore dei francesi.\nIl titolo di \"imperatore dei francesi\" era l'appellativo coniato ed utilizzato da Napoleone Bonaparte a partire dal 1804. I monarchici bonapartisti ed i successori di Napoleone continuano a reclamare ed utilizzare questo titolo."}
{"id": "1853362", "revid": "1429175", "url": "https://it.wikipedia.org/wiki?curid=1853362", "title": "Fred Williams", "text": "Ha lavorato spesso con Jos\u00e9 B\u00e9naz\u00e9raf e Jess Franco. Con Federico Fellini ha girato \"Giulietta degli spiriti\" (1965) e, molti anni pi\u00f9 tardi, \"E la nave va\" (1983).\nAbbandonato quasi completamente il set, ha aperto alcuni negozi di moda a Monaco di Baviera, dove vive al 2008. Nel 2001 avrebbe dovuto riprendere l'attivit\u00e0 cinematografica, interpretando il ruolo di protagonista in \"Incubus\" di Jes\u00fas Franco, ma il progetto \u00e8 sfumato.\nNel 2007 ha inciso un commento audio per il DVD tedesco de \"Il conte Dracula\"."}
{"id": "1853363", "revid": "729019", "url": "https://it.wikipedia.org/wiki?curid=1853363", "title": "Campionato italiano di beach soccer 2005", "text": "Il campionato italiano di beach soccer del 2005 \u00e8 stato il secondo consecutivo organizzato dalla Figc-Lnd ed \u00e8 stato vinto dalla formazione dei Cavalieri del Mare Forte dei Marmi, campioni in carica. Vi hanno preso parte sedici squadre.\nRegolamento.\nLe sedici squadre sono state suddivise in quattro gruppi (A, B, C e D) da quattro ciascuno: i primi due hanno fatto parte del Girone Nord, i restanti due hanno composto il Girone Sud. In entrambi i gironi sono state disputate tre tappe della durata di due giorni, caratterizzate da otto incontri ciascuna: dopo le partite della prima giornata, previsto uno scontro diretto tra le due vincenti e tra le due perdenti. Assegnati 3 punti per la vittoria al termine dei tempi regolamentari, 2 punti per la vittoria dopo il tempo supplementare o dopo i tiri di rigore, 1 punto per la sconfitta dopo il tempo supplementare o dopo i tiri di rigore, 0 punti per la sconfitta al termine dei tempi regolamentari. Da aggiungere alcuni punti bonus al termine della singola tappa: 6 punti per la prima classificata, 4 punti per la seconda, 2 punti per la terza. Qualificate alle finali scudetto le prime due classificate di ogni gruppo.\nStagione.\nGirone Nord.\n\"1\u00aa tappa\" - Locarno, 25-26 giugno:\nGirone A:&lt;br&gt;\nCavalieri del Mare Forte dei Marmi-Citt\u00e0 di Grado 9-7&lt;br&gt;\nCoil Lignano Sabbiadoro-Milano Beach Soccer 9-4&lt;br&gt;\n&lt;br&gt;\nCavalieri del Mare-Coil Lignano Sabbiadoro 4-3&lt;br&gt;\nCitt\u00e0 di Grado-Milano Beach Soccer 7-5&lt;br&gt;\n&lt;br&gt;\nGirone B:&lt;br&gt;\nAgenzia Lemme Vasto-Bologna Beach Soccer 12-2&lt;br&gt;\nFriulpesca Marano Lagunare-Soleluna Senigallia 6-3&lt;br&gt;\n&lt;br&gt;\nAgenzia Lemme Vasto-Friulpesca Marano Lagunare 4-5 dts&lt;br&gt;\nBologna Beach Soccer-Soleluna Senigallia 9-10\n\"2\u00aa tappa\" - Rivergaro, 9-10 luglio:\nGirone A:&lt;br&gt;\nCoil Lignano Sabbiadoro-Citt\u00e0 di Grado 6-7 dcr&lt;br&gt;\nMilano Beach Soccer-Cavalieri del Mare Forte dei Marmi 4-7&lt;br&gt;\n&lt;br&gt;\nCavalieri del Mare Forte dei Marmi-Coil Lignano Sabbiadoro 4-2&lt;br&gt;\nCitt\u00e0 di Grado-Milano Beach Soccer 4-8&lt;br&gt;\n&lt;br&gt;\nGirone B:&lt;br&gt;\nBologna Beach Soccer-Friulpesca Marano Lagunare 5-7&lt;br&gt;\nSoleluna Senigallia-Agenzia Lemme Vasto 5-8&lt;br&gt;\n&lt;br&gt;\nAgenzia Lemme Vasto-Friulpesca Marano Lagunare 5-7&lt;br&gt;\nBologna Beach Soccer-Soleluna Senigallia 2-3\n\"3\u00aa tappa\" - Cervia, 6-7 agosto:\nGirone A:&lt;br&gt;\nCavalieri del Mare Forte dei Marmi-Coil Lignano Sabbiadoro 6-9&lt;br&gt;\nCitt\u00e0 di Grado-Milano Beach Soccer 4-3&lt;br&gt;\n&lt;br&gt;\nCitt\u00e0 di Grado-Coil Lignano Sabbiadoro 2-3&lt;br&gt;\nCavalieri del Mare Forte dei Marmi-Milano Beach Soccer 3-5&lt;br&gt;\n&lt;br&gt;\nGirone B:&lt;br&gt;\nAgenzia Lemme Vasto-Friulpesca Marano Lagunare 6-2&lt;br&gt;\nBologna Beach Soccer-Soleluna Senigallia 5-7&lt;br&gt;\n&lt;br&gt;\nSoleluna Senigallia-Agenzia Lemme Vasto 6-7 dcr&lt;br&gt;\nBologna Beach Soccer-Friulpesca Marano Lagunare 6-9\nClassifiche finali:&lt;br&gt;\n&lt;br&gt;\n\"Girone A\":\n&lt;br&gt;\n\"Girone B\":\nQualificate alle finali: Cavalieri del Mare Forte dei Marmi, Coil Lignano Sabbiadoro, Friulpesca Marano Lagunare e Agenzia Lemme Vasto.\nGirone Sud.\n\"1\u00aa tappa\" - Catania, 17-18 giugno:\nGirone C:&lt;br&gt;\nTerranova Terracina-Citt\u00e0 degli Eventi Eboli 4-3&lt;br&gt;\nPanarea Catanzaro-Catania Beach Soccer 4-5&lt;br&gt;\n&lt;br&gt;\nTerranova Terracina Beach Soccer-Catania Beach Soccer 2-4&lt;br&gt;\nPanarea Catanzaro-Citt\u00e0 degli Eventi Eboli 1-4\nGirone D:&lt;br&gt;\nFeldi Salerno-I Soci Scoglitti Ragusa 3-6&lt;br&gt;\nReggio Calabria-Catanzaro Beach Soccer 4-3 dts&lt;br&gt;\n&lt;br&gt;\nI Soci Scoglitti Ragusa-Reggio Calabria 7-4&lt;br&gt;\nFeldi Salerno-Catanzaro Beach Soccer 2-4\n\"2\u00aa tappa\" - Eboli, 16-17 luglio:\nGirone C:&lt;br&gt;\nTerranova Terracina-Catania Beach Soccer 10-8&lt;br&gt;\nDespar Eboli-Panarea Catanzaro 5-2&lt;br&gt;\n&lt;br&gt;\nTerranova Terracina-Despar Eboli 2-4&lt;br&gt;\nCatania Beach Soccer-Panarea Catanzaro 5-3&lt;br&gt;\n&lt;br&gt;\nGirone D:&lt;br&gt;\nI Soci Scoglitti Ragusa-Reggio Calabria 6-9&lt;br&gt;\nFeldi Salerno-Catanzaro Beach Soccer 3-6&lt;br&gt;\n&lt;br&gt;\nCatanzaro Beach Soccer-Reggio Calabria 5-3&lt;br&gt;\nI Soci Scoglitti Ragusa-Feldi Salerno 5-3\n\"3\u00aa tappa\" - Catanzaro, 20-21 agosto:\nGirone C:&lt;br&gt;\nCatania Beach Soccer-Despar Eboli 5-6&lt;br&gt;\nPanarea Catanzaro-Terranova Terracina 2-3&lt;br&gt;\n&lt;br&gt;\nCatania Beach Soccer-Panarea Catanzaro 5-4&lt;br&gt;\nDespar Eboli-Terranova Terracina 7-6 dcr&lt;br&gt;\n&lt;br&gt;\nGirone D:&lt;br&gt;\nFeldi Salerno-Reggio Calabria 2-6&lt;br&gt;\nCatanzaro Beach Soccer-I Soci Scoglitti Ragusa 6-2&lt;br&gt;\n&lt;br&gt;\nFeldi Salerno-I Soci Scoglitti Ragusa 5-6 dts&lt;br&gt;\nReggio Calabria-Catanzaro Beach Soccer\nClassifiche finali:&lt;br&gt;\n&lt;br&gt;\n\"Girone C\":\n&lt;br&gt;\n\"Girone D\":\n&lt;br&gt;\nQualificate alle finali: Despar Eboli, Terranova Terracina, Catanzaro Beach Soccer e I Soci Scoglitti Ragusa.\nPoule scudetto.\nLignano Sabbiadoro, 2-4 settembre:\nQuarti di finale:&lt;br&gt;\nI Soci Scoglitti Ragusa-Despar Eboli 5-3&lt;br&gt;\nTerranova Terracina-Catanzaro Beach Soccer 4-3&lt;br&gt;\nCavalieri del Mare Forte dei Marmi-Agenzia Lemme Vasto 11-3&lt;br&gt;\nCoil Lignano Sabbiadoro-Friulpesca Marano Lagunare 6-5\nSemifinali:&lt;br&gt;\nCavalieri del Mare Forte dei Marmi-I Soci Scoglitti Ragusa 3-1&lt;br&gt;\nCoil Lignano Sabbiadoro-Terranova Terracina 3-1\nFinale 3\u00ba-4\u00ba posto:&lt;br&gt;\nI Soci Scoglitti Ragusa-Terranova Terracina 3-8\nFinalissima:&lt;br&gt;\nCavalieri del Mare\u2013Coil Lignano Sabbiadoro 10-4&lt;br&gt;\nCavalieri del Mare: Scalabrelli, Mainero, Galli, Fruzzetti G., Madjer, Agostini, Fruzzetti F., Menchini, Baldini, Rasulo. All.: De Angeli.&lt;br&gt;\nCoil Lignano Sabbiadoro: Fabro, Panfili, Casarsa, Buso, Scherf, Bresolin, Rigonat, Dugaro, Michelin, Amarelle. All.: Della Negra.&lt;br&gt;\nArbitri: Conti di Ravenna e Cascone di Ragusa.&lt;br&gt;\nMarcatori: 1' pt Madjer, 9' e 11' pt Agostini, 11' pt Amarelle, 5' st Agostini, 7' e 8' st Madjer, 10' st Amarelle, 10' st Rigonat, 1' tt Madjer, 6' tt Fruzzetti F., 7' tt Bresolin, 8' tt Agostini, 11' tt Madjer.&lt;br&gt;\nNote: ammoniti Agostini e Mainero (C)."}
{"id": "1853364", "revid": "767487", "url": "https://it.wikipedia.org/wiki?curid=1853364", "title": "Giuseppe Placido Nicolini", "text": "Biografia.\nNasce a Villazzano, oggi in provincia e arcidiocesi di Trento, il 6 gennaio 1877.\nFormazione e ministero sacerdotale.\nProfesso dell'ordine di San Benedetto, entra da giovane nell'abbazia di San Giuliano di Genova. Il 9 luglio 1899 \u00e8 ordinato presbitero.\nNel 1899 si laurea in teologia a Roma, l\u00ec insegner\u00e0 teologia al Pontificio ateneo Sant'Anselmo.\n\u00c8 curato a Praglia per 11 anni e l'8 dicembre 1908 viene eletto abate dell'antica abbazia di Praglia, risorta nel 1904 dalla soppressione.\nMinistero abbaziale.\nIl 18 agosto 1919 diventa abate ordinario dell'abbazia territoriale della Santissima Trinit\u00e0 di Cava de' Tirreni; succede ad Angelo Maria Ettinger, deceduto il 19 giugno precedente.\nAppena eletto abate riprende e porta attivamente a compimento (16 maggio 1928) il processo canonico per il riconoscimento del culto dei primo abati cavensi \"ab immemorabili\" beati Simeone, Falcone, Marino, Benincasa, Pietro III, Balsamo, Leonardo e Leone II.\nDurante il suo ministero abbaziale acquista dalle suore agostiniane della chiesa di Santa Rita da Cascia alle Vergini di Roma una tela della seconda met\u00e0 del cinquecento attribuita al Guerra che fa posizionare sull'altare della Cappella della Madonna, all'interno della basilica cattedrale della Santissima Trinit\u00e0 di Cava.\nInoltre arricchisce la biblioteca della badia cavense di opere notevoli. Visita, inoltre, tre volte la diocesi e dal 22 al 24 maggio 1923 tiene il sinodo diocesano che non si celebrava da circa due secoli. Tra le benemerenze del Nicolini, acquisite a Cava, \u00e8 da ricordare la costituzione di un cosiddetto \"Armadio Farmaceutico\" per i primi soccorsi agli ammalati della frazione di Corpo di Cava.\nMinistero episcopale.\nIl 22 giugno 1928 papa Pio XI lo nomina vescovo di Assisi; succede ad Ambrogio Luddi, precedentemente dimessosi per raggiunti limiti di et\u00e0. Il 2 settembre successivo riceve l'ordinazione episcopale dal cardinale Alessio Ascalesi, coconsacranti il vescovo Gregorio Diamare e l'arcivescovo Anselmo Filippo Pecci.\nNel 1939 promuove la proclamazione di san Francesco d'Assisi come patrono d'Italia.\nDurante la seconda guerra mondiale insieme a don Aldo Brunacci e a padre Rufino Niccacci, salva pi\u00f9 di 300 ebrei dalla Shoah facendoli nascondere nei monasteri della citt\u00e0. Ad altri invece forniscono documenti falsi. Dopo la guerra riceve la cittadinanza onoraria di Assisi.\nDopo alcuni anni di organizzazione ed allestimento, il 3 settembre 1941 inaugura per sua volont\u00e0 il Museo diocesano e cripta di San Rufino di Assisi, con annesso archivio capitolare, per custodire le opere pi\u00f9 rilevanti provenienti dalla cattedrale e da altre chiese della diocesi.\nMuore a Villazzano il 25 novembre 1973 all'et\u00e0 di 96 anni ed \u00e8 sepolto ad Assisi nella cappella della Madonna del Pianto della cattedrale di San Rufino. La tomba fu decorata da Enrico Manfrini.\nNel 1977 viene riconosciuto come Giusto tra le nazioni, onorificenza conferita a non ebrei che hanno salvato ebrei dalla Shoah. Alexander Ramati ha scritto un libro sul salvataggio, e nel 1985 ha diretto il film \"The Assisi Underground\" nel quale Nicolini \u00e8 interpretato da James Mason e doppiato in italiano da Marcello Tusco. Paolo Mirti ha dedicato alla storia il romanzo \"La societ\u00e0 delle mandorle\". Nel suo paese natale gli \u00e8 stata dedicata una piazza.\nGenealogia episcopale.\nLa genealogia episcopale \u00e8:"}
{"id": "1853365", "revid": "1892113", "url": "https://it.wikipedia.org/wiki?curid=1853365", "title": "Maest\u00e0 fedelissima", "text": "Sua maest\u00e0 fedelissima (in portoghese: \"sua majestade fidel\u00ecssima\") \u00e8 il titolo che il papa ha tradizionalmente concesso ai re del Portogallo.\nTale appellativo onorifico pu\u00f2 precedere il titolo di re di Portogallo e Algarve (\"Sua majestade fidel\u00ecssima o rei de Portugal e Algarve\").\nPrimo a ricevere il titolo fu Giovanni V del Portogallo, che lo ebbe nel 1748 da papa Benedetto XIV in un'apposita costituzione.\nIl titolo, che pu\u00f2 essere conferito a un re o a una regina, se non viene ritirato dal pontefice diventa ereditario fra i discendenti.\nAttualmente si fregia del titolo di maest\u00e0 fedelissima Duarte Pio di Braganza, pretendente al trono del Portogallo."}
{"id": "1853368", "revid": "1522738", "url": "https://it.wikipedia.org/wiki?curid=1853368", "title": "Maest\u00e0 cattolica", "text": "L'appellativo di sua maest\u00e0 cattolica (in spagnolo: \"su majestad cat\u00f3lica\") \u00e8 un trattamento che il papa ha tradizionalmente conferito ai re di Spagna. Tale appellativo onorifico spesso precede il titolo di re di Spagna (\"sua maest\u00e0 cattolica il re di Spagna\").\nI primi a potersi fregiare del titolo furono Ferdinando II d'Aragona e Isabella I di Castiglia. Da allora i sovrani di Spagna (da allora chiamati \"los reyes cat\u00f3licos\") utilizzano il titolo di \"maest\u00e0 cattolica\". \nIl trattamento, se non viene ritirato dal pontefice, diventa ereditario.\nUno dei diritti che possiede una \"regina cattolica\" \u00e8 il privilegio del bianco, ovvero la facolt\u00e0 di indossare l'abito bianco, anzich\u00e9 quello nero protocollare, durante le udienze con il papa. \nIl re Juan Carlos non rinunci\u00f2 all'antico titolo, anche se lo usava raramente. Non \u00e8 ancora noto se l'attuale sovrano, Filippo VI, lo user\u00e0 o meno."}
{"id": "1853370", "revid": "1776051", "url": "https://it.wikipedia.org/wiki?curid=1853370", "title": "Concentrazione Democratica Repubblicana", "text": "La Concentrazione Democratica Repubblicana fu un partito politico italiano fondato in vista delle elezioni politiche del 2 giugno 1946. La formazione si costitu\u00ec a seguito della confluenza di due distinti soggetti politici:\nI risultati elettorali non furono soddisfacenti: la CDR ottenne lo 0,42% dei voti e due seggi, con l'elezione di Parri e di La Malfa. I due esponenti decisero di aderire al Gruppo Repubblicano in seno all'Assemblea Costituente; infine, nel settembre 1946, la formazione conflu\u00ec nel Partito Repubblicano Italiano."}
{"id": "1853371", "revid": "17654", "url": "https://it.wikipedia.org/wiki?curid=1853371", "title": "Opera di Roma", "text": ""}
{"id": "1853377", "revid": "125975201", "url": "https://it.wikipedia.org/wiki?curid=1853377", "title": "Pryp&quot;jat' (fiume)", "text": "Il Pryp\"jat' (; ) \u00e8 un fiume dell'Europa orientale lungo circa 710\u00a0km, affluente di destra del Dnepr. Nasce in Ucraina, dove attraversa la parte settentrionale della regione della Volinia, dopodich\u00e9 entra in Bielorussia; infine rientra nel territorio ucraino e sfocia nel Dnepr. \nIl Pryp\"jat' passa attraverso la zona di alienazione, attorno alla centrale nucleare di \u010cernobyl' in cui avvenne il disastro nucleare del 1986. Ragione per cui ancora oggi il fiume trasporta pericolosi radioisotopi. La concentrazione di Cesio-137 sta ancora aumentando nelle draghe e non si \u00e8 ancora ridotta nei sedimenti del fiume.\nLa citt\u00e0 di Pryp\"jat', che contava 45.000 abitanti, \u00e8 stata completamente evacuata dopo il disastro.\nEtimologia.\nL'etimologia \u00e8 incerta; potrebbe derivare dalla parola dialettale locale \"pripe\u010d\" che sta per \"riva sabbiosa\" o dal baltico-occidentale \"preipente\" ovvero \"fiume degli speroni\" essendo il fiume molto basso nella zona abitata dai Balti occidentali."}
{"id": "1853378", "revid": "92723", "url": "https://it.wikipedia.org/wiki?curid=1853378", "title": "Pripyat (fiume)", "text": ""}
{"id": "1853379", "revid": "129019", "url": "https://it.wikipedia.org/wiki?curid=1853379", "title": "Maest\u00e0 britannica", "text": "L'appellativo di \"Sua Maest\u00e0 Britannica\" \u00e8 il titolo formale ed ufficiale del sovrano del Regno Unito.\nSi noti che tale appellativo onorifico sostituisce l'indicazione \"re di Gran Bretagna e Irlanda del Nord\", anzich\u00e9 precederla, come invece avviene con gli analoghi appellativi utilizzati dalle altre monarchie.\nNell'originale inglese si differenzia in \"His Britannic Majesty\" o \"Her Britannic Majesty\" a seconda che il sovrano sia uomo o donna.\nIn qualsiasi atto ufficiale inglese non \u00e8 mai \"il re\" o \"la regina\" che firma o promulga, ma \u00e8 sempre \"sua maest\u00e0 britannica\". Nel mandato per la Palestina della Societ\u00e0 delle Nazioni, per esempio, era \"sua maest\u00e0 britannica\" che veniva indicata come mandataria.\nIl titolo \u00e8 notoriamente utilizzato, oltre che negli atti ufficiali e nella diplomazia, in tutti i passaporti britannici, nei quali viene usata la frase: \u00abHer Britannic Majesty's Secretary of State requests and requires in the Name of Her Majesty all those whom it may concern to allow the bearer to pass freely without let or hindrance, and to afford the bearer such assistance and protection as may be necessary\u00bb (\"Il segretario di stato di Sua Maest\u00e0 Britannica chiede e richiede in nome di Sua Maest\u00e0 a tutti coloro che sono interessati di consentire al portatore di transitare liberamente, senza ostacoli, e di garantire al portatore l'assistenza e la protezione che possono essere necessarie\").\nTuttavia sono stati usati parecchi termini derivanti da maest\u00e0 (alcuni di essi perdurano tuttora), sia per distinguere il sovrano inglese dagli altri monarchi europei, sia come ulteriori forme di esaltazione del monarca nei documenti ufficiali o in occasioni importanti. \"Sua graziosissima maest\u00e0\" veniva utilizzato soltanto nelle occasioni pi\u00f9 formali.\nIntorno al 1519 il re Enrico VIII d'Inghilterra decise che \"sua maest\u00e0\" sarebbe stato il titolo convenzionale nei confronti del sovrano d'Inghilterra. Tuttavia questa innovazione dovette rimanere a lungo in uno stato di uso arbitrario, convivendo con altre formule come \"sua grazia\" o \"sua altezza\" anche nei documenti ufficiali. \nIn Scozia, prima dell'atto di Unione del 1707, i sovrani ricevevano il titolo di \"vostra grazia\". Durante il regno di Giacomo I d'Inghilterra, l'appellativo di maest\u00e0 divenne il titolo ufficiale del sovrano, escludendo cos\u00ec tutti gli altri. Tuttora al sovrano si fa riferimento come \"sua graziosissima maest\u00e0\", una fusione sia del titolo scozzese che di quello inglese. \n\"Sua eccellente maest\u00e0\" \u00e8 invece utilizzato nelle leggi del parlamento con la frase: \u00abBe it enacted by the Queen's (King's) most Excellent Majesty, by and with the advice and consent of the Lords Spiritual and Temporal, and Commons, in this present Parliament assembled, and by the authority of the same, as follows: ...\u00bb (\"Sia emanata dalla regina (o dal re), eccellente maest\u00e0, con il consenso dei lord spirituali e temporali e dei comuni riuniti in questo parlamento, e dall'autorit\u00e0 della stessa, quanto segue:...\")."}
{"id": "1853387", "revid": "1543377", "url": "https://it.wikipedia.org/wiki?curid=1853387", "title": "South Polar Times", "text": "Il South Polar Times \u00e8 stata la rivista delle spedizioni di Robert Falcon Scott in Antartide. Uscito presso l'editore londinese Smith, Elder &amp; Co in tre volumi, i primi due coprono le vicende della spedizione Discovery (1901-04) mentre il terzo tratta della prima parte della spedizione Terra Nova (1910-13).\nLa tiratura originale \u00e8 stata di 250 copie per i volumi I e II e di 350 per il III.\nL'attuale newsletter della base antartica statunitense Amundsen-Scott \u00e8 chiamata \"New South Polar Times\"."}
{"id": "1853393", "revid": "3831", "url": "https://it.wikipedia.org/wiki?curid=1853393", "title": "Altezza Imperiale e Regia", "text": ""}
{"id": "1853397", "revid": "675860", "url": "https://it.wikipedia.org/wiki?curid=1853397", "title": "Hobgoblin (creatura fantastica)", "text": "Il termine Hobgoblin \u00e8 solitamente legato al folklore, in riferimento a goblin particolarmente amichevoli. \u00c8 una figura ricorrente nelle mitologie di Inghilterra, Islanda, Scozia, Galles, Irlanda e della Penisola scandinava.\nLa parola pare derivi da 'Robin Goblin', abbreviato in 'hobgoblin', 'hob' o 'lob'. Il nome originale \u00e8 collegato alla figura folkloristica di Robin Goodfellow, ma \u00e8 divenuto un termine comune per particolari specie di goblin.\nGli hobgoblin nel mondo fantasy.\n\"Il Signore degli Anelli\".\nNe \"Lo Hobbit\", di J. R. R. Tolkien, gli hobgoblin sono una forma pi\u00f9 grande, forte e agguerrita dei goblin. Tolkien successivamente sottoline\u00f2 in una lettera che, attraverso studi pi\u00f9 approfonditi sul folklore, \u00e8 giunto alla conclusione che \"[...]la consuetudine che gli hobgoblins erano 'una versione pi\u00f9 grossa' dei goblin \u00e8 esattamente contrario al significato iniziale\". Questo errore caus\u00f2 nelle menti dei suoi lettori un concetto errato della creatura originale. Per salvare l'originale indole e significato della parola \"Hobgoblin\", Tolkien li rinomin\u00f2 come Uruks o Uruk-hai, rimediando cos\u00ec all'errore compiuto.\nI libri di \"Mumin\".\nNe \"I racconti di pap\u00e0 Mumin\", libro della serie di libri per bambini Mumin ideata dalla scrittrice finlandese Tove Jansson, gli hobgoblin sono strane creature magiche; perfino il loro cappello, quando viene raccolto da altre creature, pu\u00f2 compiere azioni magiche in modo completamente indipendente. Nonostante spaventino coloro che non li conoscono, gli hobgoblin non sono altro che creature piuttosto sole e sensibili, che possono esaudire i desideri degli altri ma non i propri - a meno che qualcuno chieda, come desiderio, qualcosa che voglia il mago, per quindi dargli ci\u00f2 che lui stesso ha creato. In questo caso, \"Hobgoblin\" sembra pi\u00f9 il nome di una creatura piuttosto che di una specie, anche se questo punto \u00e8 lasciato deliberatamente ambiguo dallo scrittore.\nC'\u00e8 da dire, comunque, che questa creatura \u00e8 conosciuta come \"lo hobgoblin\" solo nella traduzione in inglese - nell'edizione originale in lingua svedese, lo hobgoblin \u00e8 semplicemente menzionato come \"trollmannen\" (\"lo Stregone\") e le sue specie non sono citate.\nGiochi di ruolo.\nLa creatura comunemente appare nei bestiari di diversi giochi di ruolo fantasy, dove sono ritratti in genere come una versione pi\u00f9 grande, forte, intelligente e bellicosa dei loro cugini goblin, ma non importanti nella gerarchia goblinoide come i bugbear.\nComputer e videogiochi.\nNel MMORPG \"RuneScape\", gli hobgoblin sono una forma evoluta dei goblin che si sono uniti alle truppe orchesche del dio Bandos. Sono definiti come pi\u00f9 forti dei goblin, ma pi\u00f9 deboli degli orchi, e solitamente attaccano dei giocatori deboli. Solitamente \"droppano\" delle radici \"Limpwurt\", un importante ingrediente per mescere potenti pozioni.\nNella serie ludica \"Fable\" sono piccoli, grassi e sfigurati. Sono chiamati \"hobbes\" e sono descritti come stupidi, testardi e problematici. Mangiano carne e dormono sulle rive dei fiumi; lanciano sfere magiche da un bastone o usano armi come martelli e asce. Possono avere la dimensione di un bambino come quella di un uomo grande e grosso. I pi\u00f9 deboli e piccoli possono essere evocati dalle ninfe dei boschi, per le quali solitamente lavorano. Vivono solitamente in grotte. Sono i guardiani di una porta demoniaca che sigilla il volere oscuro dell'utilizzatore.\nNella serie di \"Heroes of Might and Magic\", gli hobgoblin sono forme evolute dei goblin, e sono alleati con le citt\u00e0 barbare.\nFumetti.\nNei fumetti della Marvel Comics, esiste un personaggio chiamato Hobgoblin, alias Roderick Kingsley, il quale indossa un costume ispirato proprio alla creatura. Si tratta di un nemico dell'Uomo Ragno che ha modificato i costumi e le armi di Goblin per assumere una nuova identit\u00e0.\nRomanzi.\nUn romanzo horror-psicologico intitolato \"Hobgoblin\", scritto da John Coyne, narra di un ragazzo che rimane particolarmente influenzato da un gioco di ruolo chiamato Hobgoblin, fino al punto che non riesce a distinguere pi\u00f9 la realt\u00e0 dalla fantasia."}
{"id": "1853400", "revid": "400694", "url": "https://it.wikipedia.org/wiki?curid=1853400", "title": "Maest\u00e0", "text": "Maest\u00e0 \u00e8 il trattamento spettante ai re e alle regine regnanti in un determinato momento.\nOrigine.\nIn origine, durante la Repubblica romana, la parola \"maiestas\" fu il termine giuridico per indicare la suprema dignit\u00e0 dello Stato. Questa dignit\u00e0 port\u00f2 all'esistenza di un reato specifico, chiamato \"crimen laesae maiestatis\", letteralmente \"reato di lesa maest\u00e0\", costituito dalla violazione dell'autorit\u00e0 statale.\nIn occidente.\nDopo la caduta dell'Impero romano il termine maest\u00e0 venne utilizzato esclusivamente per appellare i sovrani di pi\u00f9 alto rango bench\u00e9, generalmente, fosse attributo di Dio. I sovrani incominciarono ad attribuirselo con intento auto-elogiativo. Il primo re inglese a usare il trattamento di \"sua maest\u00e0\" fu Enrico VIII d'Inghilterra (i suoi predecessori usavano il trattamento di sua grazia). Alla fine il trattamento fu regolamentato per legge e tutti i re e le regine d'Europa poterono fregiarsi di questo appellativo. Si ebbero delle differenziazioni, come maest\u00e0 cattolica per il re di Spagna e maest\u00e0 britannica per quella inglese, maest\u00e0 danese, maest\u00e0 svedese per distinguerle dagli altri monarchi, e ancora maest\u00e0 siciliana, maest\u00e0 sarda per il regno di Sardegna.\nI sovrani di principati, essendo considerati meno importanti dei sovrani dei regni, hanno assunto il trattamento di \"altezza\" o di \"sua altezza serenissima\". A tutti i sovrani di stati principeschi all'interno dell'impero britannico e del Sacro Romano Impero venne negato il trattamento di maest\u00e0, ma venne concesso quello di altezza, poich\u00e9 essi non erano sovrani con la pienezza dei poteri.\nAlcuni monarchi cristiani ebbero anche titoli concessi dal pontefice:\nRegno Unito.\nNel Regno Unito sono stati usati parecchi termini derivanti da maest\u00e0 (alcuni di essi perdurano tuttora), sia per distinguere il sovrano dagli altri monarchi europei, sia come ulteriori forme di esaltazione del monarca nei documenti ufficiali o in occasioni importanti. \"Sua graziosissima maest\u00e0\" veniva utilizzato soltanto nelle occasioni pi\u00f9 formali. Intorno al 1519 il re Enrico VIII d'Inghilterra decise che \"sua maest\u00e0\" sarebbe stato il trattamento convenzionale nei confronti del sovrano d'Inghilterra. Tuttavia questa innovazione perdur\u00f2 a lungo in uno stato di uso arbitrario, convivendo con altre formule come \"sua grazia\" o \"sua altezza\" anche nei documenti ufficiali. Per esempio, una legge di Enrico VIII usa indiscriminatamente tutti e tre i trattamenti: l'articolo 15 comincia con \"Sua Altezza il Re\" (the Kinges Highness), il 16 con \"Sua Maest\u00e0 il Re\" (the Kinges Majestie) e l'articolo 17 con \"Sua Grazia il Re\" (\"the Kinges Grace\").\nIn Scozia, prima dell'atto di Unione del 1707, i sovrani ricevevano il trattamento di \"vostra grazia\". Durante il regno di Giacomo I d'Inghilterra, l'appellativo di maest\u00e0 divenne il trattamento ufficiale del sovrano, escludendo cos\u00ec tutti gli altri. Tuttora al sovrano si fa riferimento come \"sua graziosissima maest\u00e0\", una fusione sia del trattamento scozzese sia di quello inglese.\nMaest\u00e0 britannica \u00e8 invece il titolo spettante per il monarca negli atti diplomatici, nella legge e nei rapporti internazionali. Per esempio, nel mandato per la Palestina della Societ\u00e0 delle Nazioni era \"sua maest\u00e0 britannica\" che veniva indicata come mandataria.\nIl titolo di maest\u00e0 britannica \u00e8 notoriamente utilizzato, oltre che nelle leggi e negli atti ufficiali, in tutti i passaporti britannici, nei quali viene usata la frase: \"Her Britannic Majesty's Secretary of State requests and requires in the Name of Her Majesty all those whom it may concern to allow the bearer to pass freely without let or hindrance, and to afford the bearer such assistance and protection as may be necessary\" (\"Il segretario di stato di sua maest\u00e0 britannica chiede e richiede in nome di sua maest\u00e0 a tutti coloro che sono interessati di consentire al portatore di transitare liberamente, senza ostacoli, e di garantire al portatore l'assistenza e la protezione che possono essere necessarie).\n\"Sua eccellente maest\u00e0\" \u00e8 invece utilizzato nelle leggi del parlamento con la frase: \"Be it enacted by the Queen's (King's) most Excellent Majesty, by and with the advice and consent of the Lords Spiritual and Temporal, and Commons, in this present Parliament assembled, and by the authority of the same, as follows: ... (\"Sia emanata dalla regina (o dal re), eccellente maest\u00e0, con il consenso dei lord spirituali e temporali e dei comuni riuniti in questo parlamento, e dall'autorit\u00e0 degli stessi, quanto segue:...)\".\nImperatori.\nNel caso degli imperatori non si usa semplicemente l'appellativo di \"sua maest\u00e0\", bens\u00ec quello di \"sua maest\u00e0 imperiale\". Tale trattamento viene riservato esclusivamente all'imperatore del Giappone, unico trono imperiale oggi esistente."}
{"id": "1853402", "revid": "339392", "url": "https://it.wikipedia.org/wiki?curid=1853402", "title": "Re Cattolico", "text": ""}
{"id": "1853409", "revid": "22475", "url": "https://it.wikipedia.org/wiki?curid=1853409", "title": "Altezza (trattamento)", "text": "L'appellativo sua altezza \u00e8 il trattamento attribuito ai membri, regnanti o non regnanti che ne abbiano diritto secondo le leggi della casa, di una dinastia sovrana.\nTradizione occidentale ed europea.\nAppellativi astratti erano presenti in gran numero nell'Impero romano e ancor di pi\u00f9 nell'Impero bizantino, in numero cos\u00ec grande da essere oggetti di confusione e da subire, nel loro significato, una sorta di inflazione e svalutazione, bench\u00e9 in ogni tempo fossero regolati in modo piuttosto rigido dai comandi imperiali. Per esempio, ai tempi della dignit\u00e0 di \"Notitia\", i pi\u00f9 alti uffici erano raggruppati in classi, e ciascuno aveva assegnato un trattamento caratteristico, partendo da \"illustris\", \"spectabilis\" e cos\u00ec scendendo. Come altri roboanti ed esorbitanti titoli di quel tempo, gli appellativi pi\u00f9 alti erano conferiti generalmente ai principi stranieri o imperiali, cos\u00ec come regolato dai vari uffici della Corte o dello Stato (militari, finanziari, giudiziari e svariati altri, spesso uniti, dell'amministrazione centrale e provinciale), che chiarificavano l'intricata gerarchia protocollare (pur allontanandosi spesso dalla effettiva realt\u00e0 politica).\nAll'inizio del Medioevo tali appellativi, declinati in seconda o terza persona, erano d'uso incerto e molto pi\u00f9 arbitrario ed erano soprattutto soggette alle immaginazioni delle segreterie che nei periodi successivi (Selden, titoli di onore, parte I, Ch. vii. 100). \"Altezza\" rimase di prerogativa ai re, anche se non da solo: in Francia, fino a Luigi XI, il sovrano era anche \"eccellenza\".\nCarlo V, divenuto imperatore del Sacro Romano Impero nel 1519, prese il titolo di maest\u00e0, lasciando quello di altezza ai figli, e cos\u00ec fece nello stesso periodo in Francia Francesco I. In Inghilterra la transizione fu pi\u00f9 lunga e i termini di altezza, grazia (di uso non esclusivo del sovrano) e maest\u00e0, erano tutti impiegati come trattamento riservato ai re e alle regine fino al periodo di Giacomo VI di Scozia. Nei documenti concernenti il regno di Enrico VIII d'Inghilterra venivano utilizzati anche contemporaneamente. Nella dedica della versione autorizzata della Bibbia del 1611, Giacomo I \u00e8 ancora chiamato \"maest\u00e0\" e \"altezza\", ma proprio con questo sovrano \"maest\u00e0\" diviene il trattamento ufficiale. Oliver Cromwell, come lord protettore del Commonwealth, e sua moglie ricevevano il trattamento di altezza, insolito in una repubblica.\nAltezza reale.\nIl primo a prendere il trattamento di altezza reale fu nel 1633 il cardinale-infante Ferdinando d'Asburgo, e cos\u00ec ben presto fecero anche i Savoia, per via delle pretese sul regno di Cipro.\nOggi i seguenti membri della famiglia reale britannica hanno normalmente diritto al trattamento di altezza reale (abbreviato in \"HRH\" cio\u00e8 \"His/Her Royal Highness\"): i figli dei sovrani viventi e morti, i nipoti in linea diretta maschile e il figlio maggiore del primogenito del principe di Galles. L'ascesa al trono di un nuovo sovrano non muta il trattamento di altezza reale, bench\u00e9 il sovrano abbia ovviamente il diritto di assegnarlo o revocarlo, e cos\u00ec per altri titoli (ad esempio, quello di principessa reale).\nNel Regno d'Italia era riservato il trattamento di altezza reale al figlio primogenito del re, alla principessa moglie del principe ereditario, agli altri figli del re e ai figli del principe ereditario d'ambo i sessi; ugualetrattamento competevano alle consorti dei principi della famiglia reale e tale trattamento spetta, a vita, al principe che sia reggente del regno.\nAltri trattamenti.\nCome regola generale, i membri di sangue reale di una casa imperiale o reale sono arringati come altezza imperiale o altezza reale (in francese \"altesse imperiale\", \"altesse royale\"; in tedesco \"Kaiserliche Hoheit\", \"K\u00f6nigliche Hoheit\"; in spagnolo \"Alteza imperial\", \"Alteza real\"). In Germania, Austria (e altri stati facenti parti del Sacro Romano Impero Germanico) i sovrani dei granducati portavano il trattamento di altezza reale (\"K\u00f6nigliche Hoheit\"), e gli altri membri della famiglia erano semplicemente altezza granducale o altezza (\"Gro\u00dfherzogliche Hoheit\" o \"Hoheit\"). \"Hoheit\" era portato dai duchi regnanti e dai principi e principesse delle loro famiglie.\nAltezza serenissima.\nIl trattamento di altezza serenissima sorse nello stesso periodo di quello di altezza, ed era portato dai governanti bizantini, ma gi\u00e0 gli imperatori Onorio e Arcadio erano \"serenitas\" e \"serenissimus\". Il doge di Venezia era \"serenissimus\" e la stessa repubblica di Venezia \u00e8 nota come \"la Serenissima\". Selden sostenne che questo trattamento fosse quello pi\u00f9 alto che poteva ricevere ogni principe. Oggi, altezza serenissima \u00e8 utilizzato come l'equivalente del \"Durchlaucht\" tedesco, un rafforzativo di \"Erlaucht\", che significa \"illustre\", traduzione pedissequa dal latino \"superillustris\", che Thackeray traduce nel burlesco appellativo di \"sua trasparenza\" in uso nell'immaginaria Corte di Pumpernickel. L'appellativo onorifico di \"Durchlaucht\" venne assegnato nel 1375 dall'imperatore Carlo IV di Lussemburgo ai principi elettori (\"Kurf\u00fcrsten\"), pi\u00f9 alto trattamento dopo quello dell'imperatore.\nNel XVII secolo divenne il titolo dato ai sovrani degli stati principeschi dell'impero (\"Reichsst\u00e4ndische F\u00fcrsten\"), mentre \"Erlaucht\" fu dato ai capi delle casate comitali (\"Reichsst\u00e4ndische Grafen\", cio\u00e8 conti dell'Impero). I grandi elettori dell'impero, cos\u00ec, per essere distinti dagli altri principi tedeschi ebbero il titolo di \"Durchl\u00e4uchtigste\" (tradotto con altezza serenissima). Nel 1825 la dieta della Confederazione Tedesca acconsent\u00ec ad assegnare il trattamento di \"Durchlaucht\" ai capi delle famiglie principesche mediatizzate domiciliate in Germania o in Austria e tuttora \u00e8 uso impiegarlo per i membri di tali famiglie; in seguito, tutti coloro che vennero elevati al rango di \"F\u00fcrst\" (cio\u00e8 di principe, ma non di principe regnante su un principato) ebbero diritto al trattamento di \"Durchlaucht\". Nel 1829 il trattamento di \"Erlaucht\", precedentemente riservato ai conti (regnanti) dell'Impero, fu assegnato a tali famiglie, mediatizzate.\nNegli stati preunitari italiani il titolo di altezza serenissima era riconosciuto, oltre ai dogi delle repubbliche di Venezia e di Genova, anche al granduca di Toscana, ai duchi e principi sovrani e .\nNel Regno d'Italia spettava il trattamento di altezza serenissima ai nipoti del re, figli di principe fratello, e ai figli e discendenti dei nipoti del re e del principe ereditario d'ambo i sessi.\nAltezza.\n\"Altezza\" \u00e8 riservato ancora ai membri delle famiglie ducali, di alcune famiglie granducali e di pochi membri di alcune famiglie reali: quest'ultimo caso \u00e8 l'unico ancora ufficialmente in vigore. Tuttavia, socialmente, molte famiglie ducali e granducali utilizzando il titolo di altezza, .\nTale trattamento \u00e8 usato ufficialmente dai figli minori delle case reali di Danimarca e Paesi Bassi; prima del 1917 anche da quelli della casa reale inglese. Ugualmente era proprio dalle famiglie dei granduchi di Sassonia-Weimar-Eisenach, Oldenburg, Meclemburgo-Schwerin, Meclemburgo-Strelitz e dai duchi di Brunswick, Anhalt, Sassonia-Coburgo-Gotha, Sassonia-Meiningen, Sassonia-Altenburg e dalla casa di Schleswig-Holstein, che mai regn\u00f2. I membri in vita di tali famiglie usano avere questo trattamento.\nEsempi di ufficiali trattamenti di \"Altezza\":\nEsempi di altre persone che hanno diritto al trattamento di altezza:\nAfrica e colonie europee.\nNei regni tribali africani, i membri di tali famiglie hanno trattamento di altezza o altezza reale, mentre alcuni hanno solo il titolo di principe o principessa.\nNell'Impero britannico il trattamento di altezza venne riservata ai capi delle \u00e9lite feudali dei principali stati principeschi (soprattutto in India e in altri territori - come lungo le coste del Golfo Persico) - gi\u00e0 sotto il governo della Compagnia delle Indie Orientali. Similmente venne introdotto una gerarchia simile nelle Indie Orientali Olandesi, attualmente Indonesia.\nPrecedenze.\nMentre le attuali precedenze dipendono dal rango in s\u00e9 e a volte pi\u00f9 specificamente nella corona piuttosto che dal trattamento, in linea di massima l'ordine decrescente di tali attributi \u00e8:"}
{"id": "1853410", "revid": "245318", "url": "https://it.wikipedia.org/wiki?curid=1853410", "title": "X Files - Voglio crederci", "text": ""}
{"id": "1853413", "revid": "767487", "url": "https://it.wikipedia.org/wiki?curid=1853413", "title": "La signora Parkington", "text": "La signora Parkington (\"Mrs. Parkington\") \u00e8 un film del 1944 diretto da Tay Garnett. La sceneggiatura, firmata da Robert Thoeren e Polly James, si basa sull'omonimo romanzo di Louis Bromfield.\nProduzione.\nIl film fu prodotto dalla Metro-Goldwyn-Mayer (MGM) (controlled by Loew's Incorporated).\nDistribuzione.\nDistribuito dalla Metro-Goldwyn-Mayer (MGM), il film fu presentato a New York il 12 ottobre 1944."}
{"id": "1853417", "revid": "670021", "url": "https://it.wikipedia.org/wiki?curid=1853417", "title": "Grifo d'Oro", "text": "Il Grifo della Citt\u00e0 di Genova \u00e8 un'onorificenza che il comune di Genova assegna a personalit\u00e0 che abbiano reso famoso il nome della citt\u00e0 nel mondo.\nStoria.\nIl grifo \u00e8 una figura mitologica che ha un antico legame con la citt\u00e0 di Genova. Quando nel 1139 la citt\u00e0 inizi\u00f2 a battere moneta, fu scelto questo animale come simbolo di ricchezza, forza e potenza. L'animale appare anche nei sigilli e nei primi stendardi della citt\u00e0 gi\u00e0 dal 1193, dove \u00e8 rappresentato un grifone che tiene nei suoi artigli un'aquila e una volpe. Per questo motivo la massima onorificenza della citt\u00e0 porta il simbolo del grifone.\nUno dei primi Grifo d'oro fu attribuito al maestro Federico Mompellio che lo ricevette nel 1988.\nNella prima formulazione il premio si articolava in tre categorie: quello d'oro, quello d'argento e quello di bronzo. Dal 2014 la giunta comunale ha deciso che per valorizzare l'onorificenza il Comune di Genova sarebbero state soppresse le tre distinzioni e sarebbe stato assegnato solo la medaglia d'oro, chiamata da quel momento in poi semplicemente \"Grifo\u201d. L'onorificenza sar\u00e0 sempre rappresentata da una medaglia d'oro con l'effige di un grifo nell'atto di artigliare una volpe e un'aquila, immagine gi\u00e0 utilizzata nei sigilli genovesi del 1337.\nInsigniti.\nAlcuni personaggi di spicco ed associazioni a cui \u00e8 stato assegnato il riconoscimento sono: Franco Zeffirelli, Tonino Conte, don Antonio Balletto, Ennio Poleggi, Franco Henriquet presidente della Associazione Gigi Ghirotti Onlus Genova, Umberto Albini, Comunit\u00e0 Ebraica di Genova, Massimo Teglio, Giuseppe Gaccetta, Mimmo Rotella, Edward Neill, Renato De Barbieri, il 4\u00ba reggimento Genova Cavalleria, Giorgio Napolitano, Arrigo Diodati, Renzo Piano, Paolo Villaggio, Ivano Fossati, Fabio Luisi."}
{"id": "1853421", "revid": "300067", "url": "https://it.wikipedia.org/wiki?curid=1853421", "title": "Tyronn Lue", "text": "Carriera.\nAllenatore.\nIl 23 ottobre 2009, i Boston Celtics hanno nominato Lue direttore dello sviluppo del basket. Nel luglio 2013 \u00e8 entrato a far parte dello staff tecnico dei Los Angeles Clippers. Il 23 giugno 2014, Lue si \u00e8 unito ai Cleveland Cavaliers come allenatore capo associato, diventando l'assistente allenatore pi\u00f9 pagato nella NBA. Lue era stato uno dei migliori candidati per il lavoro di capo allenatore dei Cavs, che alla fine \u00e8 andato a David Blatt.\nCleveland Cavaliers (2016-2018).\nIl 22 gennaio 2016, Lue \u00e8 stato nominato capo allenatore dei Cavaliers subito dopo il licenziamento di met\u00e0 stagione di Blatt. Ha firmato un contratto triennale. Quella primavera Lue ha portato i Cavs a un titolo NBA. A maggio, i Cavaliers hanno sconfitto i Toronto Raptors in gara 2 delle finali della Eastern Conference, continuando la loro serie di imbattibilit\u00e0 nei playoff del 2016 e rendendo Lue il primo allenatore nella storia della NBA a vincere le sue prime 10 partite post-stagionali. Otto giorni dopo, Lue guid\u00f2 i Cavaliers alle finali NBA, diventando uno dei pochi allenatori a raggiungere le finali dopo essere diventato capo allenatore a met\u00e0 stagione. Il 19 giugno 2016, i Cavaliers hanno vinto il loro primo campionato NBA. Lue \u00e8 diventato il secondo allenatore rookie in due anni a vincere il titolo, il terzo allenatore (insieme a Paul Westhead nel 1979-80 e Pat Riley nel 1981-82) a vincere un campionato dopo essere diventato capo allenatore in mezza stagione, e la 14\u00b0 persona per aver vinto un campionato NBA come allenatore e come giocatore.\nNella stagione NBA 2016-17, Lue ha allenato i Cavaliers con un record di 51-31. Nei playoff, i Cavaliers sono andati 12-1 diretti alle finali NBA del 2017 prima di perdere contro i Golden State Warriors in cinque partite.\nIl 19 marzo 2018, Lue ha annunciato che avrebbe preso un congedo dall'allenatore dei Cavaliers, citando il dolore toracico ricorrente. Lue \u00e8 tornato ad allenare prima della fine della stagione regolare e ha aiutato i Cavaliers a raggiungere le finali NBA del 2018, dove hanno perso contro i Warriors in quattro partite.\nLo stile di coaching di Lue a Cleveland si basava sulla flessibilit\u00e0 e sulla coerenza di LeBron James; mescolava i giocatori intorno a James per adattarsi ai matchup. Nel 2016, la sua squadra delle finali ha seguito il progetto dei Warriors per batterli. Lo stile di Lue \u00e8 stato descritto come indisciplinato e impreparato nella stagione regolare, ma nei playoff \u00e8 stato elogiato per la sua capacit\u00e0 di \"pensare a diverse mosse in anticipo e creare vantaggi di matchup\". Agli ESPY Awards 2016, Lue \u00e8 stato nominato miglior allenatore/manager ei Cavs sono stati nominati miglior squadra.\nIl 28 ottobre 2018, i Cavaliers hanno licenziato Lue dopo un inizio di stagione 0\u20136.\nLos Angeles Clippers (2019-presente).\nIn seguito, Lue ha lavorato in un ruolo informale con il capo allenatore Doc Rivers dei Los Angeles Clippers. Prima della stagione 2019-20, Lue \u00e8 stato nominato assistente allenatore principale nello staff di Rivers.\nIl 20 ottobre 2020, Lue \u00e8 stato promosso a capo allenatore."}
{"id": "1853422", "revid": "1833487", "url": "https://it.wikipedia.org/wiki?curid=1853422", "title": "Pompa di sentina", "text": "La pompa di sentina \u00e8 una pompa studiata per rimuovere l'acqua dalla sentina di una nave o di un'imbarcazione.\nPer ragioni di sicurezza nella sentina vengono spesso installate anche delle pompe di riserva. La pompa di sentina primaria \u00e8 solitamente localizzata nella parte pi\u00f9 bassa della sentina, con unit\u00e0 secondarie posizionate pi\u00f9 in alto e che si attivano soltanto in caso di malfunzionamento o sovraccarico della prima.\nModerne pompe di sentina elettriche sono equipaggiate con interruttori a galleggiante che entrano in funzione non appena il livello dell'acqua della sentina raggiunge la soglia di attivazione. Dato che di sovente nella sentina si depositano anche dei residui di carburante, i motori delle pompe di sentina elettriche sono realizzati in modo da non produrre scintille."}
{"id": "1853424", "revid": "599013", "url": "https://it.wikipedia.org/wiki?curid=1853424", "title": "Jon Koncak", "text": ""}
{"id": "1853430", "revid": "15756", "url": "https://it.wikipedia.org/wiki?curid=1853430", "title": "Esercizio di stile", "text": "Nel settore del disegno industriale, per esercizio di stile si intende un concept progettuale mirato allo scopo di proporre e successivamente analizzare una o pi\u00f9 soluzioni stilistiche, le quali anticiperanno o ispireranno progetti futuri o mirano a informare l'orientamento stilistico che si sta adottando.\nTipi di esercizio di stile.\nGli esercizi di stile sono molto frequenti durante le fasi pre-progettuali di un elaborato tecnico o grafico e consistono prevalentemente in proposte stilistiche dalle quali poi si arriver\u00e0 alla forma finale del progetto voluto. Esistono anche per\u00f2 esercizi stilistici in fase quasi definitiva dell'analisi estetica, queste prevalentemente vengono eseguite allo scopo di presentare ad un pubblico (che pu\u00f2 essere il target di mercato del futuro prodotto o dell'azienda) o al committente (colui che finanzia e metter\u00e0 in produzione il progetto) allo scopo di dare un'idea del percorso stilistico che si sta adottando e di come sar\u00e0 il progetto finale o la nuova linea di prodotti progettati.\nCi sono varie modalit\u00e0 per presentare una resa stilistica, su diversi supporti, a seconda dell'uso che se ne deve fare e al contesto dove viene presentata. Fra le varie modalit\u00e0 si possono citare i rendering grafici in formati digitali, sia tridimensionali che bidimensionali, rendering cartacei con diverse tecniche di disegno e colorazioni e rendering misti, fra i pi\u00f9 usati in campo automobilistico che prevedono un precedente intervento su carta e un proseguimento del lavoro al computer sul materiale scansionato.\nIn campo automobilistico gli esercizi di stile pi\u00f9 diffusi sono, in fase avviata del progetto, sono le \"maquette\", ovvero dei modelli non marcianti di vetture (spesso pieni, realizzati in materiali sintetici modellati a mano o con frese, e poi rivestiti di pellicole aderenti o adesive che fanno un effetto vernice) oppure modelli semi funzionanti, (realizzati in materiali molto vicini all'elaborato finale che mostrano gi\u00e0 magari interventi di rivestimento o movimenti meccanici dell'automobile). Nel caso l'esercizio di stile sia costituito da un modello funzionante, si tratta di una fase pi\u00f9 evoluta del progetto e si inizia gi\u00e0 a parlare di prototipo, che, fra i vari concetti che si vogliono esporre (sicurezza, meccanica, motorizzazioni, ecologia, comportamenti meccanici/ingegneristici) \u00e8 inclusa una ricerca di stile."}
{"id": "1853432", "revid": "39900", "url": "https://it.wikipedia.org/wiki?curid=1853432", "title": "V\u00edctor De La Fuente", "text": ""}
{"id": "1853438", "revid": "1543377", "url": "https://it.wikipedia.org/wiki?curid=1853438", "title": "Concept art", "text": "Con concept art (da non confondere con l'arte concettuale) s'intende un elaborato di fantasia realizzato da un \"concept artist\" concepito per una realizzazione in serie con diversi punti comuni con la realt\u00e0, quindi pensato per una sua commercializzazione. Prende spunto dalla progettazione vera e propria ispirandosi ad essa nella metodologia di realizzazione e di rappresentazione dei concetti.\nContesto.\nUna \"concept art\" si differenzia quindi dal risultato finale di un metaprogetto, sia per il suo scopo/funzione, sia per la caratteristica di ignorare ogni vincolo progettuale, ma talvolta anche fisico e quindi di non confrontarsi con la realt\u00e0. I concept art sono delle realizzazioni prevalentemente concepite per film o videogiochi, come coreografia o elementi principali della trama, alcuni di essi ottengono un successo culturale tale da diventare veri e propri fenomeni di massa senza essere di fatto mai stati prodotti ma solo visti dal pubblico digitalmente. Fra le concept art pi\u00f9 note si possono citare: le spade laser di \"Guerre stellari\", la batmobile, la macchina del tempo di \"Ritorno al futuro\", Super Mario e tante altre. Con l'avvento della CGI, molti concept art non vengono pi\u00f9 nemmeno portati alla fase di modello fisico, in quanto questo viene sostituito nei film da una riproduzione virtuale.\nCaratteristiche.\nSeguendo la falsariga della progettazione vera e propria, il termine deriva da \"concept design\" ovvero progettazione di concept, dove per concept, in questo caso, si intende semplicemente un modellino, o un esercizio di stile o a volte addirittura un prototipo funzionante. Le concept art sono finalizzate quindi a rappresentare concetti, perlopi\u00f9 visionari e futuristici che quasi mai passano a una vera e propria produzione industriale, bens\u00ec restano a livello artigianale di pochi pezzi e mai messi in commercio, visto che non sono stati concepiti per soddisfare un mercato, ma solo per interpretare un'idea o un concetto, o per motivi coreografici.\nUno degli esempi pi\u00f9 vasti e importanti del XX secolo che vedono una massiccia presenza di opere di concept designer \u00e8 tutta la parte scenografica di \"Guerre stellari\", ovvero tutti i vari robot, animali immaginari, navicelle spaziali, ambientazioni, gadget e personaggi, che sono stati effettivamente progettati con caratteristiche uniche e realizzate con modellini fisici (o virtuali) sia meccanici che statici, ma il cui scopo era solo quello di soddisfare i requisiti del film, e non un'eventuale produzione industriale.\nUn altro esempio di concept design, anche se antico, sono i numerosi progetti di Leonardo da Vinci, anche se, seppur quest'ultimo progettasse le sue opere fini a s\u00e9 stesse e non a una produzione, queste non erano solo finalizzate a racchiudere un concetto, bens\u00ec a soddisfare necessit\u00e0 pratiche, caratteristica fondamentale che fa prendere a Leonardo da Vinci le distanze dalla figura di un concept artist, indirizzandolo di pi\u00f9 verso un progettista tradizionale.\nSettore di riferimento.\nLe concept art vengono realizzate soprattutto per l'industria dell'intrattenimento (per film, fumetti, giochi, ecc.), e in particolar modo per serie a carattere scientifico e fantasy. Possono riguardare qualsiasi cosa, dall'impugnatura di un'arma, ai costumi, al mobilio, alle navicelle spaziali, a soggetti architettonici fino all'intero ambiente di scena."}
{"id": "1853440", "revid": "125778589", "url": "https://it.wikipedia.org/wiki?curid=1853440", "title": "Sultanato di Bahman", "text": "Il Sultanato o impero di Bahman o bahmanide fu uno stato musulmano dell'altopiano del Deccan nell'India meridionale e uno dei pi\u00f9 grandi regni del medioevo indiano. Il sultanato venne fondato il 3 agosto 1347 dal governatore turco \u02bfAl\u0101\u02be al-D\u012bn Bahman Sh\u0101h (), che si rivolt\u00f2 contro il sultano di Delhi, Mu\u1e25ammad ibn \u1e6cughl\u0101q. Na\u1e63\u012br al-D\u012bn Sh\u0101h Ism\u0101\u02bf\u012bl cedette il potere in quel giorno in favore di \u1e92afar Kh\u0101n che ascese al trono con il titolo di \u02bfAl\u0101\u02be al-D\u012bn Bahman Sh\u0101h. Stabil\u00ec uno Stato indipendente nelle provincie meridionali del Sultanato di Delhi. La capitale fu Ahsanabad (ora Gulbarga) tra il 1347 e il 1425, successivamente fu trasferita a Mu\u1e25ammad\u0101b\u0101d (attuale Bidar).\nIl Sultanato di Bahmani contese il controllo del Deccan all'impero ind\u00f9 di Vijayanagara pi\u00f9 a sud. Il sultanato raggiunse il suo massimo splendore con il visir Mahmud Gawan (1466-1481). Ma nel 1518 il sultanato si divise in cinque Stati: Ahmednagar, Berar, Bidar, Bijapur, e Golconda, noti collettivamente come Sultanati del Deccan."}
{"id": "1853450", "revid": "14691", "url": "https://it.wikipedia.org/wiki?curid=1853450", "title": "Sistema di Westminster", "text": ""}
{"id": "1853455", "revid": "174925", "url": "https://it.wikipedia.org/wiki?curid=1853455", "title": "Piattebande", "text": ""}
{"id": "1853464", "revid": "1543377", "url": "https://it.wikipedia.org/wiki?curid=1853464", "title": "Pierluigi Magnaschi", "text": "Carriera.\nLaureato in Agraria, sceglie la professione giornalistica.\nInizia ad \"Avvenire\" come praticante nel 1974. L'anno seguente \u00e8 gi\u00e0 redattore capo centrale del settimanale \"Tempo\" (direttore Guglielmo Zucconi), di cui diventa stretto collaboratore. Nel 1977 Zucconi, nominato direttore del quotidiano \"La Discussione\", lo chiama al suo fianco. Si trasferisce da Milano a Roma.\nNel 1980 torna a Milano per lavorare a \"Il Giorno\", diventando vicedirettore vicario, ancora sotto la guida di Guglielmo Zucconi. Lascia la testata nel 1983 per ricoprire il ruolo di direttore de \"La Domenica del Corriere\" (1984 - 1986).\nNel 1987 \u00e8 vicedirettore del quotidiano del pomeriggio \"La Notte\". Segue la direzione di \"Italia Oggi\", il secondo quotidiano economico italiano, dal 18 ottobre 1987 al dicembre 1988, quando il nuovo proprietario, la Ferruzzi, decide di sostituirlo. Magnaschi quindi passa alla Class Editori di Paolo Panerai, con cui comincia una collaborazione pluridecennale. Viene nominato direttore di \"Mercati Finanziari\", quotidiano in formato tabloid che nasce nell'aprile 1989. Vi rimarr\u00e0 dieci anni, assumendo anche la direzione del settimanale \u00abMilano Finanza\u00bb. Nel 1991 Panerai rileva la propriet\u00e0 di \"Italia Oggi\": Magnaschi assume anche quella direzione rimanendovi per otto anni (1991-1999) e svolgendo anche la funzione di vicepresidente della casa editrice.\nDal 15 settembre 1999 al 2006 ha ricoperto la carica di direttore responsabile dell'ANSA. Dal 2008 \u00e8 membro del Premio internazionale di giornalismo \u00abBiagio Agnes\u00bb.\nNel novembre 2009 \u00e8 tornato per la terza volta alla direzione di \"Italia Oggi\".\nPremi e riconoscimenti.\nNel 1998 ha vinto il Premio giornalistico nazionale \u00abWalter Tobagi\u00bb.\nDice di lui Stefano Lorenzetto che \u00ab\u00e8 probabilmente il direttore pi\u00f9 completo in circolazione. \u00c8 dotato di curiosit\u00e0 inesausta. Alle 7 di mattina puoi gi\u00e0 interrogarlo su tutto ci\u00f2 che \u00e8 accaduto in Italia e nel mondo, sicuro di non coglierlo mai impreparato. \u00c8 riuscito a dar corpo e sostanza all\u2019idea che Guglielmo Zucconi, ormai prossimo a lasciare \"il Giorno\", espose in un'intervista concessa all\u2019Europeo: \u201c\"E se facessimo giornali per la gente?\"\u201d Parlava dell\u2019unico precetto al quale il suo braccio destro si \u00e8 sempre uniformato nella professione: servire i lettori pi\u00f9 che i politici\u00bb.\nNel 2014 Vittorio Feltri ha scritto: \u00aba 73 anni suonati Pierluigi Magnaschi continua a dirigere \"Italia Oggi\" con l\u2019entusiasmo e l\u2019estro di un ragazzino. Il foglio politico-economico stampato su carta gialla \u00e8 fra i miei (pochi) quotidiani preferiti. Lo sfoglio con avidit\u00e0. Mi hanno riferito che molte delle firme delle quali mi sono affezionato scrivono addirittura \"gratis\", per affetto nei confronti di Pier, come lo chiamano i colleghi. Se davvero fosse cos\u00ec, e tutto mi fa credere che sia cos\u00ec, Magnaschi \u00e8 riuscito a superarmi anche in parsimonia. Lo invidio\u00bb.\nSecondo Cesare Lanza, \u00abPierluigi Magnaschi \u00e8 nato direttore, organizzatore esemplare, giornalista senza timori e senza arroganze, sempre e inesorabilmente documentato. Dopo \"II Giorno\", \"La Domenica del Corriere\", \"Milano Finanza\" e l\u2019Ansa, adesso regna a \"Italia Oggi.\" \u00c8 un buon esperto di finanza e economia, ma \u00e8 essenzialmente un giornalista generalista con orizzonte internazionale che scova talenti e, in qualsiasi settore, impartisce lezioni di approfondimento alle testate pi\u00f9 importanti. Il suo movente: la curiosit\u00e0\u00bb.\nIn un'intervista a \"Panorama\", firmata da Giorgio Gandola, lo scrittore e commentatore Riccardo Ruggeri, parlando del suo rapporto col mondo dell'informazione, dice: \u00abIl mondo italiano dei media avr\u00e0 un destino negativo se i grandi giornali continueranno ad avere tutti la stessa linea editoriale, appiattita sulla vecchia politica. Oggi se vuoi sentire una voce dissonante dal mainstream devi leggere \"La Verit\u00e0\" di Maurizio Belpietro, \"Italia Oggi\" di Pierluigi Magnaschi o \"Il Fatto Quotidiano\" di Marco Travaglio\u00bb."}
{"id": "1853469", "revid": "466539", "url": "https://it.wikipedia.org/wiki?curid=1853469", "title": "Parole imparentate", "text": "In linguistica, le parole imparentate (in inglese \"cognates\") sono parole che hanno la stessa origine.\nPossono apparire in una stessa lingua, come per \"scrivere\" e \"schiera\", due parole italiane discendenti dalla radice protoindoeuropea \"*sker-\", che significa \u2018tagliare, incidere\u2019; oppure possono esistere in due o pi\u00f9 lingue: per esempio \"notte\" e il tedesco \"Nacht\" come discendenti della radice del protoindoeuropeo \"*nokt-\", per l'appunto \u2018notte\u2019.\nTerminologia: \"singenico\" e \"cognato\".\nIl termine 'singenico' condivide lo stesso campo semantico di 'cognato'. L'uno deriva dal greco \"synghen\u1e17s\" (\u03c3\u03c5\u03b3\u03b3\u03b5\u03bd\u03ae\u03c2, -\u03b5\u03c2) \u2018nato insieme\u2019, composto da \"s\u00fdn-\" (\u03c3\u03c5\u03bd) e \"gh\u00e9nos\" (\u03b3\u03ad\u03bd\u03bf\u03c3) \u2018nascita\u2019, mentre il secondo, dal latino \"cogn\u0101tus\" \u2018nato insieme, consanguineo\u2019, composto da \"co(n)\" + \"(g)n\u0101tus\", participio passato del verbo \"n\u0101sc\u012b\" \u2018nascere\u2019 . Letteralmente significano entrambi \u00ablegati dal sangue, aventi un antenato comune, o legati da una natura, un carattere, o una funzione analoghi\u00bb .\nI vocaboli \"singenico\" o \"cognato\" non sono normalmente usati in riferimento ai prestiti. Per fare un esempio, la linguistica non direbbe mai che la parola italiana \"sushi\" \u00e8 singenica al giapponese \"sushi\", in quanto la parola \u00e8 stata prelevata dal giapponese."}
