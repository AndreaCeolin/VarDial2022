{"id": "1980040", "revid": "110157", "url": "https://it.wikipedia.org/wiki?curid=1980040", "title": "Giava Orientale", "text": " \nGiava Orientale (indonesiano: \"Jawa Timur\") \u00e8 una provincia dell'Indonesia. \u00c8 situata sulla parte orientale dell'isola di Giava e include anche le isole di Madura e Bawean. Il centro amministrativo della provincia si trova a Surabaya, seconda citt\u00e0 pi\u00f9 grande dell'Indonesia, un importante porto e centro industriale.\nNel 2009 \u00e8 entrato in servizio il ponte Suramadu, lungo 5,4\u00a0km, che collega la citt\u00e0 di Surabaya con l'isola di Madura.\nStoria.\nLa storia di Giava Orientale risale ai famosi antichi regni di Kediri e Singhasari, che ora \u00e8 una citt\u00e0 vicino a Malang. Gli anni dell'impero Majapahit, la cui capitale era Trowulan, nella reggenza di Mojokerto, sono considerati dagli indonesiani come l'et\u00e0 d'oro dell'arcipelago. La regione orientale di Giava \u00e8 stata parte del regno Mataram durante la sua massima espansione.\nEvoluzione demografica.\nSecondo il censimento del 2000, Giava Orientale ha una popolazione di 34 milioni di abitanti, seconda solo a Giava Occidentale tra le province indonesiane. Gli abitanti sono costituiti in gran parte da giavanesi. Minoranze native includono i migranti dalla vicina isola di Madura, e differenti etnie giavanesi, come la popolazione Tengger nel Bromo, i Samin e gli Osing a Banyuwangi. Giava Orientale ospita anche una numerosa popolazione formata da altri gruppi etnici come i cinesi, gli indiani e gli arabi. Oltre all'indonesiano, lingua ufficiale, viene parlato il giavanese. Il madurese, invece, \u00e8 parlato da circa 15 milioni di maduresi, concentrati nell'isola di Madura, Isole Kangean, Isole Masalembu, parte orientale di Giava Orientale e sue principali citt\u00e0.\nSuddivisione amministrativa.\nLa Giava Orientale \u00e8 divisa in ventinove reggenze (o \"kabupaten\") e nove citt\u00e0 (o \"kotamadya\").\nLe reggenze sono:\nLe citt\u00e0 sono:\nEducazione.\nGiava Orientale ospita alcune delle pi\u00f9 famose universit\u00e0 indonesiane, sia statali che private. Sono presenti universit\u00e0 statali nelle citt\u00e0 di Surabaya, Malang e Jember. Tra queste l'Universit\u00e0 di Airlangga e Institut Teknologi Sepuluh Nopember sono le pi\u00f9 famose; entrambe si trovano a Surabaya.\nUn'altra importante forma di educazione disponibile nella maggior parte delle citt\u00e0 a Giava Orientale \u00e8 la \"pesantren\". Questo tipo di istruzione \u00e8 costituito e organizzato da religiosi islamici, e associato a organizzazioni musulmane locali o nazionali. Jombang \u00e8 una citt\u00e0 famosa per la sua pesantren."}
{"id": "1980046", "revid": "287204", "url": "https://it.wikipedia.org/wiki?curid=1980046", "title": "Governo Cresson", "text": "Il governo Cresson \u00e8 stato il ventiduesimo governo della Quinta Repubblica francese, in carica dal 15 maggio 1991 al 2 aprile 1992.\nPer la prima e unica volta nella storia francese una donna, \u00c9dith Cresson, diventa primo ministro.\nIl governo, era appoggiato da una coalizione di sinistra composta da:"}
{"id": "1980048", "revid": "2033069", "url": "https://it.wikipedia.org/wiki?curid=1980048", "title": "Le regole dell'amore", "text": "Le regole dell'amore (\"Rules of Engagement\") \u00e8 una sit-com statunitense, trasmessa dal 2007 al 2013 sulla CBS per sette stagioni.\nLa serie racconta le varie sfaccettature dell'amore attraverso i punti di vista di due coppie, una coppia di giovani fidanzati, formata da Adam e Jennifer, e una coppia sposata da tempo, formata da Jeff e Audrey, attorno a loro ruota l'amico single Russell.\nProduttore esecutivo della serie \u00e8 Adam Sandler.\nLa sit-com ha debuttato in Italia il 18 settembre 2007 sul canale Comedy Central che ha trasmesso la serie in esclusiva per la prima visione italiana (ad eccezione della seconda stagione).\nProgrammazione.\nIn chiaro \u00e8 stata trasmessa dai canali Mediaset. Nello specifico, la prima stagione venne trasmessa nel 2009 all'orario di pranzo dei fine settimana su Italia 1 cui segu\u00ec, in prima visione assoluta, la seconda stagione inedita (per qualche motivo Comedy Central non trasmise la serie per un paio d'anni dopo la prima stagione). In seguito la serie spar\u00ec per alcuni anni ricomparendo poi nel 2012 nei palinsesti notturni di Canale 5 che trasmise la terza stagione in prima visione sempre nel cuore della notte. Quasi immediatamente dopo la serie venne trasmessa in replica dal primo episodio nell'orario preserale dei giorni feriali su Italia 2 che trasmise in coda le stagioni 4-5 inedite. A partire dall'autunno 2013 la serie \u00e8 tornata in replica nei pomeriggi feriali di Italia 1 a partire dal primo episodio della terza stagione per poi trasmettere in coda alle repliche anche la sesta stagione inedita. La settima stagione \u00e8 stata infine trasmessa tra fine maggio e i primi di giugno del 2015 in orario mattutino (verso le 5.50/6) dopo aver replicato allo stesso orario le stagioni 4-6.\nTrama.\nDue coppie e un loro amico single affrontano le complicazioni degli appuntamenti, degli impegni e del matrimonio. La serie \u00e8 uno sguardo su differenti relazioni in fasi di sviluppo diverse; una coppia di fidanzati novelli - Adam Rhodes (Oliver Hudson) e Jennifer (Bianca Kajlich), una coppia sposata da lungo tempo - Jeff Bingham (Patrick Warburton) ed Audrey (Megyn Price), e di un loro amico ancora single - Russell Dunbar (David Spade).\nLa sit-com vanta, tra gli autori, alcuni sceneggiatori vincitori di premi Emmy Award per il loro lavoro svolto nella serie \"Tutti amano Raymond\".\nProduzione.\nLa serie ha debuttato come mid-season il 5 febbraio 2007 con una prima stagione di soli 7 episodi; la prima stagione ottiene quasi 13 milioni di spettatori e, per questo, ne viene ordinata una seconda stagione completa di 22 episodi in partenza a settembre del 2007. A causa dello sciopero degli sceneggiatori (2007-2008), la serie \u00e8 stata interrotta nel novembre 2007; terminato lo sciopero la serie \u00e8 ripresa regolarmente a partire dall'aprile 2008 portando la stagione ad un totale di 15 episodi. La CBS ha poi ordinato una terza stagione di 13 episodi in onda a partire dal 2 marzo 2009. Il 18 maggio 2009 il network ha ordinato la serie per una quarta stagione di 13 episodi in onda a partire da marzo 2010. Sono state inoltre ordinate e gi\u00e0 prodotte, la quinta e la sesta stagione, rispettivamente di 24 e 15 episodi.\nLa settima stagione \u00e8 stata ordinata il 21 maggio 2012. Il 10 maggio 2013 la serie \u00e8 stata ufficialmente cancellata."}
{"id": "1980049", "revid": "709565", "url": "https://it.wikipedia.org/wiki?curid=1980049", "title": "Rules of Engagement", "text": ""}
{"id": "1980051", "revid": "599013", "url": "https://it.wikipedia.org/wiki?curid=1980051", "title": "\u013dubom\u00edra Kurhajcov\u00e1", "text": "Carriera.\nNel 2003 ha raggiunto la sua unica finale della carriera, al torneo di Pattaya, dove \u00e8 stata sconfitta da Henrieta Nagyov\u00e1\nIl suo anno migliore \u00e8 stato il 2004, quando ha raggiunto il suo best ranking in singolare (posizione 54), e rappresentato il suo Paese alle Olimpiadi, dove \u00e8 uscita al primo turno.\nStatistiche.\nRisultati in progressione.\nDoppio misto nei tornei del Grande Slam.\n\"Nessuna partecipazione\""}
{"id": "1980054", "revid": "287204", "url": "https://it.wikipedia.org/wiki?curid=1980054", "title": "Alisarda", "text": "Alisarda era una compagnia aerea italiana basata ad Olbia in Sardegna. Cambi\u00f2 denominazione sociale in Meridiana nel 1991.\nNel dicembre 2014 la denominazione sociale Alisarda \u00e8 stata nuovamente utilizzata per indicare il gruppo industriale delle compagnie Meridiana Fly ed Air Italy.\nIl gruppo Alisarda S.p.A. controllava il 51% di AQA Holding S.p.A., che controllava a sua volta il 100 % del capitale della compagnia aerea Air Italy S.p.A.\nLa societ\u00e0 capogruppo detiene la maggioranza delle azioni dell'aeroporto di Olbia-Costa Smeralda.\nStoria.\nAlisarda fu fondata il 29 marzo 1963 a Olbia da Kar\u012bm al-Husayn\u012b, meglio noto come Imam Aga Khan IV.\nNata con lo scopo di favorire lo sviluppo della Costa Smeralda in Sardegna, inizi\u00f2 le operazioni di aerotaxi il 1\u00ba aprile 1964 presso l'aeroporto di Venafiorita, una striscia di terra a sud di Olbia, con due bimotori a pistoni Beechcraft C-45 da otto posti (meglio conosciuti con la denominazione civile Beechcraft Model 18 \"Twin Beech\"). L'esemplare immatricolato I-SARE \u00e8 stato restaurato ed esposto all'interno dell'aerostazione dell'aeroporto di Olbia.\nNel primo anno d'attivit\u00e0 i passeggeri trasportati furono 186.\nNel 1966, primo anno di attivit\u00e0 come vettore di linea, furono effettuati sull'unica tratta autorizzata, ovvero la Olbia - Roma Fiumicino - Olbia, 662 voli commerciali per complessive 957 ore di volo e trasportati 5.640 passeggeri.\nDal 30 maggio 1966 entr\u00f2 in funzione anche la tratta Olbia - Milano Linate - Olbia e i velivoli impiegati furono due Nord 262 prodotti dalla Nord Aviation (divenuta in seguito A\u00e9rospatiale); i nuovi aerei turboelica erano capaci di 26 passeggeri.\nNel 1968 la compagnia si espanse anche all'estero e ai tre citati scali nazionali si aggiunse quello di Nizza; furono acquistati due turboelica Fokker F27 da 44 passeggeri.\nNel 1971 entr\u00f2 in funzione la tratta Olbia - Torino con scalo a Nizza e nel 1972 i velivoli dell'Alisarda giunsero anche a Genova, Bologna e Pisa; la flotta nel frattempo era stata ampliata a tre Fokker F27 ed effettuava anche servizio charter.\nPer qualche anno i Fokker 27 operarono insieme a due McDonnell Douglas DC-9/14 che entrarono in linea contestualmente all'apertura del nuovo Aeroporto di Olbia Costa Smeralda. Furono progressivamente ritirati dal servizio a partire dal 1977. Nell'ambito delle nuove strutture aeroportuali, Alisarda realizz\u00f2 un grande hangar con sofisticate attrezzature che consentirono alla Compagnia di effettuare autonomamente l'assistenza tecnica ai propri aerei.\nNel 1978 fu assegnata ad Alisarda la rotta Cagliari - Milano Linate - Cagliari in concessione governativa; la capacit\u00e0 operativa della Compagnia era inoltre raddoppiata grazie al potenziamento della flotta con due DC-9/32. Questi rimasero operativi fino alla primavera del 1981, quando furono sostituiti da tre pi\u00f9 capienti (139 posti) DC-9/51. I collegamenti furono estesi anche in Europa con voli da e per la Sardegna da Ginevra, Zurigo, Parigi, Francoforte e D\u00fcsseldorf.\nNel maggio 1985 entrarono in flotta i primi due McDonnell Douglas MD-82. Alla fine di quello stesso anno, risultarono trasportati 791.439 passeggeri, su una rete che comprendeva, oltre alle precitate linee, anche quelle verso Catania, Torino, Venezia, D\u00fcsseldorf, Parigi, Nizza, Ginevra, Francoforte e Zurigo.\nIl 3 maggio 1991 l'Assemblea Straordinaria dei soci deliber\u00f2 il cambio della ragione sociale in Meridiana.\nFlotta.\nDi seguito i tipi di aeromobile utilizzati negli anni da Alisarda. All'atto del cambio della ragione sociale la flotta era composta da 12 aerei, 6 McDonnell Douglas DC-9/51 e 6 McDonnell Douglas MD-82."}
{"id": "1980057", "revid": "2225", "url": "https://it.wikipedia.org/wiki?curid=1980057", "title": "North Carolina University", "text": ""}
{"id": "1980059", "revid": "599013", "url": "https://it.wikipedia.org/wiki?curid=1980059", "title": "Katarina Srebotnik", "text": "In carriera si \u00e8 aggiudicata 4 titoli WTA in singolare e 39 in doppio, specialit\u00e0 nella quale \u00e8 stata anche numero uno del mondo nel luglio 2011 vincendo 6 tornei del Grande Slam tra doppio e doppio misto.\nNel 2004 ha rappresentato la Slovenia alle Olimpiadi, dove \u00e8 poi uscita al secondo turno.\nVive dividendosi tra il suo Paese di origine e gli Emirati Arabi Uniti, a Dubai."}
{"id": "1980065", "revid": "74801", "url": "https://it.wikipedia.org/wiki?curid=1980065", "title": "Jimmy Cleveland", "text": "Biografia.\nCominci\u00f2 a suonare il trombone all'et\u00e0 di 16 anni e, dopo una serie di piccoli ingaggi, cominci\u00f2 subito a farsi notare per la sua brillantezza stilistica e la sua inventiva nei soli. Milit\u00f2 nella big band di Lionel Hampton dal 1950 al 1953, per un certo periodo \u00e8 stato nella big band di Count Basie, come trombone solista; in seguito ha partecipato alla registrazione di \"Porgy and Bess\" di Gil Evans e a molte altre produzioni con grandissimi nomi del jazz, quale ad esempio l'ottetto di Thelonious Monk, nel 1967. Dopo una tourn\u00e9e con Quincy Jones in Europa (1959) divent\u00f2 un trombonista \"free-lance\", collaborando a molti album, ma registrando pochissime volte a suo nome (4 LP in totale). \u00c8 stato uno dei pi\u00f9 grandi trombonisti del jazz main-stream e hard-bop degli anni '50 e '60, avendo collaborato con musicisti come Miles Davis, Charles Mingus, Sarah Vaughan, Ant\u00f4nio Carlos Jobim, Quincy Jones, Lucky Thompson, Gigi Gryce, Oscar Peterson, Dinah Washington, Jimmy Smith, Sonny Rollins, Oscar Pettiford e James Brown.\nDiscografia.\nCome Sideman.\ncon Cannonball Adderley:\ncon Gene Ammons\ncon Dorothy Ashby\ncon Art Blakey\ncon Brass Fever\ncon James Brown:\ncon Ray Brown e Milt Jackson\ncon Ruth Brown\ncon Kenny Burrell\ncon Donald Byrd\ncon Donald Byrd e Gigi Gryce\ncon Miles Davis\ncon Art Farmer\ncon Gigi Gryce\ncon Chico Hamilton\ncon Milt Jackson\ncon Ant\u00f4nio Carlos Jobim\ncon Quincy Jones\ncon Sam Jones\ncon Gene Krupa\ncon Melba Liston\ncon Mundell Lowe\ncon Junior Mance\ncon Gary McFarland\ncon Carmen McRae\ncon Blue Mitchell\ncon Modern Jazz Quartet'\ncon Thelonious Monk\ncon Wes Montgomery\ncon James Moody\ncon Oliver Nelson e Hank Jones\ncon Oliver Nelson e Pee Wee Russell\ncon Oliver Nelson\ncon Phines Newborn, Jr.\ncon Joe Newman\ncon Duke Pearson\ncon Tony Perkins\ncon Oscar Peterson\ncon Oscar Pettiford\ncon Sonny Rollins\ncon Jimmy Rushing\ncon Lalo Schifrin\ncon Shirley Scott\ncon Jimmy Smith\ncon Jimmy Smith e Wes Montgomery\ncon Sonny Stitt\ncon Idrees Sulieman\ncon Billy Taylor\ncon Clark Terry\ncon Lucky Thompson\ncon Stanley Turrentine\ncon Sarah Vaughan\ncon Dinah Washington\ncon Randy Weston"}
{"id": "1980066", "revid": "179777", "url": "https://it.wikipedia.org/wiki?curid=1980066", "title": "Attius Clausus", "text": ""}
{"id": "1980068", "revid": "767487", "url": "https://it.wikipedia.org/wiki?curid=1980068", "title": "Untouchables (gruppo musicale)", "text": "Gli Untouchables sono stati un gruppo hardcore punk statunitense della scena di Washington, attivi dall'ottobre 1979 al gennaio 1981. Hanno pubblicato solamente un demo di tre canzoni, incluso nel 1982 nella compilation \"Flex Your Head\" della Dischord Records di Ian MacKaye, fratello del cantante degli Untouchables Alec MacKaye.\nLa loro canzone pi\u00f9 famosa \u00e8 stata \"Nic Fit\", resa celebre dalla cover fatta dai Sonic Youth nel disco del 1992, \"Dirty\"."}
{"id": "1980070", "revid": "1498232", "url": "https://it.wikipedia.org/wiki?curid=1980070", "title": "Italia ai IV Giochi paralimpici estivi", "text": "L'Italia partecip\u00f2 ai IV Giochi paralimpici estivi di Heidelberg (Germania) dal 2 al 10 agosto 1972. Gli azzurri si aggiudicarono complessivamente 16 medaglie: 8 ori, 3 argenti e 5 bronzi."}
{"id": "1980078", "revid": "123971897", "url": "https://it.wikipedia.org/wiki?curid=1980078", "title": "Gisela Dulko", "text": "Biografia.\nIn carriera ha vinto 4 tornei WTA in singolare e 17 in doppio, specialit\u00e0 nella quale, insieme a Flavia Pennetta, \u00e8 stata n\u00ba1 del mondo aggiudicandosi il Masters di fine anno e, poco dopo, anche gli Australian Open 2011. Ha annunciato il ritiro dalle competizioni nel 2012, all'et\u00e0 di 27 anni.\nHa tre figli (due maschi e una femmina).\nCarriera.\nNel 2009 ha raggiunto il terzo turno agli internazionali d'Italia, battuta da Jelena Jankovi\u0107, e la finale a Bogot\u00e0, sconfitta da Mar\u00eda Jos\u00e9 Mart\u00ednez S\u00e1nchez. A Wimbledon 2009 raggiunge il suo massimo risultato in carriera al torneo, il terzo turno, dopo aver battuto al secondo turno Marija \u0160arapova 6-2 3-6 6-4. Il 10 luglio 2010 disputa la finale del torneo di Bastad ma viene sconfitta dalla francese Aravane Reza\u00ef in tre set. Il 1\u00ba novembre 2010 \u00e8 diventata la numero 1 del ranking WTA di doppio insieme all'italiana Flavia Pennetta. Gisela e Flavia, vincono anche i WTA Tour Championships 2010 e vincono anche il premio come la coppia dell'anno.\nCon la stessa Pennetta agli Australian Open 2011 trionfa nel torneo di doppio, aggiudicandosi il primo Slam in carriera, vincendo la finale contro la coppia formata da Viktoryja Azaranka e Marija Kirilenko per 2-6, 7-5, 6-1. Il 26 febbraio 2011 si aggiudica il torneo di Acapulco battendo in finale la spagnola Arantxa Parra Santonja con il punteggio di 6-3, 7-6(5). Nel luglio 2011 sposa il calciatore argentino del Valencia Fernando Gago. Il 9 settembre 2011 perde in coppia con il connazionale Eduardo Schwank la finale di doppio misto dell'US Open contro la coppia americana formata da Melanie Oudin e Jack Sock.\nIl 18 novembre 2012, non ancora ventottenne, annuncia il suo ritiro dalla carriera agonistica. Aveva appena rappresentato, con poca fortuna (subito fuori al primo turno), il suo Paese alle Olimpiadi di Londra."}
{"id": "1980086", "revid": "729019", "url": "https://it.wikipedia.org/wiki?curid=1980086", "title": "Lourdes Dom\u00ednguez Lino", "text": "Carriera.\nNel 2002 venne sospesa per tre mesi dalla WTA per esser risultata positiva alla cocaina, tuttavia nel 2006 raggiunse la posizione n. 40 del raking mondiale, suo miglior risultato in carriera.\nIl 23 febbraio 2006 vince il primo torneo della carriera a Bogot\u00e1 battendo in finale l'italiana Flavia Pennetta per 7\u20136(3), 6\u20134.\nNel maggio del 2009 agli Open di Francia ha ottenuto il miglior risultato della sua carriera in un Grande Slam, arrivando al terzo turno. Venne poi sconfitta dalla canadese #24 Aleksandra Wozniak.\nIl 20 febbraio 2011 vince a Bogot\u00e0 il secondo torneo in carriera battendo in finale la francese Mathilde Johansson con il punteggio di 2\u20136, 6\u20133, 6\u20132.\nA fine ottobre 2016 si ritira dal tennis professionistico.\nRisultati in progressione.\nDoppio misto nei tornei del Grande Slam.\n\"Nessuna partecipazione\""}
{"id": "1980087", "revid": "767487", "url": "https://it.wikipedia.org/wiki?curid=1980087", "title": "In Nacht und Eis", "text": "In Nacht und Eis (titolo completo: \"In Nacht und Eis. Der Untergang der Titanic\") \u00e8 un cortometraggio muto del 1912 scritto, diretto e interpretato da Mime Misu\nLa storia \u00e8 incentrata sul naufragio del \"Titanic\". Il film \u00e8 conosciuto in Germania anche con il titolo \"Der Untergang der Titanic\", ovvero \"L'affondamento del Titanic\".\nLe riprese del film ebbero inizio durante l'estate 1912, mentre la prima si ebbe nell'inverno dello stesso anno.\nGli effetti speciali, se confrontati con quelli odierni, sono da ritenersi primitivi, ma all'epoca suscitarono molta impressione: un modellino del Titanic colpisce un blocco di ghiaccio posto in un laghetto ed affonda.\nIl film contiene molte scene non attinenti alla realt\u00e0 della vicenda, come ad esempio il fuoco che fuoriesce dai fumaioli, i passeggeri che cantano alcuni inni, oppure l'esplosione delle caldaie.\nProduzione.\n\"In Nacht und Eis\" venne prodotto dalla Continental Film Studios di Berlino.\nAlcune scene vennero girate in un lotto degli studi di Berlino, con i vigili del fuoco che provvidero all'acqua da utilizzare nelle scene dell'affondamento; altre parti del film furono girate ad Amburgo, ed altre ancora, probabilmente, a bordo della nave da crociera tedesca \"Kaiserin Augusta Victoria\", attraccata ad Amburgo. Le scene della nave vista dall'alto furono girate grazie all'ausilio di un modellino fatto viaggiare sulla birra.\nCon i suoi 35 minuti di durata, \"In Nacht und Eis\" dura tre volte tanto del film \"Salvata dal Titanic\", successo commerciale anch'esso basato sull'affondamento della nave inglese.\nDistribuzione.\nGi\u00e0 dal 1914 si pensava che il film fosse perso per sempre, come tanti altri film muti dell'epoca, ma nel 1998 il capitano Jan Gildermeister realizz\u00f2 di averlo nella sua collezione privata, lo disse al quotidiano \"Der Tagesspiel\" e lo present\u00f2 in un cinema d'essai, in contemporanea con la chiusura della Berlinale. Alcune scene del film possono essere viste nel documentario Beyond Titanic.\nAttualmente il film \u00e8 disponibile per la visione gratuita su YouTube."}
{"id": "1980095", "revid": "38120", "url": "https://it.wikipedia.org/wiki?curid=1980095", "title": "Out Of Bounds", "text": ""}
{"id": "1980096", "revid": "38120", "url": "https://it.wikipedia.org/wiki?curid=1980096", "title": "Il Templare", "text": ""}
{"id": "1980101", "revid": "125509863", "url": "https://it.wikipedia.org/wiki?curid=1980101", "title": "Patrick Warburton", "text": "Biografia.\n\u00c8 figlio del chirurgo John Warburton e dell'attrice Barbara Lord.\n\u00c8 sposato dal 1991 con Cathy Jennings da cui ha avuto quattro figli: Talon Patrick (1992), Alexandra Catherine (1994), Shane (1998) e Gabriel (2000).\nCarriera.\n\u00c8 noto per aver prestato la sua voce a Joe Swanson ne \"I Griffin\", Ken in \"Bee Movie\", Kronk in \"Le follie dell'imperatore\" e Rip Smashenburn in \"Game Over\". Come attore viene conosciuto grazie a \" Seinfeld \" dove ricopre il personaggio ricorrente nelle ultime due stagioni David Puddy ed \u00e8 nota la sua partecipazione alla sit-com \"Perfetti ma non troppo\" e nella serie \"Le regole dell'amore\" dove ha recitato in tutte e 7 le stagioni. Dal 2017 fa parte del cast della serie \"Una serie di sfortunati eventi\", interpretando Lemony Snicket.\nDoppiatori italiani.\nDa doppiatore \u00e8 sostituito da:"}
{"id": "1980104", "revid": "1498232", "url": "https://it.wikipedia.org/wiki?curid=1980104", "title": "Italia ai V Giochi paralimpici estivi", "text": "L'Italia partecip\u00f2 ai V Giochi paralimpici estivi, svoltisi a Toronto, in Canada, dal 3 all'11 agosto 1976. Gli azzurri si aggiudicarono complessivamente 18 medaglie: 2 d'oro, 5 d'argento e 11 di bronzo."}
{"id": "1980109", "revid": "1347902", "url": "https://it.wikipedia.org/wiki?curid=1980109", "title": "Investimenti stranieri nella Repubblica Popolare Cinese", "text": "Gli Investimenti stranieri nella Repubblica Popolare Cinese sono tutti quei tipi di partecipazione economica di soggetti esteri allo Stato ed i privati cinesi. Vengono considerati cittadini esteri anche cinesi non residenti in Cina e gli abitanti di Macao, Hong Kong e Taiwan.\nFino agli '80 questo tipo di attivit\u00e0 economica era impensabile all'interno della Cina in quanto l'economia nazionale era fortemente statalizzata e chiusa verso l'esterno. A seguito della teoria del socialismo con caratteristiche cinesi di Deng Xiaoping c'\u00e8 stata una sensibile e costante apertura della Cina nei confronti dei mercati esteri, culminato con l'ingresso della stessa al WTO, e degli investitori esteri nei mercati interni.\nA causa dell'evoluzione storico-politica cinese tuttavia questo fenomeno \u00e8 molto complesso e particolare. Oltre alle continue ingerenze del potere pubblico sotto forma di controlli e autorizzazioni, salvo in un caso ogni investitore straniero dovr\u00e0 comunque cercare un partner cinese e molte volte anche una societ\u00e0 cinese sponsor per ottenere delle autorizzazioni.\nTipologie.\nJoint-venture.\nLa Joint-venture \u00e8 entrata regolarmente nel panorama degli investimenti esteri nel mercato cinese ed \u00e8 stata la prima a comparire nel 1979. Il legislatore cinese ha fatto innanzitutto la distinzione tra Equity JV e Cooperative JV. Il secondo tipo \u00e8 pi\u00f9 elastico in termini di capitale da versare e di quote sociali. La Equity JV ha requisiti molto ferrei come il termine massimo di membri, massimo 50, e le quote minime massime per l'investitore straniero, rispettivamente 25% e 50% (anche se la massima non \u00e8 sempre prevista).\nLa CJV, pi\u00f9 flessibile ma meno diffusa, pu\u00f2 essere pura ed ibrida: nel secondo caso sia avvicina ad una EJV in quanto ha il capitale sociale limitato e deve avere autonomia patrimoniale perfetta.\nWholly Foreign Owned Enterpries.\nLa WFOE \u00e8 l'unico tipo di societ\u00e0 prevista dall'ordinamento cinese che pu\u00f2 operare nel mercato e nel territorio della Cina senza avere un partner cinese. Il capitale \u00e8, ovviamente, totalmente straniero e, a causa della sua composizione totalmente straniera, la societ\u00e0 pu\u00f2 operare solo in settori del mercato previsti dalla legge. Pu\u00f2 avere un amministratore unico al contrario delle altre figure."}
{"id": "1980112", "revid": "729019", "url": "https://it.wikipedia.org/wiki?curid=1980112", "title": "Paola Su\u00e1rez", "text": ""}
{"id": "1980115", "revid": "1573940", "url": "https://it.wikipedia.org/wiki?curid=1980115", "title": "Distretto di Anpachi", "text": "Il \u00e8 uno dei distretti della prefettura di Gifu, in Giappone.\nAttualmente fanno parte del distretto i comuni di Anpachi, G\u014ddo e Wanouchi."}
{"id": "1980121", "revid": "1573940", "url": "https://it.wikipedia.org/wiki?curid=1980121", "title": "Distretto di Fuwa", "text": "Il \u00e8 uno dei distretti della prefettura di Gifu, in Giappone.\nAttualmente fanno parte del distretto i comuni di Sekigahara e Tarui."}
{"id": "1980124", "revid": "47767", "url": "https://it.wikipedia.org/wiki?curid=1980124", "title": "Nathrezim", "text": ""}
{"id": "1980127", "revid": "1573940", "url": "https://it.wikipedia.org/wiki?curid=1980127", "title": "Distretto di Hashima", "text": "Il \u00e8 uno dei distretti della prefettura di Gifu, in Giappone.\nAttualmente fanno parte del distretto i comuni di Ginan e Kasamatsu."}
{"id": "1980129", "revid": "640389", "url": "https://it.wikipedia.org/wiki?curid=1980129", "title": "Olimpiadi degli scacchi del 1998", "text": "Le Olimpiadi degli scacchi del 1998 furono la 33\u00aa edizione della competizione organizzata dalla FIDE. Si tennero a \u0116lista, in Russia, dal 26 settembre al 13 ottobre. Comprendevano un torneo \"open\" e uno femminile, entrambi giocati con il sistema svizzero. La scelta di \u0116lista, capitale della Calmucchia, fu fortemente sponsorizzata da Kirsan Iljum\u017einov, presidente della FIDE e della Calmucchia.\nA causa dei lavori non completati nella sede di gioco, la FIDE fu costretta a posporre l'inizio della competizione, annullando un giorno di riposo e portando da 14 a 13 i turni previsti.\nTorneo open.\nIl torneo \"open\" vide la partecipazione di 110 squadre, di cui ben quattro russe, composte da al pi\u00f9 sei giocatori (quattro titolari e due riserve), per un totale di 634 giocatori.\nDopo che le due principali squadre russe furono in testa dopo il quarto turno, gli Stati Uniti divennero primi battendo i Paesi Bassi 4-0. Gli statunitensi tennero la testa fino al nono turno, aiutati anche dalla sconfitta per 3-1 della Russia contro la Bulgaria. Il pareggio dei russi con l'Armenia li riport\u00f2 in testa con mezzo punto di vantaggio a due turni dal termine, che conservarono vincendo 3-1 contro la Romania, mentre il terzo posto era conservato dalla Russia \"B\". L'oro and\u00f2 per\u00f2 ai russi, che vinsero 3,5-0,5 contro gli olandesi, mentre gli statunitensi pareggiarono con la Cina. La vittoria di Israele per 3,5-0,5 contro la seconda squadra russa non fu sufficiente a garantire il bronzo, che fu assegnato all'Ucraina per bucholz.\nTorneo femminile.\nAl torneo femminile parteciparono 72 squadre, di cui tre russe, formate al pi\u00f9 da quattro giocatrici (tre titolari ed una riserva), per un totale di 282 giocatrici partecipanti.\nIl torneo fu dominato dalla Cina, che dopo aver battuto al sesto turno per 2,5-0,5 la Romania (in quel momento seconda) prese il primo posto, rimanendovi per il resto del torneo con un vantaggio sempre maggiore di due punti. Il secondo posto fu disputato principalmente tra la Russia (che sconfisse le romene 2-1 al nono turno spingendola al quarto posto) e la Georgia. Quest'ultima guadagn\u00f2 mezzo punto di vantaggio dopo l'undicesimo turno, mantenendolo fino alla vigilia dell'ultima partita; in questa tuttavia le russe, battendo 2,5-0,5 la Polonia, recuperarono lo svantaggio, guadagnando la medaglia d'argento per bucholz.\nTitolo assoluto.\nIl \"trofeo Nona Gaprindashvili\" viene assegnato alla nazione con la miglior media di piazzamento tra il torneo \"open\" ed il torneo femminile. Fu la prima volta che venne assegnato questo trofeo.\nPartecipanti.\nParteciparono ad entrambi i tornei:\nParteciparono al solo torneo \"open\":"}
{"id": "1980133", "revid": "1573940", "url": "https://it.wikipedia.org/wiki?curid=1980133", "title": "Distretto di Ibi", "text": "Il \u00e8 uno dei distretti della prefettura di Gifu, in Giappone.\nAttualmente fanno parte del distretto i comuni di Ibigawa, Ikeda e \u014cno."}
{"id": "1980136", "revid": "1318658", "url": "https://it.wikipedia.org/wiki?curid=1980136", "title": "Marta Marrero", "text": "Carriera.\nMarta Marrero \u00e8 diventata professionista nel 1998, dopo una buona esperienza da juniores (12 titoli tra singolo e doppio). Nel 2000 ha raggiunto i quarti di finale al Roland Garros partendo dalle qualificazioni: \u00e8 stata eliminata dalla connazionale Conchita Mart\u00ednez in due set.\nNel 2004 ha vinto il doppio al torneo di Sopot, con la partner Nuria Llagostera Vives. Nel 2005 ha bissato tale successo, stavolta con Antonella Serra Zanetti.\nSi \u00e8 ritirata nel 2010 in seguito a una serie di infortuni.\nStatistiche.\nRisultati in progressione.\nDoppio misto nei tornei del Grande Slam.\n\"Nessuna partecipazione\""}
{"id": "1980137", "revid": "108826508", "url": "https://it.wikipedia.org/wiki?curid=1980137", "title": "Caposaldo gravimetrico", "text": "Un caposaldo gravimetrico \u00e8 un punto sulla superficie terrestre di cui \u00e8 sperimentalmente noto il valore assoluto di accelerazione di gravit\u00e0.\nSe corrisponde spazialmente a un caposaldo topografico, il valore di accelerazione di gravit\u00e0 pu\u00f2 essere associato anche a altitudine, latitudine e longitudine.\nDeterminazione dei capisaldi gravimetrici.\nLa determinazione dei valori assoluti di accelerazione di gravit\u00e0 in singoli punti della superficie terrestre fu effettuata per la prima volta mediante pendoli da J.C. de Borda e G.D. Cassini nel 1792. Da allora sono stati impiegati nuovi strumenti, i gravimetri, sempre pi\u00f9 precisi e meno laboriosi da utilizzare rispetto alle misure con pendoli, che per\u00f2 sono tuttora utilizzate per stabilire i capisaldi e per correlare le reti gravimetriche internazionali.\nDeterminazione dei capisaldi gravimetrici in Italia.\nIn Italia, l'Istituto Nazionale di Geofisica si prefiggeva di istituire delle reti fondamentali nei diversi campi della Geofisica, in particolare del magnetismo terrestre, dell'elettricit\u00e0 atmosferica, della sismologia, della gravimetria; pertanto si realizz\u00f2 un programma per l'istituzione di stazioni di riferimento per le misure di gravit\u00e0 dove tale valore fosse noto con elevata accuratezza.\nTale rete doveva servire da base alla taratura dei gravimetri da utilizzare per le ricerche geofisiche.\nLe misurazioni gravimetriche furono intraprese dal Morelli in diverse citt\u00e0 italiane velocemente raggiungibili tramite collegamenti aerei o automobilistici, come ad esempio Milano, Roma, Padova, Napoli. Egli utilizz\u00f2 i due gravimetri Worden n. 50 e 52, dopo aver innanzitutto rapportato il valore di accelerazione di gravit\u00e0 di Padova, selezionata come stazione nazionale di riferimento, con quello internazionale di Potsdam: per Padova l'accelerazione di gravit\u00e0 determinata era pari a g = 9,8065855 m/s2.\nUtilizzo dei capisaldi gravimetrici.\nI capisaldi gravimetrici sono impiegati innanzitutto per la taratura dei gravimetri per la determinazione del valore di accelerazione di gravit\u00e0 in altri punti geografici ad essi prossimi.\nInoltre, la determinazione del gradiente orizzontale mediante la misurazione delle derivate parziali del campo gravitazionale permette, tramite confronto con i valori di accelerazione di gravit\u00e0 dell'ellissoide di riferimento terrestre, l'individuazione delle anomalie del campo stesso.\nIn tal maniera si pu\u00f2 valutare l'effettiva variabilit\u00e0 del campo gravitazionale sulla superficie terrestre, permettendo di individuare tramite essa importanti indicazioni sulla natura del sottosuolo.\nPertanto l'analisi gravimetrica effettuata sui capisaldi gravimetrici permette:"}
{"id": "1980140", "revid": "1318658", "url": "https://it.wikipedia.org/wiki?curid=1980140", "title": "100.000 lire", "text": "La banconota da 100.000 lire \u00e8 stata uno dei tagli di cartamoneta circolante in Italia prima dell'introduzione dell'euro.\nPrima serie: Manzoni.\nLa contestuale emissione di biglietti da e lire venne decisa per la prima volta dal governo di Aldo Moro e dal ministro del Tesoro Emilio Colombo. Nel 1967 il valore di lire era decisamente elevato, equivalente ad uno stipendio e mezzo di un operaio. Secondo gli indici di rivalutazione odierni, il valore di questa banconota corrispondeva ad un controvalore di circa euro.\nLa prima banconota da lire in assoluto fu quella dedicata allo scrittore Alessandro Manzoni. Secondo i collezionisti si tratta di una delle pi\u00f9 belle e riuscite banconote della storia della cartamoneta italiana (prima emissione 1967; ultima emissione 1979). Anche questa, cos\u00ec come molte altre banconote repubblicane, fu disegnata da Trento Cionini. Il retro mostra il panorama di Lecco sito in \"quel ramo del Lago di Como\" che fa da ambientazione ai \"Promessi sposi\".\nSeconda serie: Botticelli.\nNel corso degli anni Settanta la crisi petrolifera e la liberalizzazione del mercato internazionale dei cambi colpirono pesantemente la lira, che perse oltre la met\u00e0 del suo valore. Fu cos\u00ec che il governo di Giulio Andreotti e del ministro del Tesoro Gaetano Stammati si trovarono nella necessit\u00e0 di emettere nuovi pezzi da e lire, dato che i vecchi erano ormai insufficienti come quantitativo e ampiamente contraffatti.\nLa nuova versione del biglietto raffigur\u00f2 una delle Grazie tratta dal celebre dipinto della \"Primavera\" di Sandro Botticelli. Il verso mostra elementi architettonici non meglio identificabili (prima emissione 1978; ultima emissione 1982).\nTerza serie: Caravaggio primo tipo.\nIl fenomeno inflazionistico non diminu\u00ec, ma anzi si esacerb\u00f2 nei primi anni Ottanta, raggiungendo un tasso del 20%. La somma di lire del 1983 equivaleva in potere d'acquisto a quella di lire del 1967. Il governo di Bettino Craxi e del ministro del Tesoro Giovanni Goria decise quindi di rinnovare tutte le banconote circolanti nel paese.\nSulle nuove banconote da , di color marrone-grigio e datate 1983, era raffigurato il pittore Michelangelo Merisi da Caravaggio. Sul recto della banconota era raffigurato, appunto, il volto del pittore secentesco e la sua opera \"Buona ventura\"; sul verso, il noto dipinto \"Canestra di frutta\".\nNel frattempo, comunque, la svalutazione non accenn\u00f2 a rallentare: nel 1990 le banconote da e lire arrivarono ad un valore d'acquisto pari a quelle da e lire nel 1967.\nQuarta serie: Caravaggio secondo tipo.\nCome per quelle da lire, esigenze di lotta alla contraffazione spinsero il Governatore della Banca d'Italia a proporre un nuovo modello per le banconote da lire (prima emissione 1994).\nLa differenza fra i due tipi \u00e8 nella colorazione, in alcuni dettagli dello sfondo e nella filigranatura, che \u00e8 doppia nel nuovo modello. La banconota usc\u00ec dalla circolazione il 28 febbraio 2002."}
{"id": "1980146", "revid": "6923", "url": "https://it.wikipedia.org/wiki?curid=1980146", "title": "The Basement Tapes", "text": "The Basement Tapes \u00e8 un album di Bob Dylan e The Band pubblicato dalla Columbia Records nel 1975.\nDescrizione.\nTutte le sedici canzoni scritte da Dylan sono state probabilmente registrate nel 1967 nella cantina (\"basement\" in inglese) della \"Big Pink\", una grande casa rosa (appunto \"big pink\") a Woodstock di propriet\u00e0 di tre membri di The Band, anche se vennero aggiunte alcune sovraincisioni nel 1975.\nLe canzoni di The Band risalgono agli anni tra il 1967 e il 1975 e sono state registrate in diverse localit\u00e0.\nQueste sessioni furono fondamentali sia per \"John Wesley Harding\" (1967) di Bob Dylan che per \"Music from Big Pink\" (1968) di The Band. \"John Wesley Harding\" venne accolto dai critici come la dipartita dal rock surrealista della met\u00e0 degli anni sessanta ed ebbe un buon successo di pubblico, anche se con critiche contrastanti. \"Music From a Big Pink\" influenz\u00f2 molti musicisti contemporanei, allontanandosi dalla musica psichedelica che raggiunse il suo apice nel 1967, verso una musica folk influenzata dal country.\nFin dal 1968 circolarono molti bootleg di tali registrazioni, il pi\u00f9 famoso dei quali \u00e8 \"Great White Wonder\" (1969).\n\"The Basement Tapes\" raggiunse la quinta posizione in Norvegia, la settima nella classifica degli album di Billboard, l'ottava nella classifica inglese e la diciottesima in quella italiana ed \u00e8 entrato nella Grammy Hall of Fame Award 2016.\nCopertina.\nLa foto di copertina dell'album \u00e8 opera del fotografo e designer Reid Miles che la scatt\u00f2 nello scantinato di uno ostello YMCA a Los Angeles. In essa sono visibili Dylan e la Band attorniati da svariati bizzarri personaggi che rimandano a quelli delle canzoni presenti sul disco: una donna obesa con una maglietta che reca la scritta \"Mrs. Henry\", un eschimese, un forzuto da circo, una suora, una danzatrice del ventre, un mangia fuoco, ed un nano (identificato in seguito come Angelo Rossitto). Robbie Robertson indossa una giacca maoista, mentre Richard Manuel una uniforme dell'aviazione militare statunitense. Altre fonti identificano invece il personaggio vestito da aviere in Ringo Starr mimetizzato con occhiali neri, barba e cappello. Curiosamente, anche se la canzone \"Quinn the Eskimo (Mighty Quinn)\" non \u00e8 inclusa nell'album, \u00e8 ugualmente presente un eschimese tra i personaggi sulla copertina.\nLa storia dei \"Basement Tapes\".\nNella met\u00e0 degli anni sessanta Bob Dylan era all'apice della sua creativit\u00e0, testimoniata dalla trilogia \"Bringing It All Back Home\", \"Highway 61 Revisited\" e \"Blonde on Blonde\". Nella seconda met\u00e0 del 1965, nel periodo tra la registrazione degli ultimi due album, Dylan inizi\u00f2 una tourn\u00e9e con i The Hawks, che successivamente cambieranno nome in The Band. La loro collaborazione live continu\u00f2 per la prima met\u00e0 del 1966 e culmin\u00f2 con il tour inglese documentato dall'album \"\". Dylan fece ritorno negli Stati Uniti esausto dal ritmo serrato del tour mondiale appena conclusosi. Nonostante ci\u00f2, il suo manager, Albert Grossman, pianific\u00f2 per quell'anno un altro tour di sessantatr\u00e9 concerti negli Stati Uniti, e probabilmente stava gi\u00e0 preparando un'altra tourn\u00e9e.\nDopo l'incidente.\nIl 29 luglio del 1966 Dylan ebbe un incidente motociclistico nei dintorni di Woodstock le cui cause ed effetti non sono mai stati chiariti del tutto: Dylan dichiar\u00f2 di essersi rotto alcune vertebre. Di conseguenza i concerti che erano stati programmati vennero cancellati.\nMentre era convalescente, Dylan vide un primo montaggio del documentario girato dal regista e produttore D. A. Pennebaker del \"tour\" appena conclusosi. \u00abHanno fatto una nuova versione di \"Dont Look Back\", solo che questa volta era per la televisione\u00bb, disse Dylan nel 1978. \u00abNon ho avuto niente di meglio da fare che guardare il film. Tutto, compreso il materiale non utilizzato. Ovviamente era spazzatura. Chilometri e chilometri di spazzatura\u00bb. Insoddisfatto dal montaggio di Pennebaker, Dylan, aiutato da Howard Alk (autore della maggior parte delle riprese) e Robbie Robertson, lo sottopose a nuovo montaggio trasformandolo in un film surrealistico intitolato \"Eat the Document\", ma venne scartato dalla ABC perch\u00e9 la riteneva incomprensibile per la maggior parte del pubblico.\nDylan pass\u00f2 questo periodo pensando molto alla piega che aveva preso la sua carriera, della quale si sentiva esausto. Pensava che \u00abdoveva esserci un altro stile di vita per una pop star in cui \"lui\" \u00e8 al comando, non \"loro\"\u00bb, e risolse i problemi con il suo manager Albert Grossman. Dylan poi disse che \u00abLa svolta decisiva fu ritornare a Woodstock. Poco dopo il mio incidente. Stavo senza far niente una notte sotto la luna piena, guardai nel bosco tetro e dissi, \"Qualcosa deve cambiare\"\u00bb.\nI primi mesi con gli Hawks.\nSecondo Rick Danko, lui stesso, Richard Manuel e Garth Hudson si unirono a Robbie Robertson nel West Saugerties nel febbraio del 1967, e tre di loro si trasferirono nella casa soprannominata \"Big Pink\". Danko e Manuel vennero invitati a Woodstock per girare altre scene che Dylan stava pensando di aggiungere a \"Eat the Document\".\nLa data non \u00e8 certa, ma tra marzo e giugno Dylan e gli Hawks iniziarono a registrare assieme in maniera informale, inizialmente in una stanza chiamata \"Red Room\" nella casa di Dylan, poi nella cantina della \"Big Pink\".\nGarth Hudson appront\u00f2 gli strumenti necessari per registrare, usando due mixer stereo e un registratore presi in prestito da Grossman, cos\u00ec come i microfoni di Peter, Paul and Mary. Dylan in seguito raccont\u00f2 Jann Wenner di Rolling Stone che \u00abQuello era veramente un modo per registrare in modo tranquillo e rilassato nella cantina di qualcuno. Con la finestra aperta... e un cane steso sul pavimento\u00bb.\nSecondo Robertson, passarono i primi mesi solamente ad \"ammazzare il tempo\" e fare delle cover. \u00abCon le cover Bob ci stava educando un po'\u00bb disse Robertson. \u00abTutta la faccenda folk per noi era ancora in discussione \u2014 non era il treno su cui siamo arrivati ... Lui arriv\u00f2 con qualcosa di simile a \"Royal Canal\", e ti sentivi dire \"Questa \u00e8 bellissima! L'espressione!\" Ricord\u00f2 troppo, ricord\u00f2 troppe canzoni troppo bene. Venne alla \"Big Pink\", o ovunque eravamo, tirava fuori qualche vecchia canzone e si preparava su quella. Faceva pratica e poi veniva a suonarcela\u00bb. Le registrazioni di queste sessioni rivelano che vennero suonate diverse canzoni popolari, alcune scritte da Johnny Cash, Ian Tyson, John Lee Hooker, Hank Williams, Hank Snow e Eric Von Schmidt, cos\u00ec come canzoni tradizionali.\nNuove canzoni.\nDylan presto scrisse e registr\u00f2 nuove canzoni. \u00abFacevamo sette, otto, dieci, qualche volta quindici canzoni al giorno\u00bb disse Hudson. \u00abAlcune erano vecchie ballate e canzoni tradizionali... ma altre Bob volle portarle oltre... Noi suonavamo la melodia, lui cantava qualche parola che aveva scritto, e poi aggiungeva altro, oppure solo suoni fatti con la bocca e sillabe andando avanti. \u00c8 un buon modo di scrivere canzoni\u00bb.\nIn pochi mesi Dylan registr\u00f2 almeno trenta nuove canzoni con The Hawks come \"I Shall Be Released\", \"This Wheel's on Fire\", \"Quinn the Eskimo (The Mighty Quinn)\", \"Million Dollar Bash\", \"Tears of Rage\", \"You Ain't Goin' Nowhere\", \"Going To Acapulco\", \"I'm Not There (1956)\", \"All You Have To Do Is Dream\", \"Apple Suckling Tree\" ed altre. Almeno due di queste vennero scritte con gli Hawks: \"This Wheel's on Fire\" (con Rick Danko) e \"Tears of Rage\" (con Richard Manuel). Manuel dichiar\u00f2 in seguito: \u00abVeniva gi\u00f9 in cantina con un pezzo di foglio scritto a macchina... e diceva, \"Avete una musica per questo?\" Io avevo un paio di moventi adatti... cos\u00ec li elaboravo solo un po' perch\u00e9 non ero sicuro del significato dei testi. Non potevo correre al piano di sopra e chiedere \"Qual \u00e8 il significato, Bob: \"E adesso il cuore \u00e8 pieno neanche fosse una borsa\"\u00bb?\nNel maggio del 1967 Bob rilasci\u00f2 la prima intervista in quasi un anno. Disse a Michael Iachetta che \u00abQuello che sto facendo principalmente \u00e8 vedere solo pochi amici intimi... leggere libri di persone di cui non hai mai sentito parlare, pensare a dove sto andando, chiedermi perch\u00e9 sto correndo, e perch\u00e9 sono troppo confuso, cosa sto apprendendo, cosa sto dando, cosa sto prendendo. E soprattutto quello che sto facendo \u00e8 tentare di migliorare me stesso e di fare musica migliore, che \u00e8 tutta la mia vita\u00bb.\nI demo della Dwarf Music.\nDylan doveva alla Columbia Records un altro album, oppure quattordici canzoni inedite. Nei fatti, le intenzioni di Dylan a proposito delle nuove canzoni rimangono poco chiare, anche se mise sotto copyright quattordici canzoni, quante ne doveva alla Columbia.\nAlla fine di agosto dieci di queste furono remissate dall'originale stereo a mono e il copyright venne registrato alla Dwarf Music. Nel gennaio del 1968 Dylan registr\u00f2 altre canzoni come \"Tears of Rage\", \"Quinn the Eskimo (Mighty Quinn)\", \"Nothing Was Delivered\" e \"Open the Door Homer\".\nFondata da Dylan e Grossman nel 1965, la Dwarf Music serviva a registrare il diritto d'autore per altri artisti. In un'intervista del 1978 Dylan ammise che le canzoni registrate alla \"Big Pink\" \u00abfurono solo vagamente scritte per altri interpreti... Non ricordo nessuno in particolare per il quale potessero essere state scritte. Probabilmente furono scritte per la casa di edizioni musicali... Penso che componemmo almeno cinquanta canzoni, l\u00e0. Allora il rock psichedelico stava conquistando l'universo, e cos\u00ec noi cantavamo queste ballate caserecce\u00bb.\nPeter, Paul and Mary furono i primi a portare in classifica una di queste canzoni con il singolo \"Too Much of Nothing\" alla fine del 1967. Ian &amp; Sylvia, che, come Peter, Paul and Mary, avevano come manager Albert Grossman, registrarono \"Tears of Rage\", \"Quinn the Eskimo\" e \"This Wheel's on Fire\". Manfred Mann port\u00f2 in classifica sia negli Stati Uniti che nel Regno Unito \"Mighty Quinn\" alla fine del 1968. Lo stesso anno The Byrds pubblicarono \"You Ain't Going Nowhere\" e \"Nothing Was Delivered\" nell'album \"Sweetheart of the Rodeo\". Nel Regno Unito \"This Wheel's on Fire\" divenne un successo per Julie Driscoll, Brian Auger e The Trinity, e i Byrds ne fecero una reinterpretazione per il loro album \"Dr. Byrds &amp; Mr. Hyde\", mentre gli Hawks si riunirono con Levon Helm e fondarono The Band, registrando il loro album di debutto, \"Music from Big Pink\", che contiene \"I Shall Be Released\" e \"Tears of Rage\". I Fairport Convention registrarono una loro versione di \"Million Dollar Bash\" per l'album \"Unhalfbricking\" del 1969.\nAlla fine iniziarono a circolare voci su un'enorme mole di materiale inedito di Dylan e The Band. \"Rolling Stone Magazine\" pubblic\u00f2 addirittura un articolo di copertina nel 1968 chiedendo che fossero pubblicati. Le quattordici canzoni registrate alla Dwarf Music iniziarono a circolare in collezioni private ricavati dagli acetati delle registrazioni. Senza una data d'uscita prevista, questi demo divennero materiale per molti bootleg, il primo dei quali, intitolato \"Great White Wonder\", venne pubblicato nel luglio del 1969.\nLa pubblicazione dei \"Basement Tapes\".\nIl 26 giugno 1975 la Columbia Records pubblic\u00f2 ufficialmente le ventiquattro canzoni di \"The Basement Tapes\" in un doppio album. Otto delle ventiquattro canzoni scelte da Robbie Robertson non sono di Dylan, e alcune di queste non sono state registrate alla Big Pink.\nTutte le tracce sono state remixate in mono, mentre Robertson e altri membri di The Band registrarono alcune sovraincisioni con pianoforte, chitarra e batteria.\n\"The Basement Tapes\" venne acclamato dai critici. John Rockwell del \"The New York Times\" lo defin\u00ec \u00abIl miglior album nella storia della musica popolare statunitense\u00bb. Robert Christgau nella sua popolare rubrica \"Consumer Guide\" gli diede una A+. Altrettanto, \"The Basement Tapes\" raggiunse il primo posto nella classifica dei critici del \"The Village Voice\" del 1975.\nLa Columbia Records pubblic\u00f2 solo altre quattro canzoni dalle registrazioni della Big Pink: una versione alternativa di \"Quinn the Eskimo (The Mighty Queen)\" in \"Biograph\" (1985), \"I Shall Be Released\" e \"Sante Fe\" in \"The Bootleg Series Volumes 1\u20133 (Rare &amp; Unreleased) 1961\u20131991\" nel 1991, e \"I'm Not There\" nell'album della colonna sonora del film \"Io non sono qui\" nel 2007. Altre canzoni vennero pubblicate nell'album \"A Musical History\" del 2005.\nUna raccolta quasi completa dei bootleg dei \"Basement Tapes\" \u00e8 stata pubblicata in un set di 5 CD intitolato \"The Genuine Basement Tapes\", ripubblicato poi in un set da quattro CD intitolato \"A Tree With Roots\".\nIl 4 novembre 2014, la Columbia/Legacy ha infine pubblicato \"\", un cofanetto ufficiale composto da 6 CD contenente 139 tracce comprensive di tutto il materiale inciso da Dylan durante i \"basement tapes\" includendo anche 30 brani inediti mai apparsi nemmeno su bootleg. Una edizione condensata a 2 CD con i brani maggiormente significativi, \"The Basement Tapes Raw\", e stata pubblicata in contemporanea al box set.\nDescrizione dei brani.\nNel suo libro \"Million Dollar Bash\", Sid Griffin analizza ogni traccia presente sul disco dando informazioni dettagliate su ogni brano citando come fonte le interviste da lui condotte con Robbie Robertson e Rob Fraboni, l'ingegnere del suono delle sedute del '75. Altre preziose notizie giungono da Clinton Heylin tratte dal suo \"Bob Dylan: The Recording Sessions, 1960\u20131994\", da Greil Marcus (\"Bob Dylan - La repubblica invisibile\"), Robert Shelton (\"No Direction Home: The Life and Music of Bob Dylan\"), e Howard Sounes (\"Down the Highway: The Life of Bob Dylan\").\n\"Odds and Ends\".\nDylan \u2013 voce; Robertson \u2013 chitarra elettrica; Hudson \u2013 organo; Danko \u2013 basso, cori; Manuel \u2013 batteria. Sovraincisioni 1975: Hudson o Manuel - pianoforte.\nIl ritornello della traccia d'apertura dell'album che recita: \"\u00abOdds and ends, odds and ends/Lost time is not found again\u00bb\" funge da commento generale a tutti i \"Basement Tapes\". Il biografo di Dylan Clinton Heylin suggerisce che questo fu uno degli ultimi brani ad essere incisi durante le sessioni. \u00c8 un brano molto movimentato dall'andamento rock, che si discosta parzialmente dal sound rilassato e bucolico delle restanti tracce dei basement tapes.\n\"Orange Juice Blues (Blues for Breakfast)\".\nManuel \u2013 voce, piano; Danko \u2013 basso. Registrata a Woodstock nel 1967. Sovraincisioni 1975: Robertson \u2013 chitarra; Hudson \u2013 organo, sassofono; Helm \u2013 batteria.\nManuel e Danko buttarono gi\u00f9 la prima stesura del brano a Woodstock nel 1967, e il contributo del resto della band venne aggiunto solo otto anni dopo. Il critico Dave Hopkins nota che la versione demo inclusa come bonus track nella ristampa del 2000 di \"Music from Big Pink\" \u00e8 la medesima esecuzione, per\u00f2 senza le sovraincisioni postume. Griffin definisce la canzone \"affascinante a modo suo\", ma aggiunge che non venne inserita nella versione originale di \"Music From Big Pink\" perch\u00e9 possiede sonorit\u00e0 blues troppo scontate.\n\"Million Dollar Bash\".\nDylan \u2013 voce, chitarra; Hudson \u2013 organo; Manuel \u2013 piano, cori; Danko \u2013 basso, cori.\nSecondo il biografo di Dylan Robert Shelton, \"Million Dollar Bash\" \u00e8 la perfetta summa dell'atteggiamento predominante presente nelle canzoni dei \"The Basement Tapes\", la gioia del suonare musica insieme senza pressioni, solo per il gusto di suonare. Griffin intitol\u00f2 il suo dettagliato libro sui \"The Basement Tapes\" proprio con il nome di questa canzone, che possiede una strumentazione simile a un brano in stile rockabilly anni cinquanta. Ancora secondo Griffin, \"come nei primi singoli di Elvis per la Sun Records, la mancanza di un batterista vero e proprio non impedisce alla canzone di avere un gran ritmo\".\nTra i primi artisti a rendere pubblica la canzone ci furono i Fairport Convention che ne inserirono una propria versione nel loro album del 1969 \"Unhalfbricking\".\n\"Yazoo Street Scandal\".\nHelm \u2013 mandolino, voce; Robertson \u2013 chitarra; Hudson \u2013 organo; Danko \u2013 basso; Manuel \u2013 batteria. Registrata a Woodstock, fine 1967.\nSi tratta di uno dei primi esempi del nascente \"sound\" che avrebbe poi caratterizzato i dischi della The Band, secondo Hoskyns. L'autore del pezzo, Robertson, ha spiegato che il titolo \u00e8 ispirato ad una realmente esistente \"Yazoo Street\" in una citt\u00e0 dell'Arkansas, posta in una sorta di quartiere a luci rosse. Inizialmente, Robertson registr\u00f2 la propria parte vocale per la prima versione della canzone, ma dato che era ambientata nel sud, il gruppo decise che Levon Helm sarebbe stato un cantante pi\u00f9 appropriato.\n\"Goin' to Acapulco\".\nDylan \u2013 voce; Robertson \u2013 chitarra; Hudson \u2013 organo; Danko \u2013 basso, cori; Manuel \u2013 batteria, cori.\nLa pubblicazione di questa traccia, mai apparsa in precedenza su bootleg o nastri demo, rese chiaro come la maggior parte delle canzoni registrate nelle sessioni in cantina fossero ancora inedite ed esistenti. Clinton Heylin la considera una delle migliori canzoni dei \"basement tapes\", con tutti i suoi sottintesi sessuali.\n\"Katie's Been Gone\".\nManuel \u2013 piano, voce; Robertson \u2013 chitarra; Hudson \u2013 organo; Danko \u2013 basso, cori. Sovraincisioni 1975: Hudson \u2013 tastiera; (possibilmente) Helm \u2013 batteria.\nProbabilmente una delle prime tracce scritte da Manuel e Robertson a met\u00e0 1967, una delle \"canzoni che preannunciavano la nascita della Band\". Un misto di differenti missaggi della stessa take fu pubblicato come bonus track nella ristampa di \"Music from Big Pink\".\n\"Lo and Behold!\".\nDylan \u2013 voce, chitarra; Hudson \u2013 organo; Manuel \u2013 piano, cori; Danko \u2013 basso, cori.\nSorta di canzone \"nonsense\", si regge su una frase del Vecchio Testamento nella Bibbia di Re Giacomo: \"ecco! guarda!\" L'intero pezzo pu\u00f2 essere letto come un racconto ironico narrato in prima persona. Le trascinanti armonie del ritornello, prefiguranti le famose armonie del coro, che sarebbero diventate uno dei tratti distintivi della musica dei The Band, si uniscono al canto del protagonista come un coro di amici che bevono alla sua salute con bicchieri spumeggianti, sollecitando il narratore a voli di fantasia sempre pi\u00f9 pindarici, al fine di non lasciarlo andare in nessun posto, ma sempre pi\u00f9 lontano con la fantasia, la vera fonte dell'identit\u00e0 americana. \"Lo and Behold\" \u00e8 stato adottato come titolo per un album di canzoni inedite di Dylan, tra cui una mezza dozzina provenienti dai \"basement tapes\", registrato dal gruppo britannico Coulson, Dean, McGuinness, Flint nel 1972.\n\"Bessie Smith\".\nDanko \u2013 voce, basso; Robertson \u2013 voce, chitarra; Manuel \u2013 piano; Hudson \u2013 organo; Helm \u2013 batteria, cori.\nRob Bowman afferm\u00f2 nel 2005 che questo brano era \"probabilmente\" stato inciso in uno \"studio imprecisato\" alla fine del 1968. Ma nelle note interne a corredo della ristampa del 2000 dell'album \"Cahoots\" della The Band, \u00e8 scritto che \"Robbie [Robertson] \u00e8 sicuro di come \"Bessie Smith\" sia stata registrata da qualche parte nel 1969 tra l'incisione del secondo e il terzo album del gruppo\", pubblicato l'anno dopo. Basandosi sulla testimonianza diretta dell'ingegnere del suono Rob Fraboni, Griffin asserisce che \"Bessie Smith\" fu registrata dalla Band nel 1975 nel loro studio Shangri-La a Los Angeles, mentre \"The Basement Tapes\" era in procinto di essere pronto per la pubblicazione. Il critico rock Greil Marcus, descrive la canzone \"un lamento di uno degli amanti di Bessie\", \"un pezzo dall'atmosfera soffusa, magica ed evocativa come un vecchio film muto\".\n\"Clothes Line Saga\".\nDylan \u2013 voce; Robertson \u2013 chitarra; Hudson \u2013 tastiere; Danko \u2013 basso; Manuel \u2013 batteria.\nNella copia di sicurezza di \"The Basement Tapes\", la canzone \u00e8 indicata con il titolo \"Answer to Ode\". Heylin la interpreta come una parodia di \"Ode to Billie Joe\", singolo di successo di Bobbie Gentry del 1967 (periodo nel quale si tennero le sessioni in cantina). Egli la definisce \"una decostruzione\" del pezzo della Gentry proprio come \"4th Time Around\" su \"Blonde on Blonde\" era stata una parodia della canzone dei The Beatles \"Norwegian Wood\". (Aggiungendo anche, come Dylan generalmente facesse parodie di canzoni che comunque gli piacevano.)\n\"Apple Suckling Tree\".\nDylan \u2013 voce, piano; Hudson \u2013 organo; Manuel \u2013 tamburello, cori; Danko \u2013 basso, cori; Robertson \u2013 batteria.\nIl critico Greil Marcus identifica l'origine della traccia nell'antica filastrocca per bambini \"Froggy Went A-Courtin\"' e cita la descrizione della registrazione del pezzo data da Danko: \"Venne fuori naturale, non provavamo nemmeno. Una o due take al massimo, la mettevamo su carta, e tutto finiva l\u00ec. Sapevamo tutti che non ci sarebbe stata una seconda volta\". Griffin suggerisce che il pezzo sia una delle ultime canzoni registrate prima dell'arrivo di Helm a Woodstock e della partenza di Dylan per Nashville.\n\"Please, Mrs. Henry\".\nDylan \u2013 voce, chitarra; Hudson \u2013 organo, clavinet; Manuel \u2013 piano, cori; Danko \u2013 basso, cori.\nHeylin descrive la canzone come una sorta di barzelletta sconcia raccontata da un ubriaco, un esilarante passatempo nel quale il cantante supplica la \"Signora Henry\" del titolo sia dal punto di vista sessuale (\u00abLook Mrs Henry/There's only so much I can do/Why don't you look my way an' pump me a few?\u00bb) che scatologico (\u00abNow I'm startin' to drain/My stool's gonna squeak/If I walk too much farther/My crane's gonna leak\u00bb).\n\"Tears of Rage\".\nDylan \u2013 voce, chitarra; Robertson \u2013 chitarra elettrica; Hudson \u2013 organo; Manuel \u2013 piano, cori; Danko \u2013 basso, cori.\n\"Tears of Rage\" \u00e8 una delle canzoni pi\u00f9 celebri dei \"The Basement Tapes\". Gill la paragona al monologo di Re Lear nell'omonima tragedia di Shakespeare: \"Afflitto dall'amarezza e dal rammarico, il narratore riflette sulle promesse spezzate e sulle verit\u00e0 ignorate, come la cupidigia abbia corrotto ogni buona intenzione, e come persino delle figlie possano negare le volont\u00e0 del proprio padre\". Egli suggerisce che Dylan applichi l'amaro monologo di Lear alle divisioni presenti nella societ\u00e0 americana dell'epoca, come l'escalation della guerra in Vietnam. Nel brano sono presenti forti tematiche bibliche, secondo Griffin, che fa notare come la ripetuta citazione del verso \"life is brief\" (\"la vita \u00e8 breve\") sia un passaggio ricorrente nel Libro dei Salmi del Vecchio Testamento. In quanto padre, Dylan realizza ora come \"nessun cuore spezzato sia peggio del cuore spezzato di un genitore\".\n\"Too Much of Nothing\".\nDylan \u2013 voce, chitarra; Robertson \u2013 chitarra elettrica; Hudson \u2013 organo; Manuel \u2013 piano, cori; Danko \u2013 basso, cori. Sovraincisioni 1975: Hudson \u2013 tastiera; Helm \u2013 (possibilmente) batteria, cori.\nUno dei temi maggiormente ricorrenti nei \"The Basement Tapes\" \u00e8 la paura del \"nulla\". Shelton sente in questo brano altri riferimenti al \"Re Lear\", dove Lear dice alla figlia Cordelia: \"Niente viene dal niente\" (atto I, scena 1). Marcus asserisce che questa fu una delle prime tracce incise alla fine dell'estate '67, in agosto o settembre 1967.\nNel novembre 1967, il brano fu un successo da Top 40 per Peter, Paul &amp; Mary. Nell'originale di Dylan, il ritornello cita due donne: \"\u00abSay hello to Valerie/Say hello to Vivian/Send them all my salary/On the waters of oblivion\u00bb\", ma Peter, Paul &amp; Mary cambiarono il secondo nome in \"Marion\" con grande disappunto di Dylan. Patrick Humphries ha fatto notare che, consapevolmente o meno, i nomi delle due donne citate corrispondono a quelli delle due mogli del poeta T. S. Eliot.\n\"Yea! Heavy and a Bottle of Bread\".\nDylan \u2013 voce, chitarra; Hudson \u2013 organo; Manuel \u2013 piano, cori; Danko \u2013 basso, cori.\nBrano dal significato molto enigmatico, apparentemente costruito su associazioni d'idee senza un nesso preciso tra di loro. Marcus definisce la traccia uno dei pezzi pi\u00f9 criptici dei \"basement tapes\": un brano riempitivo che non potrebbe provenire da nessun'altra fonte\".\n\"Ain't No More Cane\".\nHelm \u2013 mandolino, voce; Robertson \u2013 chitarra, voce; Hudson \u2013 fisarmonica; Danko \u2013 basso, voce; Manuel \u2013 batteria, voce.\nSi tratta di una brano tradizionale del Sud degli Stati Uniti, una \"work song\" dei detenuti delle prigioni che Helm impar\u00f2 da suo padre mentre era bambino in Arkansas. Fu inciso da numerosi artisti, incluso Lead Belly. Bowman afferma che la traccia venne registrata tra la fine del 1967 e l'inizio del 1968 in uno \"studio imprecisato\". Fraboni ricorda di averla incisa con la Band anni dopo nel loro studio Shangri-La di Los Angeles. \"Mi ricordo di averla fatta insieme a \"Bessie Smith\" nel '75. Erano entrambe grandi canzoni e suonavano alla grande\", disse a Griffin. Helm canta la prima strofa; Robertson, la seconda; Danko, la terza; e Manuel, la quarta. Tutti e quattro cantano le armonie insieme nel coro.\n\"Crash on the Levee (Down in the Flood)\".\nDylan \u2013 voce, chitarra; Hudson \u2013 organo; Manuel \u2013 piano; Danko \u2013 basso.\nNel 1927, dopo che la grande esondazione del fiume Mississippi aveva lasciato pi\u00f9 di un milione di senzatetto, Memphis Minnie e Kansas Joe registrarono \"When the Levee Breaks\" dove cantano: \"\u00abOh crying won't help you, praying won't do no good/When the levee breaks, mama you got to move\u00bb\". Un recensore del 1975 scrisse \"la canzone di Dylan ricrea le stesse immagini, ma... aggiunge dei riferimenti biblici sul fiume come metafora del peccato assenti dall'originale: \u00abNow it's sugar for sugar and salt for salt/If you go down in the flood it's gonna be your fault\u00bb\". Versi adattati da \"James Alley Blues\" di Richard \"Rabbit\" Brown, canzone che Dylan aveva sentito sull\"'Anthology of American Folk Music\" di Harry Smith.\n\"Ruben Remus\".\nManuel \u2013 voce, piano; Robertson \u2013 chitarra; Hudson \u2013 organo; Danko \u2013 basso, cori; Helm \u2013 batteria.\nThe Band registrarono almeno quattro versioni della canzone: in due sessioni differenti a Woodstock, e in studio nel 1967 e nel 1968 ancora. Fraboni identific\u00f2 la versione presente sull'album come un'outtake di inizio 1968 dell'album \"Music from Big Pink\", ma le note interne scritte da Bowman per \"A Musical History\" spostano la datazione alle sessioni svoltesi a Woodstock nel settembre\u2013novembre 1967.\n\"Tiny Montgomery\".\nDylan \u2013 voce, chitarra; Robertson \u2013 chitarra elettrica, cori; Hudson \u2013 organo; Manuel \u2013 cori; Danko \u2013 basso, cori.\nLa traccia sarebbe, secondo Heylin, probabilmente la prima delle composizioni originali registrate da Dylan e Band a Big Pink, dopo una lunga sequela di canzoni tradizionali. Viene da lui definita \"Il prototipo\" di uno stile che implicava testi nonsense recitati senza inibizioni e pieni di giochi di parole surreali: \"\u00abScratch your dad/Do that bird/Suck that pig/And bring it on home\u00bb\".\n\"You Ain't Goin' Nowhere\".\nDylan \u2013 voce, chitarra; Hudson \u2013 organo; Manuel \u2013 piano, cori; Danko \u2013 basso, cori; Robertson \u2013 batteria. Sovraincisioni 1975: Robertson \u2013 chitarra elettrica.\nUna prima take della canzone contiene versi senza senso tenuti insieme dal ritornello, \"\u00abNow look here dear soup, you'd best feed the cats/The cats need feeding and you're the one to do it/Get your hat, feed the cats/You ain't goin' nowhere\u00bb\". La seconda take possiede invece un testo pi\u00f9 vicino a una forma narrativa coerente.\nLa versione dei Byrds, pubblicata su 45 giri il 2 aprile 1968, raggiunse la posizione numero 74 nella \"Billboard\" Hot 100, e trasform\u00f2 la canzone in un classico dell'allora nascente genere country rock, mentre nella versione dei \"basement tapes\" l'atmosfera country \u00e8 pi\u00f9 attenuata. Roger McGuinn sentiva che la canzone era perfetta per i Byrds: \"era countricheggiante e possedeva la tipica mistica di Dylan che non ti faceva capire bene di cosa diavolo parlasse il testo, anche se ti trascinava... Ho sempre pensato che parlasse di quando Bob era immobilizzato a Woodstock dopo l'incidente in moto e realmente \"non poteva andare da nessuna parte\".\n\"Don't Ya Tell Henry\".\nHelm \u2013 mandolino, voce; Robertson \u2013 chitarra; Hudson \u2013 piano; Danko \u2013 basso, cori; Manuel \u2013 batteria.\nQuesto brano venne composto da Dylan, e ne esiste una versione da lui cantata. Secondo Bowman, la versione pubblicata in \"The Basement Tapes\" venne registrata tra la fine del 1967 e l'inizio del 1968. Griffin, tuttavia, riporta che Fraboni identific\u00f2 la traccia come incisa nel 1975.\n\"Nothing Was Delivered\".\nDylan \u2013 voce, chitarra; Robertson \u2013 chitarra elettrica; Hudson \u2013 organo; Manuel \u2013 piano, cori; Danko \u2013 basso, cori.\nSecondo Marcus, l'interpretazione vocale di Dylan alla \"cowboy\" rese la traccia una delle \"riscritture pi\u00f9 brillanti di \"Blueberry Hill\" di Fats Domino\". E Roger McGuinn raccont\u00f2 di aver sentito strane storie circa la canzone: \"\"Nothing Was Delivered\" suona come una consegna di droga andata male. \u00c8 un brano che possiede un tono dark e sinistro\". I Byrds inclusero il brano nel loro album \"Sweetheart of the Rodeo\".\n\"Open the Door, Homer\".\nDylan \u2013 voce, chitarra; Robertson \u2013 chitarra elettrica; Hudson \u2013 organo; Manuel \u2013 piano, cori; Danko \u2013 basso, cori.\nIl ritornello della canzone \u00e8 tratto dal brano del 1947 di Count Basie, \"Open the Door, Richard!\" (che infatti \u00e8 quello che Dylan canta nel refrain). La canzone di Basie era a sua volta basata su un numero di vaudeville del 1919 di John Mason, un comico di Harlem, cos\u00ec, come fatto notare da Griffin, \"si tratta di una canzone nonsense basata su un'altra canzone nonsense\". Secondo Heylin, Homer era \"apparentemente\" un soprannome dello scrittore e musicista Richard Fari\u00f1a, amico di Dylan. Fari\u00f1a era morto in un incidente stradale il 30 aprile 1966, mentre tornava a casa dopo una festa per il lancio del suo primo romanzo \"Been Down So Long It Looks Like Up To Me\", quindi la traccia potrebbe essere un omaggio all'amico scomparso.\n\"Long Distance Operator\".\nManuel \u2013 voce, armonica; Robertson \u2013 chitarra; John Simon \u2013 piano; Hudson \u2013 organo; Danko \u2013 basso; Helm \u2013 batteria. Registrata a Los Angeles, 28 febbraio 1968.\nQuesta canzone venne scritta da Dylan anni prima, e da lui eseguita in concerto il 4 dicembre 1965 a Berkeley, California. Dylan e The Band ripresero in mano il brano a Woodstock nel 1967, anche se la versione dei \"Basement Tapes\" \u00e8 una outtake dell'album della Band del 1968 \"Music from Big Pink\". Gill la definisce \"una mezza idea nata da un riff\" che altro non \u00e8 se una estensione funky blues del classico di Chuck Berry \"Memphis, Tennessee\". La versione pubblicata \u00e8 mutilata di una strofa; una versione pi\u00f9 lunga della stessa take appare come bonus track nella ristampa del 2000 di \"Music From Big Pink\".\n\"This Wheel's on Fire\".\nDylan \u2013 voce, chitarra; Hudson \u2013 organo; Manuel \u2013 pianoforte, cori; Danko \u2013 basso, cori; Robertson \u2013 batteria. Sovraincisioni 1975: Robertson \u2013 chitarra acustica.\n\"This Wheel's On Fire\" chiude l'album con una nota di \"sinistro mistero\", secondo Gill, che suggerisce rimandi all'incidente motociclistico che cre\u00f2 le circostanze per le sessioni in cantina: \"\u00e8 virtualmente impossibile non scorgere la ruota bloccata della moto Triumph 500 di Dylan nel titolo della canzone; la ruota che bloccandosi di colpo caus\u00f2 l'incidente che quasi cost\u00f2 la vita a Dylan\".\nSia Gill che Shelton suggeriscono che il testo di Dylan si rifaccia nuovamente al \"Re Lear\" di Shakespeare, riecheggiando le tormentate parole di Lear a sua figlia: \"\u00abThou art a soul in bliss; but I am bound/Upon a wheel of fire, that mine own tears/Do scald like molten lead\u00bb\" (atto IV, scena 7).\nThe Band furono i primi a pubblicare ufficialmente il brano inserendolo nel loro album del 1968 \"Music from Big Pink\". Inoltre, sempre nel '68, la canzone fu un singolo di successo in Gran Bretagna per Julie Driscoll, Brian Auger &amp; The Trinity. I Byrds ne inserirono una reinterpretazione nel loro album \"Dr. Byrds &amp; Mr. Hyde\" del 1969."}
{"id": "1980147", "revid": "1573940", "url": "https://it.wikipedia.org/wiki?curid=1980147", "title": "Distretto di Kamo (Gifu)", "text": "Il \u00e8 uno dei distretti della prefettura di Gifu, in Giappone.\nAttualmente fanno parte del distretto i comuni di Hichis\u014d, Higashishirakawa, Kawabe, Sakahogi, Shirakawa, Tomika e Yaotsu."}
{"id": "1980149", "revid": "287204", "url": "https://it.wikipedia.org/wiki?curid=1980149", "title": "Fustel de Coulanges", "text": "Il suo nome resta legato a un'opera che ha fatto epoca, \"La citt\u00e0 antica\", pubblicata nel 1864.\nBiografia.\nNuma Denys Fustel de Coulanges \u00e8 nato in una famiglia proveniente dalla Bretagna e trasferitasi a Parigi. Suo padre era un tenente di vascello che venne a mancare poco dopo la nascita del figlio. Allora Fustel fu accolto dal nonno che, grazie all'amicizia che lo legava al Provveditore, riusc\u00ec a farlo ammettere al Liceo Carlomagno di Parigi. A quanto pare, fu il direttore in persona a prendersi in carico le rette scolastiche del giovane Fustel.\nGiovane liceale, egli legge con avidit\u00e0 le lezioni di Fran\u00e7ois Guizot sulla \"Civilizzazione in Francia\", che avranno una notevolissima influenza sulla sua futura attivit\u00e0 di storico. Allievo mediamente dotato, egli fu ammesso alla Scuola normale superiore \u00aba un livello mediocre\u00bb, come scrisse in seguito il suo allievo e biografo Paul Guiraud. Con l'atmosfera che si respirava in quel periodo ideologicamente travagliato, egli frequent\u00f2 assiduamente la biblioteca della Scuola. Nominato membro dell'\u00c9cole fran\u00e7aise d'Ath\u00e8nes, durante il suo soggiorno in Grecia Coulanges diresse degli scavi archeologici sull'isola di Chio. \nNel 1858 egli sostiene una tesi sullo storico greco Polibio e un'altra in latino sulle Vestali, in un momento in cui sono all'ordine del giorno accesissime discussioni circa le questioni cruciali inerenti ai fondamenti delle origini indoeuropee. Nel 1860 \u00e8 nominato professore di Storia presso l'Universit\u00e0 di Strasburgo, dove organizza i suoi appunti di corso che costituiranno la materia de \"La citt\u00e0 antica\", la sua opera maggiore, nella quale riesce a evidenziare magistralmente il ruolo svolto dalla religione nell'evoluzione politica e sociale della Grecia e di Roma. Il Liceo Imperiale di Strasburgo \u00e8 stato ribattezzato, nel 1919, \"Liceo Fustel de Coulanges\" in ricordo del professore di Storia dell'universit\u00e0 cittadina. Obbligato a lasciare Strasburgo a causa dell'annessione dell'Alsazia-Lorena da parte dei tedeschi nel 1870, viene nominato quell'anno stesso maestro delle conferenze presso l'\u00c9cole normale sup\u00e9rieure (di cui diventer\u00e0 direttore nel 1883). \u00c8 necessario notare che, non appena scoppi\u00f2 la guerra, si vide questo mite professore indossare la sua uniforme di guardia nazionale e montare la guardia ai bastioni. Fustel, sin da allora, polemizz\u00f2 contro Theodore Mommsen in una serie di articoli (ripubblicati ripetutamente, tra cui una volta nel 1917, sotto il titolo di \"Questioni Contemporanee\"). Nel 1875 Fustel ottenne una cattedra di professore alla Sorbona. Fu eletto anche membro dell\"Acad\u00e9mie des sciences morales et politiques\".\nPer curiosit\u00e0, e ancor pi\u00f9 se alcuni argomenti riguardanti l'Antichit\u00e0 lo interessavano, in particolare quello relativo alla propriet\u00e0 e alla sua trasmissione, Fustel de Coulanges si rivolgeva verso la storia medievale, da un lato per mostrare quanto le istituzioni francesi non hanno nulla in comune con il Diritto tedesco (la Francia era allora in pieno conflitto con la Germania) e dall'altro per asserire un certo numero delle sue intuizioni metodologiche. \nInsegnante capace di attirare a s\u00e9 un numero elevato di discepoli sia per la qualit\u00e0 del suo lavoro che per il carisma intellettuale che lo avvolge, Fustel \u00e8 un innovatore che introduce la storiografia francese su nuovi binari. \nSecondo lui l'impegno politico, caro a Jules Michelet e ad Augustin Thierry, deve essere scartato allo scopo di evitare ogni preconcetto e di favorire per quanto possibile la verit\u00e0 storica.\nNel 1888 egli espone, nella celebre prefazione de \"La Monarchia Franca\" (II Volume della sua monumentale \"Storia delle istituzioni politiche dell'antica Francia\", la cui pubblicazione ha avviato un progetto durato pi\u00f9 di dieci anni), le regole ferree di un metodo storiografico che lo storico deve rispettare, con lo sguardo \"unicamente puntato sulla Scienza\".\nFustel progettava di mettere in cantiere un'opera che coprisse il periodo storico che va dalla fine dell'Impero romano fino alla Rivoluzione francese. Malauguratamente egli, malato, al momento della sua morte, nel 1889, aveva appena abbozzato la struttura dell'opera organizzando l'immensa mole di materiale che aveva riunito in pi\u00f9 di venti anni di ricerche. \nIncompiuta, la sua \"Storia delle istituzioni politiche dell'antica Francia\" (sei volumi) sarebbe stata scrupolosamente portata a termine da uno dei suoi fedeli discepoli, Camille Jullian, futuro esperto della storia della Gallia. \nAlcuni volumi, gi\u00e0 interamente redatti dal maestro, non necessitavano che di poche correzioni, come \"La Gallia Romana\" e \"Le origini del regime feudale\", mentre altri, appena iniziate (\"Le trasformazioni della regnanza durante l'epoca carolingia\", pubblicato nel 1891), furono ricomposti pressappoco per intero a partire da note sparse. \nSebbene il contenuto delle sue opere sia oggi superato dalle ricerche pi\u00f9 recenti, l'opera di Fustel resta ancora preziosa per la sua qualit\u00e0 intrinseca, ma soprattutto per lo sforzo dell'autore di ricostruire con la maggiore esattezza possibile i sentimenti e i bisogni degli uomini delle epoche passate. La sua influenza \u00e8 importante in particolar modo per ci\u00f2 che attiene al ruolo fondamentale che svolsero le religioni nella strutturazione delle societ\u00e0. Il sociologo \u00c9mile Durkheim dedicher\u00e0 la sua tesi universitaria alla memoria di Fustel de Coulanges.\nLa citt\u00e0 antica.\n\"La citt\u00e0 antica\", pubblicato nel 1864 da Fustel de Coulanges a proprie spese diviene, nonostante le feroci critiche dei colleghi dello storico francese, presto un best seller conoscendo ben sette edizioni in quindici anni venendo poi distribuito anche in occasione delle consegne annuali dei premi di distinzione scolastica nei licei della Francia. In essa Fustel mette in evidenza un problema che lo interessa ai pi\u00f9 alti livelli, e cio\u00e8 i rapporti tra la propriet\u00e0 e le istituzioni politico-religiose. Secondo lui gli antichi non conoscevano n\u00e9 la libert\u00e0 della vita privata, n\u00e9 la libert\u00e0 dell'educazione, n\u00e9 la libert\u00e0 religiosa. La persona umana contava ben poca cosa di fronte a questa santa autorit\u00e0 pressoch\u00e9 divina che veniva chiamata \u201cla patria\u201d o \u201clo Stato\u201d.\nFustel identifica un comune struttura sociale e un comune processo di costruzione della citt\u00e0 antica sia greca che romana, formate da famiglie, fratrie, trib\u00f9 e citt\u00e0. La citt\u00e0 passa dall'essere definita da un sistema famigliare e dall'associazione di un centinaio di capifamiglia in competizione tra loro, alla contrapposizione di due classi sociali nettamente distinte che si sposano e creano legami di sangue al proprio interno, vedendo la plebe esclusa dal sistema delle \"gentes\" patrizie, confinate a vivere in povert\u00e0 e senza diritti ai margini dei centri urbani.\nTre rivoluzioni segnano la nascita e il declino dei centri urbani: "}
{"id": "1980150", "revid": "1687355", "url": "https://it.wikipedia.org/wiki?curid=1980150", "title": "Iveta Bene\u0161ov\u00e1", "text": "Nel 2011 ha vinto il doppio misto al Torneo di Wimbledon in coppia con J\u00fcrgen Melzer battendo in finale Mahesh Bhupathi ed Elena Vesnina per 6-3 6-2.\nBiografia.\nNata a Most, in Repubblica Ceca, ha una sorella di nome Irina. Nel settembre 2012 si sposa con il collega e compagno di doppio misto J\u00fcrgen Melzer, dopo un anno di relazione.\nNel 2015 divorzia e torna a al cognome da nubile Bene\u0161ov\u00e1 dopo aver assunto dal settembre 2012 quello da sposata Iveta Melzer.\nCarriera.\n2012.\nInizia ottimamente la stagione per la ceca raggiungendo i quarti a Brisbane, battendo al secondo turno la n\u00ba6 del mondo Samantha Stosur, per poi soccombere da Kim Clijsters per 6-3 6-2. Raggiunge per il secondo anno consecutivo gli ottavi a Melbourne eliminando al secondo turno la 16\u00ba testa di serie Peng Shuai e al terzo la qualificata russa Nina Brat\u010dikova, prima di essere sconfitta dalla futura vincitrice e n\u00ba 1 del mondo Viktoryja Azaranka per 6-2 6-2. A Dubai supera le qualificazioni ma viene battuta al secondo turno dalla Lisicki, dopo aver eliminato la slovacca Dominika Cibulkov\u00e1 al turno precedente. Giunge al terzo turno a Miami eliminando le russe Vesnina e Kuznecova, ma viene battuta dalla Li per 7-5 6-2. Nei tornei di Charleston e Stoccarda su terra, supera le qualificazioni in entrambi i casi ma esce sempre sconfitta al primo turno. Perde al primo turno del Roland Garros contro la 27\u00ba testa di serie Nadia Petrova per 6-3 6-3. Deludente \u00e8 la stagione su erba, dove subisce tre sconfitte su tre, rispettivamente contro Tara Moore a Birmingham, Irina-Camelia Begu a s'Hertogenbosh e a Wimbledon contro Heather Watson.\n2014.\nIl 13 agosto 2014, con un annuncio sulla sua pagina Facebook, Iveta Bene\u0161ov\u00e1 si ritira dall'attivit\u00e0 professionistica."}
{"id": "1980152", "revid": "1573940", "url": "https://it.wikipedia.org/wiki?curid=1980152", "title": "Distretto di Kani", "text": "Il \u00e8 uno dei distretti della prefettura di Gifu, in Giappone.\nAttualmente fa parte del distretto solo il comune di Mitake."}
{"id": "1980155", "revid": "123164174", "url": "https://it.wikipedia.org/wiki?curid=1980155", "title": "Campionato africano di pallavolo femminile 1991", "text": "Il V campionato africano di pallavolo femminile si \u00e8 svolto nel 1991 a Il Cairo, in Egitto. Al torneo hanno partecipato 8 squadre nazionali africane e la vittoria finale \u00e8 andata per la prima volta al Kenya.\nPodio.\nCampione.\nKenya(Primo titolo)\nSecondo posto.\nEgitto\nTerzo posto.\nCamerun"}
{"id": "1980158", "revid": "834", "url": "https://it.wikipedia.org/wiki?curid=1980158", "title": "Distretto di Motosu", "text": "Il \u00e8 uno dei distretti della prefettura di Gifu, in Giappone.\nAttualmente fa parte del distretto solo il comune di Kitagata."}
{"id": "1980165", "revid": "1305772", "url": "https://it.wikipedia.org/wiki?curid=1980165", "title": "XIV emendamento della Costituzione degli Stati Uniti d'America", "text": "Il XIV emendamento della Costituzione degli Stati Uniti d'America \u00e8 uno degli emendamenti approvati dopo la guerra di secessione noti con il nome di emendamenti della Ricostruzione. L'emendamento fu approvato con lo scopo di garantire i diritti degli ex schiavi. Oggi \u00e8 alla base del giusto processo e della clausola di uguale protezione nelle leggi di ciascuno Stato. L'emendamento fu proposto il 13 giugno 1866 e fu ratificato il 9 luglio 1868.\nL'emendamento contiene una definizione ampia di cittadinanza che vanifica la sentenza Dred Scott contro Sandford della Corte suprema degli Stati Uniti che escludeva gli schiavi e i loro discendenti dal godimento dei diritti costituzionali. Le disposizioni approvate richiedono agli Stati dell'unione di garantire la stessa protezione legale a tutte le persone sottoposte alla loro giurisdizione. Questa clausola fu usata a met\u00e0 del XX secolo per porre termine alla segregazione razziale negli Stati Uniti. Di questo processo \u00e8 un esempio la sentenza Brown v. Board of Education. Le disposizioni sul giusto processo sono state invece alla base di casi molto importanti e controversi relativi al diritto alla privacy, all'aborto (Roe v. Wade), ecc.\nGli altri due emendamenti della Ricostruzione: il XIII (proibizione della schiavit\u00f9) e il XV (proibizione di limitazioni all'elettorato basate sulla razza).\nTesto del XIV emendamento.\nSezione 1 \u2013 Tutte le persone nate o naturalizzate negli Stati Uniti e sottoposte alla relativa giurisdizione sono cittadine degli Stati Uniti e dello Stato in cui risiedono. Nessuno Stato far\u00e0 o metter\u00e0 in esecuzione una qualsiasi legge che limiti i privilegi o le immunit\u00e0 dei cittadini degli Stati Uniti; n\u00e9 potr\u00e0 qualsiasi Stato privare qualsiasi persona della vita, della libert\u00e0 o della propriet\u00e0 senza un processo nelle dovute forme di legge; n\u00e9 negare a qualsiasi persona sotto la sua giurisdizione l'eguale protezione delle leggi.\nSezione 2 \u2013 I rappresentanti saranno distribuiti tra i vari Stati secondo la rispettiva popolazione, contando il totale delle persone in ciascuno Stato, escludendo gli Indiani non soggetti a imposte. Ma quando il diritto di voto per l'elezione per la scelta degli elettori per il Presidente e il Vice-Presidente degli Stati Uniti, i Rappresentanti nel Congresso, l'Esecutivo e i funzionari giudiziari dello Stato o i membri delle relative Assemblee legislative venga negato ad alcuno degli abitanti maschi di tale Stato, che abbia ventun anni di et\u00e0 e sia cittadino degli Stati Uniti, o gli sia in qualsiasi modo limitato, eccetto che per ribellione o altro crimine, la rappresentanza di tale Stato sar\u00e0 ridotta nella proporzione con cui il numero di tali cittadini maschi \u00e8 in rapporto con il totale dei cittadini maschi di ventun anni di et\u00e0 in tale Stato.\nSezione 3 \u2013 Nessuno potr\u00e0 essere Senatore o Rappresentante nel Congresso, o elettore per il Presidente e il Vice-Presidente o potr\u00e0 tenere qualsiasi ufficio, civile o militare, presso gli Stati Uniti o presso qualsiasi Stato, se, avendo previamente prestato giuramento -come membro del Congresso o come funzionario degli Stati Uniti o come membro del Legislativo di uno Stato o come funzionario amministrativo o giudiziario in uno Stato- di difendere la Costituzione degli Stati Uniti, abbia preso parte a un'insurrezione o ribellione contro di essi o abbia dato aiuto o sostegno ai loro nemici. Ma il Congresso pu\u00f2, col voto dei due terzi di ciascuna Camera, rimuovere questa causa di interdizione.\nSezione 4 \u2013 Non potr\u00e0 essere posta in questione la validit\u00e0 del debito pubblico degli Stati Uniti, autorizzato con legge, compresi i debiti contratti per il pagamento di pensioni o premi per servizi resi nel sopprimere l'insurrezione o la ribellione. Ma n\u00e9 gli Stati Uniti n\u00e9 i singoli Stati potranno prendersi a carico o pagare debiti o obbligazioni contratti per aiutare insurrezioni o ribellioni contro gli Stati Uniti, o qualsiasi indennit\u00e0 per la perdita o l'emancipazione di uno schiavo; ma tutti i debiti, obbligazioni e indennit\u00e0 di questo tipo si considereranno illegali e nulli.\nSezione 5 \u2013 Il Congresso avr\u00e0 il potere di dare esecuzione, con la legislazione appropriata, alle previsioni di questo articolo.\nCittadinanza e diritti civili.\nLa prima sezione definisce formalmente i requisiti per la cittadinanza e protegge i diritti civili dall'azione degli stati. Questa disposizione rappresent\u00f2 la vanificazione della sentenza Dred Scott v. Sandford della Corte Suprema che aveva stabilito che i neri non erano e non potevano diventare cittadini degli Stati Uniti d'America o godere dei diritti costituzionali. Il Civil Rights Act del 1866 aveva gi\u00e0 disposto che fosse cittadino colui il quale fosse nato nel territorio degli Stati Uniti; tuttavia i proponenti di questo emendamento vollero introdurre questo principio direttamente nella Costituzione in modo da evitare che la Corte Suprema potesse dichiarare incostituzionale la legge sulla cittadinanza o che il Congresso potesse cambiarla votando a maggioranza semplice.\nDisposizioni sulla cittadinanza.\nDurante il dibattito sull'emendamento il Senatore Jacob Howard dell'Ohio, che era stato l'autore delle disposizioni sulla cittadinanza, disse che queste escludevano i nativi americani ma anche le persone nate negli Stati Uniti che fossero straniere o che appartenessero alle famiglie di ambasciatori o di ministri degli esteri.\nNel 1884 la Corte Suprema, pronunciandosi per la prima volta sul significato della disposizione in riferimento ai nativi americani, nella sentenza Elk v. Wilkins, interpret\u00f2 l'emendamento dichiarando che i figli dei nativi americani non erano cittadini nonostante il fatto che fossero nati negli Stati Uniti.\nNel 1898 nella sentenza United States v. Wong Kim Ark, relativa al caso di figli di cittadini cinesi nati negli Stati Uniti, la corte decise che i bambini erano effettivamente cittadini degli Stati Uniti. Non era chiaro, all'epoca di questa sentenza, se fosse capitale la distinzione fra immigranti legali o clandestini. La corte suprema non risolse l'ambiguit\u00e0 e non si \u00e8 mai pronunciata sull'effettivo diritto dei figli degli immigrati clandestini a ottenere la cittadinanza nonostante si ritenga generalmente che ne godano. In alcune sentenze, tuttavia, la corte ha implicitamente assunto, o suggerito, che i figli di immigrati clandestini abbiano effettivamente diritto alla cittadinanza, come ad esempio nella sentenza INS v. Rios-Pineda o in Plyler v. Doe Tuttavia vi sono opinioni secondo le quali il Congresso avrebbe il potere di escludere i figli dei clandestini dall'acquisire la cittadinanza approvando una legge apposita\nLa Costituzione non prevede nessuna procedura per la perdita della cittadinanza, che \u00e8 possibile solo nei casi seguenti:\nPer un lungo periodo di tempo l'accettazione volontaria o l'utilizzo di una cittadinanza straniera \u00e8 stata considerata una causa sufficiente per la perdita della cittadinanza. Questo concetto fu reso esplicito in una serie di trattati negoziati fra gli Stati Uniti e altre nazioni (noti con il nome di Trattati Bancroft). Tuttavia la Corte Suprema non consider\u00f2 sufficiente questa motivazione in un caso del 1967, Afroyim v. Rusk, cos\u00ec come nel successivo Vance v. Terrazas (1980). La corte stabil\u00ec che il XIV emendamento proibisce al Congresso di revocare la cittadinanza.\nDiritti civili e altri diritti individuali.\n1868-1954.\nIl Congresso approv\u00f2 il XIV emendamento anche in risposta ai Codici neri che gli Stati del sud avevano approvato allo scopo di indebolire il significato del XIII emendamento. Queste leggi avevano lo scopo di riportare gli ex-schiavi in una condizione simile alla schiavit\u00f9 limitando, ad esempio, i loro movimenti o proibendogli di iniziare cause o di testimoniare.\nPrima che fosse approvato il XIV emendamento, la Corte Suprema aveva dichiarato che la Carta dei Diritti, cio\u00e8 l'insieme dei primi 10 emendamenti, aveva valore solo riferita al governo federale; e sebbene molti Stati avessero scritto le proprie costituzioni modellandole sulla costituzione federale, non era scontato che ciascuna di queste contenesse disposizioni di portata simile a quelle contenute nella Carta dei Diritti. Secondo alcuni commentatori, coloro che originariamente proposero il XIV emendamento credevano che questo, una volta approvato, avrebbe assicurato che agli Stati sarebbe stato imposto di riconoscere i diritti individuali che il governo federale doveva rispettare in virt\u00f9 delle disposizioni costituzionali. Si credeva infatti che tutti questi diritti fossero ricompresi nelle immunit\u00e0 e nei privilegi associati alla cittadinanza e protetti dall'emendamento. Tuttavia la Corte Suprema sentenzi\u00f2 nel 1873 nell'ambito dei cosiddetti casi Slaughter-House che i privilegi e le immunit\u00e0 dovevano intendersi limitati a quelli garantiti dal governo federale in virt\u00f9 del possesso della cittadinanza. La corte inoltre dichiar\u00f2, stavolta nell'ambito dei cosiddetti casi sui diritti civili che la disposizione dell'emendamento era riferita esclusivamente alle azioni degli Stati e che quindi il Congresso non era autorizzato a bandire la discriminazione razziale se praticata da semplici cittadini o da organizzazioni private. Nessuna di queste decisioni \u00e8 stata superata finora, ma anzi entrambi i concetti sono stati pi\u00f9 volte riaffermati\nNei decenni seguenti all'approvazione del XIV emendamento, la Corte Suprema dichiar\u00f2 incostituzionali le leggi che proibivano ai neri di far parte di una giuria (Strauder v. West Virginia) o che discriminavano i Sino americani nell'ambito della regolamentazione della lavanderie commerciali (Yick Wo v. Hopkins), grazie alla clausola di uguale protezione.\nA cominciare dagli anni 80 del XIX secolo la Corte interpret\u00f2 le disposizioni sul giusto processo contenute nell'emendamento a protezione dei contratti privati e ne fece, quindi, conseguire la proibizione di una serie di regolamentazioni in campo economico e sociale. Ad esempio la Corte sentenzi\u00f2 che l'emendamento proteggeva la libert\u00e0 contrattuale ovvero il diritto degli impiegati di contrattare i salari senza riconoscere allo Stato grandi possibilit\u00e0 di interferire. Seguendo questa interpretazione la corte dichiar\u00f2 incostituzionale una legge che decretava un massimo numero di ore di lavoro per i panettieri in Lochner v. New York (1905) e parimenti annull\u00f2 una legge sul salario minimo in Adkins v. Children's Hospital (1923). Tuttavia la Corte riconobbe valide alcune regolamentazioni in campo economico, come le leggi proibizioniste approvate dagli stati ( Mugler v. Kansas), le leggi che stabilivano un numero massimo di ore di lavoro per i minatori (Holden v. Hardy) o per le donne (Muller v. Oregon), cos\u00ec come le leggi federali sulle sostanze stupefacenti (United States v. Doremus) e l'intervento del Presidente Wilson in uno sciopero nel settore ferroviario.\nLa Corte, successivamente, cambi\u00f2 la sua interpretazione, superando le decisioni \"Lochner\", \"Adkins\", e altri precedenti relativi alla libert\u00e0 di contratto, nella sentenza West Coast Hotel v. Parrish (1937), che fu scritta nel mezzo del New Deal e con il timore che il Presidente Franklin D. Roosevelt imponesse l'approvazione della proposta di legge riforma della corte a seguito di una serie di decisioni della stessa che avevano dichiarato l'incostituzionalit\u00e0 di altre riforme volute da Roosevelt, sempre nell'ambito del New Deal. Il dibattito \u00e8 ancora aperto riguardo alla possibilit\u00e0 che siano state le pressioni del Presidente a far s\u00ec che il giudice Owen Josephus Roberts cambiasse il suo voto, rispetto alle decisioni precedenti. A seguito della sentenza la proposta presidenziale di riforma e ampliamento della Corte fu respinta dal Congresso.\nIn Plessy v. Ferguson la Corte Suprema stabil\u00ec che gli stati potevano legittimamente imporre la segregazione razziale purch\u00e9 fornissero servizi equivalenti alle due razze in quella che fu la genesi della dottrina \"separati ma uguali\". Bisogna notare che l'opinione corrente di cosa fosse compreso nell'ambito dei \"diritti civili\" era molto pi\u00f9 restrittiva all'epoca dell'approvazione del XIV emendamento rispetto a quanto non sia al giorno d'oggi, dato che attualmente si ricomprendono in questa categoria il trattamento imparziale nel diritto penale e civile o nelle interazioni con le pubbliche amministrazioni.\nLa Corte restrinse nuovamente l'applicazione della clausola di uguale protezione in Berea College v. Kentucky stabilendo che gli stati potevano imporre ai privati di discriminare e proibendo a un college di ammettere contemporaneamente studenti neri e bianchi.\nDal 1954 a oggi.\nLa Corte mantenne ferma la dottrina \"separati ma uguali\" per pi\u00f9 di cinquanta anni, nonostante i numerosi casi in cui la stessa aveva rilevato che i servizi separati offerti dagli stati non erano uguali, fino a quando non fu decisa Brown v. Board of Education (1954). La sentenza Brown si scontr\u00f2 con una campagna di resistenza da parte dei bianchi del sud, e per decenni le corte federali tentarono di imporre il dettato della sentenza fra tentativi continui di aggiramento dello spirito della decisione ricorrendo alla controversa pratica detta del busing in buona parte degli Stati Uniti, comprese alcune citt\u00e0 del nord come Detroit (Milliken v. Bradley) e Boston.\nNel mezzo secolo trascorso dalla decisione Brown, la corte ha esteso pi\u00f9 volte la portata della clausola di uguale protezione a altre minoranze storicamente discriminate, come donne, stranieri o figli illegittimi, anche se ha applicato dei canoni meno stringenti di quanto non abbia fatto nell'ambito della segregazione razziale.\nNegli ultimi quaranta anni la corte ha riconosciuto una serie di diritti fondamentali degli individui, come il diritto alla privacy, che gli stati possono regolare solo in ben determinate circostanze. In effetti si pu\u00f2 dire che la corte ha trovato il modo di imporre il rispetto dello spirito con cui fu scritta la clausola sui privilegi e le immunit\u00e0 della cittadinanza, senza tuttavia riconoscere l'inconsistenza della decisioni precedenti in proposito ordinando di applicare tutti i diritti riconosciuti dalla carta dei diritti agli stati.\nSostanzialmente tutti i diritti riconosciuti dalla carta sono stati applicati agli stati per mezzo della clausola del giusto processo contenuta nel XIV emendamento, seguendo quella che \u00e8 stata definita la dottrina dell'incorporazione della carta dei diritti. Il risultato di questo processo \u00e8 stato che le corti federali hanno oggi non solo il potere di intervenire in quest'area per imporre l'applicazione del giusto processo e della clausola di uguale protezione ma anche il potere di imporre i diritti di libert\u00e0 di parola, religione, protezione dalle perquisizioni infondate o la proibizione di punizioni crudeli agli stati. Fino a questo momento la Corte Suprema ha stabilito che la clausola del giusto processo impone il rispetto di tutti i diritti sanciti dal primo, quarto, sesto e ottavo emendamento. Inoltre la corte ha stabilito l'applicabilit\u00e0 di tutte le disposizioni del quinto emendamento tranne quella che stabilisce che ogni processo penale deve scaturire da un'incriminazione pronunciata da un grand jury. Finora tuttavia nessuna delle disposizioni del settimo emendamento \u00e8 stata trasposta in relazione ai processi civili. La Corte ha inoltre ampliato notevolmente la portata del giusto processo nell'ambito delle procedure della pubblica amministrazione, richiedendo che si svolgano udienze prima che il governo possa licenziare gli impiegati pubblici, espellere gli studenti dalle scuole pubbliche o revocare i benefici dell'assistenza sociale.\nNonostante gli autori del XIV emendamento non credevano che la sua approvazione avrebbe esteso il diritto di voto (che fu esteso con l'approvazione del quindicesimo), la Corte Suprema, a partire da Baker v. Carr (1962) e Reynolds v. Sims (1964), ha iniziato a interpretare la clausola di uguale protezione nel senso di imporre agli Stati di suddividere il proprio territorio in distretti elettorali per il congresso e assegnare i seggi legislativi secondo il principio \"una testa - un voto\". La corte ha anche dichiarato incostituzionali le proposte di suddivisione in cui la suddivisione razziale era considerata fra i fattori da tenere in considerazione nel stabilire i confini fra i distretti. In Shaw v. Reno (1993), la Corte proib\u00ec un progetto del North Carolina volto a creare distretti a maggioranza nera in modo da colmare la storica mancanza di rappresentanti neri nella delegazione dello Stato al Congresso. In League of United Latin American Citizens v. Perry (2006), la corte stabil\u00ec che il piano proposto da Tom DeLay per riorganizzare i distretti elettorali del Texas era stato concepito con l'intenzione di diluire i voti dei cittadini di origina latina e quindi violava la clausola di uguale protezione. In entrambi i casi la Corte si rifiut\u00f2 di interferire con il cambiamento dei distretti quando questo era pensato in modo da favorire un partito politico, accettando la pratica come legittima nell'ambito dei poteri statali.\nRipartizione dei rappresentanti.\nLa seconda sezione dell'emendamento stabilisce le regole per la ripartizione dei seggi del Congresso fra gli stati. Essenzialmente viene richiesto di conteggiare tutti i residenti per la ripartizione e di ridurre il numero di rappresentanti se lo Stato disconosce illegalmente il diritto di voto a un gruppo. Questa sezione super\u00f2 la disposizione del I articolo della Costituzione che imponeva di valutare uno schiavo come tre quinti di una persona allo scopo di assegnare i seggi del Congresso e nel collegio elettorale.\nTuttavia la disposizione che imponeva un decremento proporzionale dei seggi per gli stati che avessero negato il voto agli uomini di et\u00e0 superiore ai 21 anni non fu mai applicata, nonostante il fatto che gli Stati del sud avessero proibito a molti neri di votare prima dell'entrata in vigore del Voting Rights Act nel 1965. Alcuni commentatori ritengono che questa sezione sia stata implicitamente abrogata a seguito dell'approvazione del XV emendamento, ma bisogna notare che la Corte Suprema si \u00e8 riferita a questa sezione anche in epoca recente. Per esempio in Richardson v. Ramirez la corte ha invocato queste disposizione per giustificare la perdita del diritto di voto per i condannati per reati gravi stabilita da alcuni stati. Nella sua opinione dissenziente il giudice Thurgood Marshall spieg\u00f2 la storia di questa sezione in relazione al clima post bellico della Ricostruzione dicendo che i repubblicani radicali che controllavano il Congresso avevano paure che l'aumento della rappresentanza in congresso degli Stati del sud a causa dell'abolizione della schiavit\u00f9 avrebbe eroso la loro maggioranza. Secondo il giudice questo avrebbe lasciato due sole alternative: o diminuire la rappresentanza degli Stati del sud (inaccettabile nel lungo periodo) o assicurarsi che i neri del sud, sostenitori del partito repubblicano, avessero il diritto di voto. Tuttavia il riconoscimento esplicito del diritto di voto, sempre secondo il giudice, era politicamente inaccettabile all'epoca e cos\u00ec ci si risolse dando agli Stati del sud un'alternativa: o far votare i neri oppure perdere parte della propria rappresentanza nel congresso.\nPartecipanti a una ribellione.\nLa terza sezione dell'emendamento proibisce l'elezione o la nomina a ogni carica federale o statale di ogni persona che avesse ricoperto determinati incarichi e quindi avesse partecipato in un'insurrezione, o ribellione o in un tradimento ai danni degli Stati Uniti d'America. La disposizione stabilisce anche che un voto a maggioranza dei due terzi del Congresso pu\u00f2 rimuovere questo divieto per una particolare persona. Questa disposizione non si sarebbe potuta approvare con legge ordinaria in quanto avrebbe costituito una punizione retroattiva. Nel 1975 il congresso approv\u00f2 una risoluzione che restituiva in maniera postuma la cittadinanza a Robert E. Lee in maniera retroattiva a partire dal 13 giugno 1865. Nel 1978 fu revocato, sempre in maniera postuma, il bando imposto a Jefferson Davis.\nValidit\u00e0 del debito pubblico.\nLa quarta sezione conferm\u00f2 che n\u00e9 gli Stati Uniti n\u00e9 uno Stato qualsiasi dell'unione avrebbe pagato i danni per la perdita degli schiavi, o i debiti che erano stati contratti dalla Confederazione. Alcune banche inglesi e francesi, che avevano prestato moneta alla Confederazione, persero quindi la possibilit\u00e0 di vantare i debiti non onorati.\nPotere di attuazione.\nSebbene in Katzenbach v. Morgan (1966) la Corte Warren avesse interpretato in maniera ampia questa sezione la successiva Corte Rehnquist tese a fornire un'interpretazione maggiormente restrittiva come in City of Boerne v. Flores (1997) o in Board of Trustees of the University of Alabama v. Garrett (2001).\nProcesso di ratifica.\nIl Congresso propose il XIV emendamento il 13 giugno 1866. All'epoca della sua approvazione c'erano 37 stati nell'Unione e quindi erano necessarie 28 ratifiche affinch\u00e9 l'emendamento fosse adottato. Questo avvenne il 9 luglio 1868.\nIl 20 luglio 1868 il Segretario di Stato degli Stati Uniti William H. Seward dichiar\u00f2 che, se le due rescissioni di New Jersey e Ohio fossero state inefficaci, l'emendamento sarebbe diventato parte della Costituzione. Il Congresso, comunque, il giorno seguente deliber\u00f2 che l'emendamento era parte della Costituzione e ne ordin\u00f2 la promulgazione. Tuttavia questa avvenne solo il 28 luglio, dopo che furono giunti nella capitale gli atti di ratifica dell'Alabama e della Georgia. La promulgazione dell'emendamento, quindi, non si bas\u00f2 sulla deliberazione del congresso in merito all'inefficacia degli atti di rescissione.\nContando anche le successive ratifiche, e le rescissioni di ratifica, l'emendamento nel 2003 era stato ratificato da tutti gli stati che appartenevano all'Unione del 1868.\nControversia sulla ratifica.\nNel 1969 la Corte Suprema dello Utah approfitt\u00f2 di una sentenza per esprimere il proprio risentimento contro le decisioni della Corte Suprema degli Stati Uniti a proposito del XIV emendamento e per attaccarlo. La corte infatti scrisse che per raggiungere il fatidico numero di 27 ratifiche fosse stato necessario conteggiare quegli stati che avevano respinto l'emendamento e lo avevano approvato in seguito sotto occupazione militare e quegli stati che avevano ritirato la loro ratifica. In particolare nella sentenza la corte si domand\u00f2 cosa sarebbe successo se un partito avesse avuto una maggioranza sufficiente per approvare un emendamento in entrambe le camere e quindi per ordinarne la pubblicazione senza attendere le ratifiche; e inoltre nella sentenza si faceva riferimento a come si sarebbe potuto definire valido un voto ottenuto sotto occupazione militare e sotto la minaccia di non poter eleggere nessun rappresentante nel congresso senza aver prima approvato l'emendamento.\nIl Memoriale al Congresso, una risoluzione approvata dalla legislatura della Georgia nel 1957, contest\u00f2 la validit\u00e0 della ratifica dell'emendamento."}
{"id": "1980166", "revid": "1865216", "url": "https://it.wikipedia.org/wiki?curid=1980166", "title": "Distretto di \u014cno", "text": "Il \u00e8 uno dei distretti della prefettura di Gifu, in Giappone.\nAttualmente fa parte del distretto solo il comune di Shirakawa."}
{"id": "1980169", "revid": "287204", "url": "https://it.wikipedia.org/wiki?curid=1980169", "title": "Distretto di Ono", "text": ""}
{"id": "1980171", "revid": "729019", "url": "https://it.wikipedia.org/wiki?curid=1980171", "title": "Bundesautobahn 100", "text": "La Bundesautobahn 100 (letteralmente \"autostrada federale 100\") \u00e8 un'autostrada urbana di Berlino.\nProgettata negli anni sessanta del XX secolo dall'amministrazione di Berlino Ovest come raccordo anulare interno, \u00e8 stata realizzata con un tracciato semicircolare.\nSegue in gran parte il tracciato dell'anello ferroviario (\"Berliner Ringbahn\")."}
{"id": "1980172", "revid": "1656773", "url": "https://it.wikipedia.org/wiki?curid=1980172", "title": "Ugolino I Trinci", "text": "Biografia.\nNacque da Nallo Trinci e Chiara Gabrielli, figlia di Cante, signore di Gubbio.\nPartecip\u00f2 alla spedizione contro Assisi del 1321 e a quella contro Spoleto del 1322. A Foligno fu protettore della parte guelfa, gonfaloniere di giustizia e capitano del popolo dal 1321, giudice dal 1329, podest\u00e0 dal 1334. Conquist\u00f2 anche Bevagna, sempre nel 1334. Mor\u00ec nel 1338 lasciando una figlia, Maddalena."}
{"id": "1980173", "revid": "123164176", "url": "https://it.wikipedia.org/wiki?curid=1980173", "title": "Campionato africano di pallavolo femminile 1993", "text": "Il VI campionato africano di pallavolo femminile si \u00e8 svolto nel 1993 a Lagos, in Nigeria. Al torneo hanno partecipato 10 squadre nazionali africane e la vittoria finale \u00e8 andata per la seconda volta consecutiva al Kenya.\nPodio.\nCampione.\nKenya(Secondo titolo)\nSecondo posto.\nEgitto\nTerzo posto.\nNigeria"}
{"id": "1980174", "revid": "767487", "url": "https://it.wikipedia.org/wiki?curid=1980174", "title": "Draft NBA 1983", "text": "Il Draft NBA 1983 si \u00e8 svolto il 28 giugno 1983 a New York. Un totale di 226 giocatori furono scelti in 10 giri dalle 23 squadre."}
{"id": "1980176", "revid": "1573940", "url": "https://it.wikipedia.org/wiki?curid=1980176", "title": "Distretto di Y\u014dr\u014d", "text": "Il \u00e8 uno dei distretti della prefettura di Gifu, in Giappone.\nAttualmente fa parte del distretto solo il comune di Y\u014dr\u014d."}
{"id": "1980177", "revid": "287204", "url": "https://it.wikipedia.org/wiki?curid=1980177", "title": "Distretto di Yoro", "text": ""}
{"id": "1980179", "revid": "124251586", "url": "https://it.wikipedia.org/wiki?curid=1980179", "title": "500 lire (banconota)", "text": "La banconota da 500 lire italiane \u00e8 stata una banconota italiana stampata, in varie emissioni, dal 1874 fino al 1982.\nRegno d'Italia.\nLe prime banconote di questo valore emesse dallo Stato italiano furono quelle stampate dalla Banca Nazionale nel Regno d'Italia nel 1874, 1875, 1876 e 1877, sotto il re Vittorio Emanuele II. Erano stampate su un'unica faccia, portavano una cornice con in alto gli stemmi delle citt\u00e0 di Genova e Torino ed in basso il busto di Colombo. Lo stemma era delle due citt\u00e0 perch\u00e9 la Banca Nazionale era il nuovo nome che aveva preso la vecchia Banca Nazionale negli Stati Sardi, nata dalla fusione delle banche di Genova e Torino. La filigrana recava il valore della banconota e la scritta \"BANCA NAZIONALE\". La stampa prosegu\u00ec con le stesse caratteristiche negli anni 1881, 1885, 1887, 1889 e 1893 sotto re Umberto I. Le dimensioni erano di 220 \u00d7 130\u00a0mm.\nLo stesso identico biglietto fu stampato nel 1894-95 dalla neocostituita Banca d'Italia.\nLa prima banconota da 500 lire emessa dalla Banca d'Italia con il proprio nome vide la luce nel 1896. Fu disegnata da Rinaldo Barbetti, un artista senese. Banconote con questo disegno, con variazioni minime, furono stampate sino al 1950. Andarono fuori corso il 30 giugno 1953.\nRepubblica italiana.\nL'Italia ornata di spighe.\nIl primo esemplare fu emesso in base al decreto ministeriale del 14 e 15 agosto 1947. Era stampato dall'Officina Carte Valori della Banca d'Italia su carta bianca filigranata in pasta, e misurava .\nSul fronte raffigurava, a sinistra, il volto di Cerere ornata di spighe, tratto dal dipinto \u201cVenere, Giunone e Cerere\u201d di Raffaello Sanzio, presente nella \"Loggia di Psiche\" alla Farnesina a Roma, simboleggiante allegoricamente l'Italia. A destra si trova la filigrana. Recava la firma di Luigi Einaudi, governatore della Banca d'Italia dell'epoca.\nAccanto alla nuova, la Banca d'Italia continu\u00f2 a stampare le banconote da 500 lire dalle dimensioni decisamente pi\u00f9 ampie, uguali a quelle emesse sotto i regni di Umberto I, Vittorio Emanuele III e Umberto II.\nQueste ultime banconote uscirono di corso il 30 giugno 1953, mentre la banconota \u201cornata di spighe\u201d fu stampata fino al 1961.\nAretusa.\nNel 1966 fu stampato un biglietto di stato da 500 lire. Il fronte rappresenta la testa della ninfa Aretusa attorniata da vari simboli: i delfini e l'aquila con i serpenti. Le cornucopie appaiono invece in filigrana. Le dimensioni sono 110 x 55\u00a0mm.\nMercurio.\nNel 1974, 1976 e 1979 fu emesso il Biglietto di Stato da 500 lire con la testa alata del dio Mercurio. Le dimensioni erano 115 \u00d7 59\u00a0mm. Si trattava anche in questo caso di un Biglietto di Stato stampato dal Poligrafico dello Stato. Fu l'ultima emissione repubblicana in cartamoneta che fu sostituita, nel 1982, da una moneta bimetallica.\n500 Am-lire.\nTra il 1943 e il 1946, nel periodo di occupazione dell'Italia da parte degli Alleati, il comando statunitense stamp\u00f2 una banconota da 500 Am-lire con lo stesso formato dei 5 dollari americani e recante le indicazioni del valore in inglese ed italiano."}
{"id": "1980182", "revid": "580", "url": "https://it.wikipedia.org/wiki?curid=1980182", "title": "Nallo Trinci", "text": "Biografia.\nFu nominato gonfaloniere di giustizia e capitano del popolo il 24 giugno 1305. Mor\u00ec nel 1321.\nDalla moglie Chiara Gabrielli, figlia di Cante, ebbe vari figli, tra cui Ugolino I, Corrado I e Ugolino II Novello, tutti e tre signori di Foligno. Altri figli furono Luciano e Vagnozio."}
{"id": "1980185", "revid": "122954158", "url": "https://it.wikipedia.org/wiki?curid=1980185", "title": "Thorectidae", "text": "Thorectidae \u00e8 una famiglia di spugne della classe Demospongiae (ordine Dictyoceratida).\nTassonomia.\nComprende 23 generi raggruppati in due sottofamiglie:"}
{"id": "1980186", "revid": "76963", "url": "https://it.wikipedia.org/wiki?curid=1980186", "title": "Max Thieriot", "text": "Negli anni 2000 ha partecipato a diversi film hollywoodiani tra cui \"Tre ragazzi per un bottino\" (2004), \"Missione Tata\" (2005), per il quale ha ricevuto una nomination agli Young Artist Awards, e \"Jumper - Senza confini\" (2008).\nBiografia.\nThieriot \u00e8 nato a Los Altos Hills, in California, figlio di Bridgit Ann (nata Snyder) e George Cameron Thieriot. Ha una sorella maggiore e un fratello minore.\n\u00c8 cresciuto nella piccola citt\u00e0 di Occidental nella contea di Sonoma, in California. Thieriot ha studiato presso la Sonoma Country Day School di Santa Rosa, in California, per la scuola media, e ha continuato a frequentare la El Molino High School di Forestville, in California, dove si \u00e8 laureato nel 2006.\nGli antenati di Thieriot una volta possedevano il San Francisco Chronicle. Il suo bis-bisnonno, M. H. de Young, che era di discendenza ebraica olandese, ma in seguito si convert\u00ec al cattolicesimo, cofond\u00f2 il giornale con suo fratello Charles de Young, ei suoi parenti, Charles e Richard Thieriot, erano i redattori e gli editori del giornale. I nonni paterni di Thieriot, Frances Harrison (nata Dade) e Ferdinand Melly Thieriot, morirono nell'affondamento della SS Andrea Doria nel 1956.\nCarriera.\nNel 2015, ha recitato nella miniserie evento di History Channel Texas Rising nei panni di John \"Jack\" Hays, un capitano dei Texas Rangers, ed \u00e8 apparso nel remake del film thriller d'azione Point Break. Nel 2017, Thieriot ha iniziato a recitare come Clay Spenser nella serie drammatica della CBS SEAL Team, al fianco di David Boreanaz e Jessica Par\u00e9.\nDoppiatori italiani.\nNelle versioni in italiano dei suoi film, Max Thieriot \u00e8 stato doppiato da:"}
{"id": "1980194", "revid": "21880", "url": "https://it.wikipedia.org/wiki?curid=1980194", "title": "Ircinidae", "text": ""}
{"id": "1980195", "revid": "1788047", "url": "https://it.wikipedia.org/wiki?curid=1980195", "title": "Campionato nordamericano di pallavolo femminile 1969", "text": "Il I campionato nordamericano di pallavolo femminile si \u00e8 svolto nel 1969 a Citt\u00e0 del Messico, in Messico. Al torneo hanno partecipato 7 squadre nazionali nordamericane e la vittoria finale \u00e8 andata al Messico\nPodio.\nCampione.\nMessico(Primo titolo)\nSecondo posto.\nCuba\nTerzo posto.\nStati Uniti"}
{"id": "1980197", "revid": "339392", "url": "https://it.wikipedia.org/wiki?curid=1980197", "title": "Berliner Stadtring", "text": ""}
{"id": "1980198", "revid": "22475", "url": "https://it.wikipedia.org/wiki?curid=1980198", "title": "Bandamanna saga", "text": "La Bandamanna saga (che in italiano significa \"Saga dei confederati\") \u00e8 una saga scritta in antico norreno intorno al XIII-XIV secolo; \u00e8 classificata come saga degli Islandesi. L'editore moderno della \"Bandamanna saga\" la cui versione \u00e8 presa convenzionalmente come standard \u00e8 l\"'\u00cdslenzk Fornr\u00edt\". \u00c8 l'unica saga che si svolge esclusivamente dopo la grande diffusione del Cristianesimo nell'anno 1000.\nStoria.\nLa saga comincia con l'amicizia tra \"Oddr \u00d3feigsson\" (figlio di Ofeig) e \"\u00d3spakr Gl\u00famsson\" (figlio di Glum). Oddr se ne va dalla propria casa per diventare un ricco mercante e proprietario terriero. Ospakr chiede ad Oddr di vivere insieme a lui nella sua casa a Mel in Mi\u00f0fj\u00f6r\u00f0ur. Oddr nonostante sia a conoscenza del carattere difficile di Ospakr e della sua notoriet\u00e0 accetta la sua offerta. Le cose vanno al meglio fino a quando Oddr decide di fare un viaggio commerciale, convincendo l'amico a diventare suo assistente. Ospakr nel frattempo, corteggia una donna nobile di nome Svala, la quale si trasferisce da lei dopo una discussione intensa con l'amico Oddr riguardo al suo ruolo nell'amministrazione. \nNonostante Ospakr se ne sia andato, le cose stavano andando bene fino a quando il bestiame di Oddr spar\u00ec. V\u00e1li, cresciuto dal padre di Oddr che vive insieme a Oddr, promette di indagare su Ospakr sulla scomparsa del bestiame. V\u00e1li e Oddr si dirigono alla casa di Ospakr per discutere riguardo alla scomparsa del proprio bestiame, ma misteriosamente V\u00e1li viene ucciso. Oddr tenta di portare in giudizio Ospakr, al \"\u00deingvellir\" (parlamento norreno), ma fallisce la causa. \nNella via di ritorno a casa, Oddr distrutto e deluso incontra Ofeig suo padre, che gli promise di occuparsi del suo caso. Ofeig fa un accordo con i giurati, a patto di condannare Ospakr, corrompendoli con il denaro. La corruzione viene subito sospettata da Thorarin (padre della moglie di Ospakr) e da Styrmir (amico di Ospakr). I due formarono una banda formata da sei uomini, noti come gli uomini fasciati (\"bandam\u00f6nnum\"), che giurarono di portare Oddr a corte, sperando di multarlo per la presunta corruzione del padre.\nIl resto del racconto, mette in primo piano l'astuzia e l'inganno di Ofeig, nel gestire il caso e il suo esito. Con la sua abile dote Ofeig riesce a convincere facilmente due dei sei uomini che cospirano contro Oddr, promettendogli ad uno di loro che Oddr avrebbe sposato una delle loro figlie. Con la scusa che Oddr se ne era andato via, li manipola al punto di non fargli ricevere alcun denaro. Entrambi concordano con Ofeig, che riesce a convincere il tribunale che dovrebbero essere due dei sei giurati a decidere l'esito del caso e la pena da scontare. Come precedentemente concordato da Ofeig e i due uomini, lo accusano di una multa insignificante. In questo modo i due non infrangono i propri giuramenti e in cambio ricevano la tanto bramata ricompensa. La vicenda si conclude con Oddr riconciliato con suo padre, ed inoltre si sposa con la figlia di un giurato, rispettando l'accordo."}
{"id": "1980200", "revid": "3343", "url": "https://it.wikipedia.org/wiki?curid=1980200", "title": "Le Vernet (Alta Garonna)", "text": ""}
{"id": "1980201", "revid": "114325", "url": "https://it.wikipedia.org/wiki?curid=1980201", "title": "Saga dei confederati", "text": ""}
{"id": "1980205", "revid": "125115774", "url": "https://it.wikipedia.org/wiki?curid=1980205", "title": "Gambasca", "text": "Gambasca (\"Gambasca\" in piemontese e in occitano) \u00e8 un comune italiano di 348 abitanti della provincia di Cuneo in Piemonte.\nFaceva parte della Comunit\u00e0 montana Valli Po, Bronda, Infernotto e Varaita.\nGeografia fisica.\nSituato sulla destra orografica del fiume Po e nella sua valle, gode di un panorama che spazia dal monte Monbracco (1307\u00a0m s.l.m.), ultima propaggine del gruppo orografico del Monviso sulla pianura saluzzese, allo stesso Monviso, fino alle Langhe.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione delle valli Po, Bronda, Infernotto e Varaita sar\u00e0 poi organizzata dall'abbazia di Pagno.\nIn seguito fu possedimento dei marchesi di Saluzzo, che donarono nel 1138 un castagneto sito nei pressi di Gambasca all'abbazia di Santa Maria di Staffarda; in seguito furono le monache del monastero di Rifreddo a gestirne il territorio (tanto che la madre badessa poteva fregiarsi del titolo di Contessa di Gambasca).\nIl territorio a pi\u00f9 riprese veniva conteso tra i due potenti istituti religiosi, ma a conferma della piena potest\u00e0 del monastero, nel 1434 la badessa-contessa Mercia de'Pugneti concesse alle terre di Gambasca e Rifreddo gli Statuti.\nNel 1621 le terre vennero cedute dal monastero alla comunit\u00e0 gambaschese, diritti alle decime compresi, ma gi\u00e0 nel 1657 i Savoia (nella persona di Carlo Emanuele II) investendo il nobile Francesco Havard de Senantes del titolo di Marchese di Gambasca sottraesse le terre ai contadini: alla sua morte il paese fu infeudato dagli Isnardi di Caraglio, e successivamente dal Marchese Luigi Coardi di Carpeneto (1771), che nel 1833 cedette le terre del paese al Comune, compresa una somma di Lire 12.000.\nTra il 1928 e il 1946, in seguito di un Decreto Reale, Gambasca fu unita amministrativamente al vicino Comune di Martiniana Po, diventandone frazione; ha riconquistato la sua autonomia solo dopo la fine della seconda guerra mondiale.\nAl centro del paese sta la Parrocchia di San Sebastiano, che vanta antiche origini: consacrata del Vescovo di Torino nel 1497, era stata eretta come cappella gi\u00e0 nel 1492.\nLe antiche borgate.\nSono molte le antiche borgate presenti su tutto il territorio comunale, distribuite sia monte che a valle del concentrico. La maggior parte di esse oggi sono perlopi\u00f9 disabitate e alcune in stato di abbandono.\nMoltissime sono le meire isolate, immerse fra i boschi, che anticamente venivano utilizzate come dimora estiva dai contadini che portavano gli animali all'alpeggio oppure addirittura per abitarvi tutto l'anno, molte recano sui muri esterni l'effigie di qualche santo.\nAltre borgate invece si caratterizzano per la tipica disposizione a ferro di cavallo con grandi archi (e imponenti portoni in legno) che ne accompagnano l'ingresso, ma che, allo stesso tempo, fungevano da difesa.\nLe principali borgate gambaschesi sono: Carpeneti, Giordana, Mulino, Roggero, Nari, Ciafr\u00e8 Nari, Brich d'Tumassin, Terbus, Giusiana, Free e Marchetti, Rittana e Costanza, Castinel, Brich Genre, Tomatis e Billia, Brignola, Para e Barra, Santa Lucia e San Rocco.\nPicat, Poulan, Baile, Lantermin, Lo del Ru\u00e8, Ru\u00e0 Pra Bonino sono i nomi di altri piccole borgate del paese.\nLe Masche di Gambasca.\nNel 1495 l'inquisitore Vito De Beggiami condann\u00f2 per mascaria nove donne della Valle Po, quattro di queste erano di Gambasca: Caterina Bonivarda, Caterina Borella, Bilia Dei Galliani, Giovanna Cometta.\nDagli atti processuali rinvenuti presso il Comune di Rifreddo emergono molti particolari relativi alle vicende di Caterina Bonivarda, moglie di Bonivardo dei Bonivardi, e Caterina Borella, detta \"fornaia\" moglie di Giovanni Borelli.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1980206", "revid": "1343317", "url": "https://it.wikipedia.org/wiki?curid=1980206", "title": "Pomodoro grinzoso sanminiatese", "text": "Il pomodoro grinzoso sanminiatese o pomodoro di San Miniato \u00e8 un pomodoro da sugo e da condimento, che viene usato, prima di giungere a maturazione completa, anche nelle insalate .\nStoria.\nIl prodotto \u00e8 conosciuto sin dall'antichit\u00e0 nel territorio sanminiatese, data certa la possiamo trovare nella pubblicazione del Canonico Don Luciano Marrucci \"Come tacevano le cicale in quell'estate del 1944\" e dalle dichiarazioni verbali di alcuni anziani agricoltori del territorio di San Miniato.\nProva certificata che la zona del comune di San Miniato era interessata fin dai primi dell'Ottocento alla coltivazione di ortaggi e alberi da frutta \u00e8 data dalla costituzione di una scuola pratica di Orticultura e Pomologia promossa dalla Provincia di Firenze nell'anno 1882.\nIl seme autoctono proviene da una selezione naturale, \u00e8 stato recuperato grazie alla solerzia di alcuni contadini sanminiatesi, che dal primo dopoguerra hanno continuato di anno in anno a seminare il prodotto.\nDescrizione sintetica del prodotto.\nIl pomodoro grinzoso presenta una forma piatta ed una grinzosit\u00e0 molto elevata e marcata (dalle 14 alle 18 costole), da cui il nome. Il colore \u00e8 verde chiaro all'inizio della maturazione, tendente a rosso vivo a fine maturazione.\nLa polpa, soda e compatta, di un bellissimo colore rosso vivace a maturazione completa, ha modesta presenza di semi. Il sapore \u00e8 dolciastro, con un finale acidulo intenso e persistente. \u00c8 molto adatto per la preparazione di sughi, concentrati e salse, ottimo anche fresco nelle classiche panzanelle di stagione o sulla classica fetta di pane toscano strusciata col pomodoro e condita con olio extra vergine di oliva.\nLa pianta si presenta ad accrescimento indeterminato e risulta poco produttiva. La coltivazione necessita di sostegni e pu\u00f2 essere effettuata sia in campo che in serra. La coltivazione in pieno campo, su terreno pacciamato, porta ad una produzione di pomodori maggiore ma con pezzature pi\u00f9 piccole, adatti ad essere invasettati sott'olio o sott'aceto oppure per la produzione di confetture di pomodoro verde.\nProduzione.\nLa produzione si aggira sui 70 quintali annui ma potenzialmente potrebbe raggiungere i 100 quintali. I produttori sono 5, tutti del sanminiatese. La vendita avviene prevalentemente in zona, solo un 20% raggiunge altri mercati locali.\nL'Associazione Colli di San Miniato si sta muovendo molto per il recupero del prodotto. "}
{"id": "1980207", "revid": "125477889", "url": "https://it.wikipedia.org/wiki?curid=1980207", "title": "Milan Foot-Ball and Cricket Club 1902-1903", "text": "Questa voce raccoglie le informazioni riguardanti il Milan Foot-Ball and Cricket Club nelle competizioni ufficiali della stagione 1902-1903.\nStagione.\nGrazie ai successi delle stagioni precedenti il diventa la principale squadra calcistica lombarda. I rossoneri, che sono seguiti da qualche centinaio di tifosi, sono spesso chiamati la \"squadra inglese del signor Kilpin\".\nIn questa stagione il cambia il terreno da gioco casalingo trasferendosi dal Campo Trotter al Campo Acquabella. In campionato sono eliminati in semifinale dalla nell'unica partita disputata dal nel torneo. Durante la stagione un evento molto spiacevole colpisce la societ\u00e0 rossonera: dei ladri rubano dalla sede del Milan tutti i trofei conquistati negli anni precedenti.\nMaglie.\nLa divisa \u00e8 una maglia a strisce verticali sottili della stessa dimensione, rosse e nere, calzoncini bianchi e calzettoni neri.\nOrganigramma societario.\nArea direttiva\nArea tecnica"}
{"id": "1980216", "revid": "765341", "url": "https://it.wikipedia.org/wiki?curid=1980216", "title": "Periodo degli appannaggi", "text": "Con l'espressione periodo degli appannaggi (conosciuto anche come \"et\u00e0 degli appannaggi\"; in russo, \u0443\u0434\u0435\u043b\u044c\u043d\u044b\u0439 \u043f\u0435\u0440\u0438\u043e\u0434, \"udel'nyj period\") viene indicata una fase della storia russa compresa fra l'inizio della disgregazione dello stato della Rus' di Kiev (avvenuta fra la met\u00e0 dell'XI e la met\u00e0 del XII secolo) e la definitiva ascesa dello stato moscovita sullo scacchiere russo, datata, a seconda dei vari autori, fra la seconda met\u00e0 del XV secolo e la prima met\u00e0 del XVI.\nL'origine del nome con cui \u00e8 noto questo particolare periodo della storia russa sta nella parola \"appannaggio\", traduzione (da alcuni criticata) della parola russa \"udel\"', che designava la frazione di territorio che un principe, alla sua morte, divideva fra i figli, i quali divenivano \"principi di appannaggio\".\nIl periodo degli appannaggi fu per lo stato russo un periodo di regresso economico, culturale e politico. L'economia agricola scese ad un livello di pura sussistenza, mentre si ridussero fortemente i fruttuosi commerci che caratterizzarono lo stato kievano (o, per meglio dire, ne furono all'origine); l'estrema divisione dal punto di vista politico provoc\u00f2 inoltre la formazione di numerosi principati piccoli e deboli, che non riuscirono ad opporsi agli attacchi delle popolazioni confinanti che spesso estesero i loro domini ai danni dei russi.\nStoria.\nLa decadenza di Kiev.\nNel 1054 alla morte di Jaroslav il Saggio, secondo le volont\u00e0 del sovrano defunto, il regno della Rus' di Kiev venne diviso fra i cinque figli, ai quali vennero assegnati cinque principati (\"appannaggi\"), in ordine di importanza secondo l'et\u00e0. Le norme consuetudinarie kievane prevedevano che ogni volta che moriva un fratello pi\u00f9 grande il suo posto non venisse preso dal figlio, ma dal fratello immediatamente pi\u00f9 giovane in ordine di et\u00e0, e contemporaneamente i fratelli minori salissero di una posizione. Il maggiore, oltre ad essere principe della propria citt\u00e0, era anche Gran Principe di Kiev.\nNel 1097 si tenne una riunione dei principi a Ljube\u010d in cui si decise di interrompere questo meccanismo di assegnazione dei principati a rotazione e venne deciso che in ogni citt\u00e0 si formasse una dinastia ereditaria, ad eccezione di Kiev: il titolo di Granduca di Kiev sarebbe rimasto elettivo. Nel frattempo, a causa del fatto che ogni principe dividesse il suo principato fra i propri figli, il numero dei principati era molto aumentato e vi era rotazione fra gli eredi di un singolo principato, complicando ulteriormente il meccanismo successorio.\nNel 1169 il principe di Vladimir Andrej Bogoljubskij fu eletto Granduca, ma anzich\u00e9 trasferirsi a Kiev, come sin allora era avvenuto, decise di fissare la capitale del Granducato a Vladimir e di fregiarsi del titolo di \"Granduca di Vladimir\"; pose invece a Kiev suo fratello minore. Da allora per circa due secoli fu Vladimir ad essere la sede del granducato russo.\nIl periodo mongolo.\nNel 1240-45 i Mongoli sottomisero gran parte della Russia; tuttavia non la annetterono direttamente al proprio stato, ma si limitarono ad obbligare i principi a pagare un tributo. Inoltre, il \"khan\" dell'Orda d'Oro, che dal 1260 era indipendente, si arrog\u00f2 il diritto di nominare il Granduca di Vladimir.\nNel 1317 per la prima volta un principe di Mosca, Jurij di Mosca, venne nominato granduca di Vladimir, ma gi\u00e0 nel 1322 il titolo gli fu revocato, in favore di Demetrio di Tver'.\nNel 1328 il principe di Mosca Ivan Kalita sconfisse il principe di Tver' e divenne granduca di Vladimir. Persuase allora il metropolita, che allora aveva sede a Vladimir, a trasferire la cattedra a Mosca.\nDopo un conflitto con il principe di Su\u017edal, Demetrio di Mosca venne nominato granduca di Vladimir nel 1359. Nel 1367 il titolo gli fu, tuttavia, revocato per assegnarlo a Michele II di Tver', ma nel 1372 Demetrio sconfisse Michele e torn\u00f2 ad essere il granduca.\nOtto anni dopo, i Moscoviti di Dmitrij, da quel giorno detto \"Donskoj\", sconfissero i Mongoli alla battaglia di Kulikovo sul Don: i Mongoli tornarono a sottomettere i Russi, ma la battaglia segn\u00f2 comunque un indebolimento del dominio mongolo e soprattutto un'affermazione dell'egemonia moscovita sugli altri principati: dal 1389 la sede del granducato divenne Mosca ed il Granduca ebbe il titolo di \"Granduca di Mosca\".\nL'affermazione di Mosca.\nDal 1451 il Granducato di Mosca era divenuto di fatto indipendente dai Mongoli, in quanto aveva smesso di versare il tributo e le spedizioni dei Tartari per pretenderlo si erano rivelate completamente inefficaci. Tuttavia, solo nel 1480 Ivan III dichiar\u00f2 ufficialmente cessata la fedelt\u00e0 all'Orda d'Oro.\nDopo aver annesso quasi tutti gli altri principati, fra cui Velikij Novgorod (1478) e Tver' (1485), Ivan III si proclam\u00f2 \"autocrate di tutta la Russia\". Nel 1511 venne annessa anche Pskov e nel 1521 Rjazan'. Intanto erano state conquistate alla Lituania Polock e \u010cernigov (entrambe nel 1503) e successivamente Smolensk (nel 1514). Era stato ricostituito lo stato nazionale russo.\nCentri di potere nel periodo degli appannaggi.\nDurante il periodo degli appannaggi gran parte del territorio russo vide l'invasione da parte dei mongoli, che da Saraj, capitale del khanato dell'Orda d'Oro, spadroneggiavano su buona parte dei territori orientali russi ingerendosi in pressoch\u00e9 tutti gli affari interni dei vari principati.\nI territori occidentali e sudoccidentali videro invece l'avanzata di polacchi e lituani, i quali arrivarono a costituire uno stato (conosciuto come \"granducato di Lituania\", in seguito \"Stato lituano-russo\") che si sarebbe successivamente esteso fino al mar Nero e che avrebbe rappresentato un attore importante sulla scena russa del tempo.\nLe regioni nordoccidentali dello stato kievano, infine, videro un certo sviluppo in senso democratico, soprattutto a Novgorod e a Pskov.\nIl nordovest: la repubblica di Novgorod.\nNel nordovest, la \"repubblica di Novgorod\" prosper\u00f2 come parte della Rus' di Kiev con funzione di controllo sulla rotta commerciale dal Volga al Mar Baltico; con il declino dello stato centrale Novgorod divenne del tutto indipendente. Il governo della citt\u00e0 era retto da una oligarchia locale, nella quale le decisioni di maggior rilievo venivano prese da un'assemblea cittadina che, in caso di bisogno, eleggeva un principe come comandante militare. Nel XII secolo divenne sede arcivescovile, segno della sua accresciuta indipendenza ed importanza e giunse ad ospitare pi\u00f9 di 30.000 abitanti.\nPer la sua struttura politica e la predominanza delle attivit\u00e0 commerciali Novgorod assomigliava pi\u00f9 alle citt\u00e0 nord europee della Lega Anseatica, che tra il XIII ed il XVII secolo controllarono il commercio sul Mar Baltico, che agli altri principati della Rus' di Kiev.\nDallo stato di Novgorod si separarono Pskov e Vjatka, anch'essi organizzati in forma di repubbliche.\nSia Novgorod che a Pskov ebbero fiorenti rapporti commerciali con la Lega Anseatica, tanto che in entrambe le citt\u00e0 avevano sede fondaci della Hansa.\nMa se con i Tedeschi dell'Hansa i rapporti erano ottimi, non si pu\u00f2 dire lo stesso dei rapporti con i Tedeschi dell'Ordine Teutonico. Essi infatti premevano sulla frontiera russa e Novgorod per la sua posizione costituiva il baluardo della Russia. Lo scontro decisivo fu la battaglia del lago Peipus, vinto dai novgorodiani guidati da Aleksandr Nevskij.\nIl nordest: principato di Vladimir-Suzdal'.\nNel nordest gli Slavi si erano insediati da tempo, nei territori che saranno poi conosciuti come Moscovia, soppiantando le trib\u00f9 ugro-finniche originariamente presenti nell'area. Numerose sono, in questo periodo di decadenza della Rus' di Kiev, le citt\u00e0 importanti nel nordest: \"Rjazan, \"Rostov\" (presso Jaroslavl'), che \u00e8 il pi\u00f9 antico centro del nord-est ma viene presto soppiantato, per importanza, prima da \"Suzdal e successivamente da \"Vladimir\" che diventa capitale del principato di Vladimir-Suzdal', che nella seconda met\u00e0 del XII secolo sostituir\u00e0 Kiev nel dominio della Russia.\nNel 1169 il principe di Vladimir Andrej Bogoljubskij porta un grave colpo al poco stabile potere della Rus' di Kiev quando il suo esercito saccheggia la citt\u00e0; dopo la vittoria, Andrea pone sul trono di Kiev il suo fratello pi\u00f9 giovane, mantenendo per s\u00e9 quello, considerato pi\u00f9 importante, di Vladimir-Suzdal' che, a partire da questo momento, assume maggiore importanza sullo scacchiere dello stato russo.\nNel 1299, in piena invasione mongola, il metropolita della chiesa ortodossa si sposta da Kiev alla citt\u00e0 di Vladimir spostando cos\u00ec anche il centro della vita religiosa della terre del nordest; questo accresciuto potere di Vladimir \u00e8 rappresentato dalla costruzione della cattedrale dell'Assunzione di Vladimir, realizzata fra il 1158 e il 1160, che nel secolo successivo diventer\u00e0 il centro della vita religiosa russa.\nIl sudovest: Galizia e Volinia.\nNel sudovest, le regioni della Galizia e della Volinia si sviluppano molto rapidamente soprattutto grazie ai commerci con polacchi, ungari e lituani e si propongono come un altro possibile successore della Rus' di Kiev. All'inizio del XIII secolo il principe \"Roman Mstislavi\u010d\" unisce i due principati di Galizia e Volinia, conquista Kiev ed assume il titolo di \"granduca\" della Rus' di Kiev. Suo figlio, il principe Danilo (1238 \u2013 1264) \u00e8 il primo governante della Rus' ad accettare la corona dal Pontefice di Roma, senza peraltro rompere i legami con Costantinopoli. Danilo assume il titolo di \"\"Re della Rus'\".\nAgli inizi del XIV secolo il patriarca di Costantinopoli della Chiesa ortodossa accoglie le richieste dei governanti della Galizia-Volinia e concede un metropolita per compensare lo spostamento a Vladimir di quello di Kiev; lo stesso chiederanno e otterranno, poco dopo, i sovrani della Lituania per \"Novagroduk\". All'inizio del XV secolo questa Metropolia \u00e8 ancora retta da Kiev come \"Metropolia di Kiev, Haly\u010d e di tutta la Russia\"\".\nUna lunga serie di insuccessi contro i mongoli, combinata con tensioni interne ed interventi esterni portano allo sfaldamento del principato. Con la fine della dinastia degli Mstislavi\u010d, nella met\u00e0 del XIV secolo, la Galizia-Volinia cessa di esistere. La Polonia conquista la Galizia mentre la Lituania, nella battaglia del fiume Irpen', si annette la Volinia, incluso Kiev, i cui nuovi governanti di stirpe lituana verranno da allora elencati come sovrani della Rus'."}
{"id": "1980217", "revid": "80339", "url": "https://it.wikipedia.org/wiki?curid=1980217", "title": "Et\u00e0 degli appannaggi", "text": ""}
{"id": "1980218", "revid": "729019", "url": "https://it.wikipedia.org/wiki?curid=1980218", "title": "Erik Rhodes (attore 1982)", "text": "\u00c8 morto all'et\u00e0 di 30 anni per un arresto cardiaco.\nBiografia.\nInizia ad entrare in contatto con la pornografia lavorando in una videoteca porno, successivamente viene notato in una discoteca da un produttore, che lo invita ad inviare alcune sue foto ai Falcon Studios, nel giro di breve tempo debutta nel 2005 nel film \"Super Soaked\", diretto da Chi Chi LaRue.\nSi mette in luce agli occhi degli addetti ai lavori, come un promettente emergente, venendo candidato pi\u00f9 volte ad importanti premi del settore, ma non vincendo mai. Solo nel 2008 riesce a portarsi a casa due premi, come miglior attore e come miglior performer versatile. Rhodes ha un fratello gemello (Jon) eterosessuale. Rhodes si esibisce nei film sia come attivo sia come passivo.\nNel 2010 prende parte al film indipendente \"L.A. Zombie\", del regista Bruce LaBruce, e debutta dietro la macchina da presa, dirigendo per la Falcon Entertainment il film \"Rhodes' Rules\".\nRhodes muore nel sonno per arresto cardiaco la mattina del 14 giugno 2012, a soli 30 anni. L'attore, prima della sua morte, parlava apertamente sul suo blog dei suoi problemi legati alla depressione e all'abuso di steroidi.\nL'annuncio della sua morte \u00e8 stato dato, attraverso un comunicato, da uno dei produttori della casa cinematografica con la quale lavorava."}
{"id": "1980220", "revid": "1343317", "url": "https://it.wikipedia.org/wiki?curid=1980220", "title": "Carciofo di San Miniato", "text": "Il carciofo di San Miniato (detto anche carciofo sanminiatese o mamma sanminiatese) \u00e8 un carciofo carnoso coltivato da secoli nelle terre plioceniche di San Miniato.\nStoria.\nDa memorie storiche e cartografiche risulta che sin dall'Ottocento, la maggior parte delle piagge a solativo di San Miniato erano coltivate a carciofo sanminiatese conosciuto per le sue caratteristiche organolettiche. Al mercato ortofrutticolo di Empoli il carciofo di San Miniato \u00e8 sempre stato apprezzato e acquistato per la sua adattabilit\u00e0 in cucina. Caratteristica dovuta al fatto di essere coltivato su terreni di origine pliocenica che trasmettevano al carciofo queste particolari doti organolettiche.\nDescrizione sintetica del prodotto.\nCarciofo di forma tondeggiante o globosa, senza spine, di colore verde chiaro tendente allo scuro nella parte apicale delle foglie; il capolino, a maturazione, \u00e8 di dimensioni medio-grandi (diametro di circa 8-9\u00a0cm), mentre l'infiorescenza apicale (chiamata \"mamma\"\n) presenta dimensioni ragguardevolmente pi\u00f9 grandi e colore viola.\nL'altezza della pianta pu\u00f2 andare oltre 1,3\u00a0m, le foglie sono regolari e presenta una vegetazione folta.\nPer quanto riguarda le caratteristiche organolettiche, il prodotto si presenta carnoso e di estrema morbidezza, \u00e8 caratterizzato per la buona compattezza alla giusta maturazione. Il gusto \u00e8 sapido, molto tannico e leggermente astringente, molto persistente e intenso. Una volta cucinato si esaltano le sue caratteristiche di sapidit\u00e0 e di morbidezza.\nProcessi di lavorazione.\nAllo scasso di media profondit\u00e0 nel periodo primaverile antecedente la data di impianto, segue una concimazione di fondo con concime organico (stallatico). Dopo l'erpicatura e il livellamento del terreno a fine agosto o ai primi di settembre, segue l'impianto dei carducci con un sesto di impianto di 1\u00a0m sulla fila e 1,50-2\u00a0m tra le file. A fine gennaio vengono praticate sarchiatura, rincalzatura e una leggera concimazione fogliare di mantenimento; in primavera viene fatta una scardonatura e ad aprile-maggio si effettua la raccolta dei capolini. Ad agosto viene tagliata la ceppa a livello del terreno, quindi ad ottobre si procede con la scardonatura per recuperare i cardoni migliori per il rinnovo degli impianti. Le regole produttive sono riproducibili all'infinito, in quanto il rinnovo dei cardoni avviene annualmente su una percentuale dell'impianto (circa il 30%).\nProduzione.\nFino al 1950 il Carciofo di San Miniato era prodotto in grandi quantit\u00e0 su tutto il territorio del comune e veniva venduto ai principali mercati ortofrutticoli italiani. \nCon gli anni la produzione ha subito una diminuzione, ad oggi viene prodotto da 6 aziende per un totale annuo di circa 10 quintali. Il prodotto viene venduto in zona per una buona met\u00e0, la restante parte va nei mercati regionali (30%) e fuori regione (20%).\nPer la promozione e valorizzazione del carciofo \u00e8 attiva l'Associazione \"Colli di San Miniato\"."}
{"id": "1980222", "revid": "302958", "url": "https://it.wikipedia.org/wiki?curid=1980222", "title": "Antonio il Grande", "text": ""}
{"id": "1980230", "revid": "287204", "url": "https://it.wikipedia.org/wiki?curid=1980230", "title": "Erik Rhodes", "text": ""}
{"id": "1980237", "revid": "767487", "url": "https://it.wikipedia.org/wiki?curid=1980237", "title": "Atlantic (film)", "text": "Atlantic \u00e8 un film del 1929 diretto da Ewald Andr\u00e9 Dupont.\nIl soggetto \u00e8 basato sulla tragedia del Titanic e sulla medesima opera teatrale di Ernest Raymond.\nNe esistono cinque differenti versioni: quella per gli Stati Uniti, quella per il Regno Unito, quella per la Francia, quella per la Germania e quella per la Danimarca; mentre le prime quattro versioni furono prodotte contemporaneamente e avevano al loro interno del sonoro, la versione danese venne prodotta in un secondo momento, era completamente muta e differiva anche per la durata e per alcune parti della storia.\nTrama.\nOceano Atlantico: durante il viaggio dell'Atlantic, s'intrecciano a bordo alcune storie: un uomo che intrattiene una doppia relazione tra sua moglie (che poi scoprir\u00e0 la tresca) ed un'altra passeggera. Sulla nave abbiamo anche una coppia di anziani, i signori Rool, i quali si trovano in crociera per festeggiare il loro anniversario. Durante la traversata dell'oceano Atlantico, la nave urta contro un iceberg, e i danni si riveleranno tali da far sommergere la nave. La mancanza di un sufficiente numero di lance di salvataggio impone all'equipaggio di imbarcare per primi donne e bambini, cosicch\u00e9 diverse coppie vengono divise. Mrs. Rool si rifiuta di abbandonare il marito, e dopo che le lance se ne sono andate, i passeggeri rimasti prendono coscienza di ci\u00f2 che accadr\u00e0 loro, mettendosi a cantare l'inno \"Nearer, My God, to Thee\", mentre l\"Atlantic\" scompare nelle acque dell'oceano. La scena finale vede un gruppo di passeggeri declamare il Padre Nostro in un salotto che si sta allagando.\nDifferenze nella versione danese.\nIn aggiunta al plot sopra descritto, la versione danese presenta una coppia separata, la cui moglie deve destreggiarsi tra l'ex marito ed il nuovo fidanzato; la donna e il nuovo fidanzato sopravviveranno al disastro, mentre l'ex marito affonder\u00e0 con la nave dopo aver capito che ama ancora la sua ex moglie. Un altro rapporto \u00e8 quello descritto tra un uomo di colore ed una donna bianca, i quali si conoscono e si innamorano sulla nave. Durante il naufragio, i due decidono di restare a bordo della nave e di sposarsi di fronte al cappellano, proprio mentre l\"Atlantic\" si sta inabissando."}
{"id": "1980238", "revid": "1783371", "url": "https://it.wikipedia.org/wiki?curid=1980238", "title": "B\u00e1r\u00f0ar saga Sn\u00e6fells\u00e1ss", "text": "La B\u00e1r\u00f0ar saga Sn\u00e6fells\u00e1ss (\"Saga di B\u00e1r\u00f0r Spirito di Sn\u00e6fell\") \u00e8 una saga degli Islandesi norrena scritta in Islanda intorno al XIII-XIV secolo.\nLa storia narrata dalla saga ha luogo nella penisola di Sn\u00e6fellsnes, nell'ovest dell'Islanda. Il protagonista \u00e8 B\u00e1r\u00f0r Sn\u00e6fells\u00e1s (\"B\u00e1r\u00f0r spirito di Sn\u00e6fell\"), che salva Ingjaldr da Ingjaldshvoll quand'era in pericolo in mare.\nB\u00e1r\u00f0r era per met\u00e0 umano e per met\u00e0 orco e si narra che fosse arrivato a Dj\u00fapal\u00f3n dove si era costruito una fattoria che aveva chiamato \"Laugarbrekka\". B\u00e1r\u00f0ur aveva delle figlie, di bell'aspetto e molto alte, la pi\u00f9 vecchia delle quali si chiamava Helga. Si dice che \u00deorkell, il fratello di B\u00e1r\u00f0ur, vivesse ad Arnarstapi insieme ai due figli Rau\u00f0feldur e S\u00f6lvi. I figli di \u00deorkell e le figlie di B\u00e1r\u00f0ur erano soliti giocare assieme. Un giorno, quando la costa era ghiacciata, Rau\u00f0feldur spinse Helga in alto mare sopra un iceberg. Anche se Helga in questo modo giunse fino in Groenlandia illesa, B\u00e1r\u00f0ur si infuri\u00f2 molto. Gett\u00f2 Rau\u00f0feldur nel burrone Rau\u00f0feldsgj\u00e1 e lanci\u00f2 S\u00f6lvi gi\u00f9 dalla roccia di S\u00f6lvahamar, un'alta scogliera sulla costa orientale di Arnarstapi.\nDopo tali fatti B\u00e1r\u00f0ur scomparve sul ghiacciaio dello Sn\u00e6fellsj\u00f6kull: si dice che il suo tesoro sia sepolto sul monte B\u00e1r\u00f0arkista, un monte a forma di scrigno fatto di ialoclastite che si trova lungo la valle di Saxh\u00f3lsdalur."}
{"id": "1980241", "revid": "287204", "url": "https://it.wikipedia.org/wiki?curid=1980241", "title": "Bardar saga Snaefellsass", "text": ""}
{"id": "1980242", "revid": "114325", "url": "https://it.wikipedia.org/wiki?curid=1980242", "title": "Saga di B\u00e1r\u00f0r Sn\u00e6fells\u00e1s", "text": ""}
{"id": "1980243", "revid": "287204", "url": "https://it.wikipedia.org/wiki?curid=1980243", "title": "Saga di Bardr Snaefellsas", "text": ""}
{"id": "1980246", "revid": "114325", "url": "https://it.wikipedia.org/wiki?curid=1980246", "title": "Saga di B\u00e1r\u00f0r Spirito di Sn\u00e6fell", "text": ""}
{"id": "1980247", "revid": "287204", "url": "https://it.wikipedia.org/wiki?curid=1980247", "title": "Saga di Bardr Spirito di Snaefell", "text": ""}
{"id": "1980249", "revid": "110157", "url": "https://it.wikipedia.org/wiki?curid=1980249", "title": "Distretto di Agatsuma", "text": "Il \u00e8 uno dei distretti della prefettura di Gunma, in Giappone.\nAttualmente fanno parte del distretto i comuni di Higashiagatsuma, Kusatsu, Takayama, Tsumagoi, Nakanoj\u014d e Naganohara"}
{"id": "1980251", "revid": "125611803", "url": "https://it.wikipedia.org/wiki?curid=1980251", "title": "Maria Michi", "text": "Biografia.\nDattilografa in uno studio legale e successivamente impiegata come maschera al Teatro Quattro Fontane di Roma, le viene offerta la possibilit\u00e0, nello stesso teatro, di ricoprire piccole parti nella Compagnia di Sergio Tofano e Diana Torrieri, nella stagione 1942-1943 e successivamente con Anna Magnani e Tot\u00f2 nella rivista \"Con un palmo di naso\", diretta da Michele Galdieri. Sar\u00e0 il suo compagno di quel periodo, lo scrittore Sergio Amidei, a presentarla a Roberto Rossellini e a convincerla a ricoprire la parte della ambigua Marina nel film \"Roma citt\u00e0 aperta\" (1945).\nIl suo rimarchevole ruolo di donna fragile, tossicodipendente e sconfitta dalla vita la far\u00e0 diventare in poco tempo una delle giovani attrici pi\u00f9 promettenti del dopoguerra, confermandosi nel suo secondo film \"Pais\u00e0\" (1946), per il quale sar\u00e0 premiata al Festival di Locarno del 1947, dopo il quale, per\u00f2, con i ruoli mediocri che le verranno offerti, non riuscir\u00e0 pi\u00f9 a mantenere le promesse iniziali.\nDopo il matrimonio con il duca Augusto Torlonia, avvenuto nel settembre 1949, la Michi abbandoner\u00e0 l'attivit\u00e0 di attrice per riprenderla nel 1961, ma in modo saltuario e comunque non pi\u00f9 ai livelli dei film di Rossellini. Ritorna al teatro alla fine di quel decennio nella compagnia di Guido Salvini, nella commedia di Gherardo Gherardi \"Lettere d'amore\", con Gino Cervi, Vittorio De Sica, Aroldo Tieri, Lola Braccini, Paolo Stoppa e Andreina Pagnani; nel 1950 fa parte del gruppo \"Il teatro di mezzanotte\", e successivamente recita nella compagnia diretta da Vito Pandolfi, mettendo in scena la commedia \"Europa incontro all'alba\". \nPiuttosto sporadiche e sue partecipazioni negli anni sessanta e settanta al cinema, nella prosa radiofonica e in televisione, Nel 1972 Bernardo Bertolucci le riserva un ruolo nel suo capolavoro \"Ultimo tango a Parigi.\" In seguito partecipa allo sceneggiato televisivo di Gianni Serra \"Dedicato ad un medico\" (1974). L'ultima apparizione sul grande schermo risale a \"Salon Kitty\" (1975) di Tinto Brass. Alla fine degli anni settanta, dimenticata dal pubblico e dalla critica, si ritira nella citt\u00e0 di Grottaferrata, ove morir\u00e0 nel 1980, a soli 58 anni."}
{"id": "1980257", "revid": "1573940", "url": "https://it.wikipedia.org/wiki?curid=1980257", "title": "Distretto di Kanra", "text": "Il \u00e8 uno dei distretti della prefettura di Gunma, in Giappone.\nAttualmente fanno parte del distretto i comuni omonimo comune di Kanra, Nanmoku e Shimonita\nStoria.\n1925 obata diventa una citt\u00e0"}
{"id": "1980262", "revid": "1573940", "url": "https://it.wikipedia.org/wiki?curid=1980262", "title": "Distretto di Kitagunma", "text": "Il \u00e8 uno dei distretti della prefettura di Gunma, in Giappone.\nAttualmente fanno parte del distretto i comuni di Yoshioka e Shint\u014d"}
{"id": "1980267", "revid": "1573940", "url": "https://it.wikipedia.org/wiki?curid=1980267", "title": "Distretto di \u014cra", "text": "Il \u00e8 uno dei distretti della prefettura di Gunma, in Giappone.\nAttualmente fanno parte del distretto i comuni di Chiyoda, Itakura, Meiwa, \u014cizumi e \u014cra."}
{"id": "1980271", "revid": "287204", "url": "https://it.wikipedia.org/wiki?curid=1980271", "title": "Distretto di Ora", "text": ""}
{"id": "1980277", "revid": "1783371", "url": "https://it.wikipedia.org/wiki?curid=1980277", "title": "Bjarnar saga H\u00edtd\u0153lakappa", "text": "La Bjarnar saga H\u00edtd\u0153lakappa (che in italiano significa \"Saga di Bj\u00f6rn, Eroe dei valligiani di H\u00edtardalr\") \u00e8 una saga scritta in antico norreno in Islanda intorno al XIII-XIV secolo; \u00e8 classificata come saga degli Islandesi. L'editore moderno della \"Bjarnar saga H\u00edtd\u0153lakappa\" la cui versione \u00e8 presa convenzionalmente da tutti come standard \u00e8 l\"'\u00cdslenzk Fornr\u00edt\"."}
{"id": "1980278", "revid": "120653781", "url": "https://it.wikipedia.org/wiki?curid=1980278", "title": "Reggimenti di artiglieria dell'Esercito Italiano", "text": "Di seguito viene esposta la lista dei reggimenti di artiglieria dell'Esercito Italiano (la lista non \u00e8 completa). In alcuni casi sono citati anche i gruppi poich\u00e9 nell'Esercito Italiano, per determinati periodi, il livello reggimentale \u00e8 stato declassato a livello gruppo, che si \u00e8 per\u00f2 mantenuto autonomo ed ha conservato motto, numero e tradizioni del reggimento originale. Recentemente molti di questi gruppi sono stati riportati a livello di reggimento. Alcuni gruppi, pur non essendo mai stati elevati a livello reggimentale, si sono per\u00f2 fregiati di tutte le caratteristiche dei reggimenti, come la bandiera di guerra, lo stemma e il motto, oppure sono state riconosciuti come corpo dall'Esercito nelle sue pubblicazioni (vedi bibliografia); queste particolari unit\u00e0 sono state inserite nell'articolo.\nI codici impiegati sono i seguenti:\nL'abbreviazione e la denominazione in grassetto indicano che l'unit\u00e0 \u00e8 ancora in vita. Tra parentesi tonde sono riportati il tipo, le date di costituzione e scioglimento delle unit\u00e0; se alla fine \u00e8 indicata una localit\u00e0 ma non una data, il reggimento \u00e8 ancora in vita e stanziato nella localit\u00e0. Tra parentesi quadre sono riportate le battaglie pi\u00f9 importanti.\nArtiglieria.\nCome tutte le truppe pi\u00f9 antiche dell'Esercito Italiano, anche l'artiglieria ha tratto origine dall'Esercito del Regno di Sardegna. Il duca Carlo Emanuele I, con un editto del 30 luglio 1625, ordin\u00f2 che i \"bombardieri\" organizzati in compagnie venissero trasferiti in un'unit\u00e0 speciale all'interno della milizia. La proclamazione di questo editto \u00e8 considerata il momento fondante dell'artiglieria italiana. Come arma effettiva essa \u00e8 tuttavia sorta soltanto il 27 agosto 1774, con la denominazione di \"Corpo reale di artiglieria\", ma una relativa scuola di artiglieria e di costruzione delle fortezze era stata costituita gi\u00e0 nel 1739. Dal 1860, nello slancio dell'unit\u00e0 risorgimentale italiana, diverse truppe di artiglieria di altri stati peninsulari vennero incorporate nell'esercito piemontese. In primo luogo vi furono 3 reggimenti di artiglieria da fortezza, 4 di artiglieria da campo ed un reggimento d'appoggio con numerazione continua (1-8). Negli anni successivi si aggiunsero anche formazioni di artiglieria pesante da campo, artiglieria da montagna e artiglieria costiera; durante la prima guerra mondiale anche la contraerea dell'esercito. La numerazione delle formazioni si orientava oramai verso la loro rispettiva specialit\u00e0.\nNel giugno 1940 il numero dei reggimenti d'artiglieria nei diversi settori di aggirava intorno ai:\nAccanto a queste c'erano piccole formazioni e unit\u00e0 tra le quali anche l'artiglieria aerotrasportata.\nDopo la seconda guerra mondiale i singoli reggimenti che si erano particolarmente distinti vennero nuovamente costituiti. Nel 1975 venne creata, nel quadro di un'ampia riforma dell'esercito, una brigata di artiglieria missilistica indipendente (la 3\u00ba \"Aquileia\"), dalla quale dipendevano alcune unit\u00e0 speciali di sorveglianza e acquisizione (\"13\u00ba Gruppo acquisizione obiettivi - GRACO\", con 1 batteria ricognitori teleguidati - oggi noti come droni - e 1 batteria di paracadutisti RAO) e che era equipaggiata con missili del tipo \"Lance\" e testate atomiche americane. Anche all'interno dell'Arma di artiglieria venne eliminato il livello reggimentale e i numerosi battaglioni portarono avanti le tradizioni dei reggimenti di un tempo. Ma a partire dal 1992 tali unit\u00e0 hanno nuovamente assunto la denominazione di reggimenti, mantenendo per\u00f2 la forza di battaglioni. Negli anni '90 molti di questi reggimenti sono stati smantellati e, dal 1999, l'artiglieria italiana conosce soltanto due specialit\u00e0: l'artiglieria terrestre e l'artiglieria contraerea. A queste si aggiunge anche la difesa NBC.\nIl personale dell'artiglieria terrestre viene addestrato presso la Scuola di artiglieria di Bracciano, quello della difesa contraerea presso la Scuola di artiglieria controaerei dell'esercito a Sabaudia (la scuola di Sabaudia dipende dalla Scuola di artiglieria per ragioni di servizio della truppa). I rimanenti reggimenti d'artiglieria (compresa la difesa NBC e l'informazione operativa) dipendono oggi da una brigata di sostegno dell'artiglieria e dalle singole brigate da battaglia. Le formazioni di difesa contraerea sono state concentrate in una brigata di difesa contraerea dell'esercito, mentre nell'ambito delle altre brigate esistono unit\u00e0 minori. Attualmente l'equipaggiamento pi\u00f9 importante dell'artiglieria italiana \u00e8 costituito dai lanciamissili MLRS e dagli obici PZH 2000."}
{"id": "1980283", "revid": "1573940", "url": "https://it.wikipedia.org/wiki?curid=1980283", "title": "Distretto di Sawa", "text": "Il \u00e8 uno dei distretti della prefettura di Gunma, in Giappone.\nAttualmente fa parte del distretto solo il comune di Tamamura."}
{"id": "1980284", "revid": "287204", "url": "https://it.wikipedia.org/wiki?curid=1980284", "title": "Bjarnar saga Hitdoelakappa", "text": ""}
{"id": "1980286", "revid": "114325", "url": "https://it.wikipedia.org/wiki?curid=1980286", "title": "Saga di Bj\u00f6rn H\u00edtd\u0153lakappi", "text": ""}
{"id": "1980288", "revid": "767487", "url": "https://it.wikipedia.org/wiki?curid=1980288", "title": "Distretto di Seta", "text": "Il era uno dei distretti della prefettura di Gunma, in Giappone. Il 5 maggio 2009, il villaggio di Fujimi, l'unica municipalit\u00e0 che a quel tempo faceva parte del distretto, \u00e8 stato assorbito dalla citt\u00e0 di Maebashi. In concomitanza con tale evento, il distretto di Seta \u00e8 stato soppresso."}
{"id": "1980290", "revid": "287204", "url": "https://it.wikipedia.org/wiki?curid=1980290", "title": "Saga di Bjorn Hitdoelakappi", "text": ""}
{"id": "1980291", "revid": "114325", "url": "https://it.wikipedia.org/wiki?curid=1980291", "title": "Saga di Bj\u00f6rn eroe dei valligiani di H\u00edtardalr", "text": ""}
{"id": "1980292", "revid": "287204", "url": "https://it.wikipedia.org/wiki?curid=1980292", "title": "Saga di Bjorn eroe dei valligiani di Hitardalr", "text": ""}
{"id": "1980293", "revid": "253269", "url": "https://it.wikipedia.org/wiki?curid=1980293", "title": "Erik Rhodes (attore 1906)", "text": "Biografia.\nNato nel territorio indiano in Oklahoma, inizi\u00f2 la sua carriera lavorando per il teatro in svariati musical di Broadway. Per la prima volta us\u00f2 il nome Erik Rhodes nel musical \"Gay Divorce\" (1932), mentre nel 1934 partecip\u00f2 alla versione cinematografica del musical, intitolata \"Cerco il mio amore\", film che segn\u00f2 il suo debutto a Hollywood.\nSuccessivamente prese parte ai film \"L'uomo dai due volti\" (1935) e \"Cappello a cilindro\" (1935), quest'ultimo con Fred Astaire e Ginger Rogers. Tra le altre pellicole a cui prese parte, vanno ricordate \"Quartieri di lusso\" (1936), \"Un bacio al buio\" (1936) e \"Musica per signora\" (1937).\nDopo la fine degli anni trenta, lavor\u00f2 in modo pi\u00f9 saltuario, prevalentemente per Broadway. Visse per molti anni a New York assieme alla moglie Emala. Mor\u00ec all'et\u00e0 di 84 anni per le complicanze di una polmonite, e venne sepolto al El Reno Cemetery in Oklahoma."}
{"id": "1980294", "revid": "599013", "url": "https://it.wikipedia.org/wiki?curid=1980294", "title": "Ignacio Soloz\u00e1bal", "text": ""}
{"id": "1980295", "revid": "114325", "url": "https://it.wikipedia.org/wiki?curid=1980295", "title": "Saga di Bj\u00f6rn, eroe dei valligiani di H\u00edtardalr", "text": ""}
{"id": "1980296", "revid": "287204", "url": "https://it.wikipedia.org/wiki?curid=1980296", "title": "Ignacio Solozabal", "text": ""}
{"id": "1980297", "revid": "287204", "url": "https://it.wikipedia.org/wiki?curid=1980297", "title": "Saga di Bjorn, eroe dei valligiani di Hitardalr", "text": ""}
{"id": "1980298", "revid": "4711", "url": "https://it.wikipedia.org/wiki?curid=1980298", "title": "Nacho Soloz\u00e1bal", "text": ""}
{"id": "1980299", "revid": "86599", "url": "https://it.wikipedia.org/wiki?curid=1980299", "title": "ISO 1", "text": "L'ISO 1 \u00e8 una norma tecnica che stabilisce in 20 \u00b0C (pari a 68 \u00b0F ovvero 293,15 K) la temperatura di riferimento rispetto alla quale devono essere espresse e misurate le misure geometriche degli oggetti.\nA causa della dilatazione termica un oggetto, le cui normali condizioni d'impiego fossero ad una diversa temperatura, potrebbe avere dimensioni effettive diverse da quelle nominali; tale variazione, specialmente in presenza di vincoli e incastri di precisione, potrebbe compromettere la funzionalit\u00e0 dell'oggetto o dello strumento di cui l'oggetto fa parte. Ove necessario, per compensare a questo problema si fa riferimento ai coefficienti di dilatazione termica per ottenere la dimensione effettiva dell'oggetto.\nStoria.\nCome si evince dal nome, questa norma ha un'importanza anche storica, essendo la prima norma tecnica sviluppata dall'ISO. Venne pubblicata con il nome di ISO/R 1:1951 - \"Standard reference temperature for industrial length measurements\", dove la lettera \"R\" stava per \"raccomandazione\", ad indicarne la non obbligatoriet\u00e0.\nLa temperatura di riferimento di 20\u00a0\u00b0C fu inizialmente scelta dal CIPM il 15 aprile 1931 e venne recepita dalla normativa ISO 1 nel 1951.\nLa decisione di adottare come riferimento i 20\u00a0\u00b0C matur\u00f2 dopo un dibattito pluriennale ed ebbe a proprio favore due fattori:\nRevisioni.\nDella ISO 1 sono state pubblicate le seguenti revisioni:"}
{"id": "1980300", "revid": "4711", "url": "https://it.wikipedia.org/wiki?curid=1980300", "title": "Nacho Solozabal", "text": ""}
{"id": "1980303", "revid": "1573940", "url": "https://it.wikipedia.org/wiki?curid=1980303", "title": "Distretto di Tano", "text": "Il \u00e8 uno dei distretti della prefettura di Gunma, nella regione del Kant\u014d, in Giappone.\nAttualmente fanno parte del distretto i comuni di Kanna e Ueno."}
{"id": "1980307", "revid": "1573940", "url": "https://it.wikipedia.org/wiki?curid=1980307", "title": "Distretto di Tone", "text": "Il \u00e8 uno dei distretti della prefettura di Gunma, in Giappone.\nAttualmente fanno parte del distretto i comuni di Katashina, Kawaba, Minakami e Sh\u014dwa."}
{"id": "1980308", "revid": "228587", "url": "https://it.wikipedia.org/wiki?curid=1980308", "title": "Chiesa di Nostra Signora di Monserrato (Burcei)", "text": ""}
{"id": "1980310", "revid": "287204", "url": "https://it.wikipedia.org/wiki?curid=1980310", "title": "Gregory Leblanc", "text": ""}
{"id": "1980315", "revid": "79968", "url": "https://it.wikipedia.org/wiki?curid=1980315", "title": "XV emendamento della Costituzione degli Stati Uniti d'America", "text": "Il XV emendamento della Costituzione degli Stati Uniti d'America \u00e8 uno degli emendamenti approvati dopo la guerra di secessione noti con il nome di emendamenti della Ricostruzione. Le disposizioni in esso contenute proibiscono al governo degli Stati Uniti e ai governi dei singoli stati di proibire a un cittadino di votare discriminandolo sulla base della razza, del colore della pelle umana o di una precedente condizione di schiavit\u00f9. L'emendamento fu ratificato il 3 febbraio 1870 durante la presidenza di Ulysses S. Grant.\nGli altri due emendamenti della Ricostruzione: il XIII (proibizione della schiavit\u00f9) e il XIV (tutela dei diritti degli ex schiavi).\nTesto del XV emendamento.\nSezione 1 \u2013 Il diritto di voto dei cittadini degli Stati Uniti non potr\u00e0 essere negato o limitato dagli Stati Uniti o da qualsiasi Stato in ragione della razza, del colore o della precedente condizione di schiavit\u00f9.\nSezione 2 \u2013 Il Congresso avr\u00e0 il potere di dare esecuzione a questo articolo con la legislazione appropriata.\nStoria.\nL'obiettivo dell'emendamento era di garantire il diritto di voto agli ex schiavi del Sud. Infatti, sebbene alcuni stati avessero permesso agli ex-schiavi di votare anche prima dell'approvazione dell'emendamento, questo diritto era sporadico, non sempre rispettato, e spesso attaccato legalmente. La corte suprema del Nord Carolina, ad esempio, riconobbe il diritto di voto agli uomini liberi di colore, che per\u00f2 venne revocato da un emendamento alla costituzione dello Stato approvato nel 1835 Il diritto di voto per un uomo libero di colore poteva essere visto come la concessione dei pi\u00f9 ampi diritti di cittadinanza, un argomento, questo, reso esplicito dal giudice Benjamin Robbins Curtis nella sua opinione dissenziente in Dred Scott v. Sandford. Il giudice scriveva che non ci poteva essere dubbio che all'epoca della ratifica degli Articoli della Confederazione tutti gli abitanti liberi nati del New Hampshire, del Massachusetts, di New York, del New Jersey e del Nord Carolina, anche se discendenti da schiavi africani, erano non solo cittadini di quegli stati, ma anche titolari del diritto di voto alla pari di qualsiasi altro cittadino.\nLa prima persona che pot\u00e9 votare grazie a questo emendamento fu Thomas Mundy Peterson che esercit\u00f2 il suo diritto nelle elezioni del consiglio scolastico di Perth Amboy il 31 marzo 1870. Tuttavia non fu che con l'approvazione del Voting Rights Act del 1965,quasi un secolo dopo, che l'emendamento pot\u00e9 dispiegare tutti i suoi effetti in tutti gli stati. Dopo il passaggio dell'emendamento, fra il 1865 e il 1880, furono eletti il maggior numero di neri a cariche politiche che in ogni altro periodo della storia americana, sia in termini percentuali che assoluti. Sebbene nessuno stato avesse eletto un governatore nero durante questo periodo un certo numero di legislature erano sotto l'effettivo controllo di una maggioranza nera. Queste maggioranze portarono avanti programmi che oggigiorno sarebbero considerate normali compiti di governo, ma che all'epoca erano viste come radicali, come la pubblica istruzione universale. Furono inoltre abolite tutte le leggi che avevano un contenuto razziale come quelle che proibivano il matrimonio interrazziale.\nNonostante gli sforzi di gruppi come il Ku Klux Klan di intimidire i votanti neri e i repubblicani bianchi, l'assicurazione del sostegno del governo federale per i governi democraticamente eletti, significava che i repubblicani potevano sia votare che governare tranquillamente. Per esempio, quando un gruppo di bianchi tento di sovvertire il governo di New Orleans il Presidente Ulysses S. Grant invi\u00f2 le truppe federali per riportare al potere i governanti eletti.\nTuttavia dopo l'elezione per un margine molto ristretto di Rutherford B. Hayes, egli allo scopo di tranquillizzare il sud ordin\u00f2 il ritiro delle truppe federali. Inoltre il governo federale trascur\u00f2 gli episodi di violenza che si verificano al momento delle votazioni nel sud, nonostante i tentativi dei Repubblicani di approvare leggi che assicurassero il diritto di voto ai neri e promettessero punizioni per le intimidazioni. A dimostrazione della poca volont\u00e0 del Congresso di prendere posizione, basti pensare che all'epoca perfino una proposta di legge che avrebbe richiesto di notificare gli incidenti violenti nei seggi non fu approvata. Senza la minaccia delle truppe federali le violenze contro i neri e i repubblicani subirono un forte incremento, arrivano a contarsi in questa categoria anche degli omicidi. Il tutto senza alcun segno di interferenza da parte delle autorit\u00e0 o anzi con la loro cooperazione.\nNegli anni '90 del XIX secolo molti stati del sud avevano leggi rigorose sui requisiti richiesti per esercitare il diritto di voto: incluso il divieto per gli analfabeti e l'obbligo di pagare una tassa prima di votare. Alcuni stati fecero perfino in modo di rendere difficoltoso trovare gli uffici preposti a registrare gli elettori.\nLa bozza originale dell'emendamento stabiliva tutele oltre per il diritto di voto anche per il diritto di partecipare alle elezioni come candidati La clausola che proteggeva anche il diritto di partecipare come candidati fu in seguito rimossa dato che molti repubblicani del nord volevano salvaguardare le leggi dei propri stati che limitavano la partecipazione dei neri al governo. L'emendamento non stabil\u00ec un reale suffragio universale maschile in parte perch\u00e9 i repubblicani del sud erano timorosi che una disposizione di quel tenore avrebbe minato le leggi che gli stati del sud avevano approvato per limitare l'influenza degli ex-Confederati.\nProcesso di ratifica.\nIl Congresso propose il XV emendamento il 26 febbraio 1869. Entr\u00f2 in vigore il 3 febbraio 1870."}
{"id": "1980321", "revid": "599013", "url": "https://it.wikipedia.org/wiki?curid=1980321", "title": "Juan Domingo de la Cruz", "text": "Collegamenti esterni.\n "}
{"id": "1980322", "revid": "30580", "url": "https://it.wikipedia.org/wiki?curid=1980322", "title": "Gran Premio di Francia 2000", "text": "Il Gran Premio di Francia 2000 \u00e8 stato un Gran Premio di Formula 1 disputato il 2 luglio 2000 sul circuito di Magny Cours. La gara fu vinta da David Coulthard su McLaren - Mercedes, davanti al compagno di squadra Mika H\u00e4kkinen e a Rubens Barrichello su Ferrari.\nVigilia.\nAspetti sportivi.\nNella settimana successiva al Gran Premio del Canada, tutte le scuderie tranne la Minardi effettuarono tre giorni di test sul circuito di Magny-Cours, in preparazione per il Gran Premio di Francia. Durante i test Jos Verstappen fu autore di un violento incidente dovuto a un problema meccanico: il pilota olandese lament\u00f2 dei dolori al collo, che non gli impedirono per\u00f2 di partecipare alla gara.\nLa vigilia del Gran Premio fu caratterizzata da due importanti annunci: la McLaren prolung\u00f2 il contratto di David Coulthard per la stagione successiva, al fianco del gi\u00e0 confermato Mika H\u00e4kkinen, mentre la Honda comunic\u00f2 la decisione di estendere per il 2001 alla Jordan il trattamento di team ufficiale, riservato nel 2000 alla sola BAR.\nAspetti tecnici.\nAl rientro in Europa dopo la trasferta canadese, diverse scuderie (Ferrari, McLaren, Sauber e BAR) introdussero a Magny-Cours delle consistenti modifiche alle proprie monoposto. Nelle prove libere la Ferrari mont\u00f2 per la prima volta sulle fiancate delle F1-2000 le cosiddette \"ciminiere\", sfoghi supplementari per l'aria calda gi\u00e0 impiegati in precedenza dalla McLaren e utili ad evitare di praticare delle aperture sulla carrozzeria, soluzione pi\u00f9 impattante sull'efficienza aerodinamica della monoposto. La scuderia italiana torn\u00f2 alla configurazione classica per qualifiche e gara. La Ferrari modific\u00f2, inoltre, la costruzione dell'asse presente per regolamento sul fondo delle monoposto, iniziando a realizzarla con dei materiali compositi pensati per ridurre al minimo gli attriti in caso di contatto con l'asfalto, in modo simile a quanto fatto dalla McLaren nelle gare precedenti. \nLa McLaren, invece, mont\u00f2 nelle prove libere e in qualifica un nuovo profilo estrattore, scartato poi per warm-up e gara. La scuderia britannica si distinse anche per un'inedita collocazione asimmetrica degli specchietti retrovisori, con il destro posizionato pi\u00f9 avanti e in basso rispetto al sinistro per garantire una migliore visibilit\u00e0 nella curva che precedeva il rettilineo di arrivo; questa soluzione pot\u00e9 essere adottata grazie ad una deroga della FIA, che imponeva la simmetricit\u00e0 delle vetture.\nTra le altre scuderie, le pi\u00f9 attive furono Sauber e BAR: la scuderia svizzera modific\u00f2 l'apertura delle fiancate, mentre la squadra anglo-americana mont\u00f2 una nuova carrozzeria e dei nuovi alettoni. Entrambe le squadre, poi, annunciarono l'introduzione di ulteriori modifiche per il successivo Gran Premio d'Austria, cos\u00ec come Jordan e Benetton. Infine, la Peugeot forn\u00ec alla Prost una versione evoluta del proprio V10, che fu destinata a Jean Alesi per le qualifiche. Il pilota francese critic\u00f2 aspramente la guidabilit\u00e0 del nuovo motore, episodio che peggior\u00f2 ulteriormente i rapporti, gi\u00e0 tesi, tra la scuderia e il motorista.\nProve libere.\nRisultati.\nI tempi migliori della prima sessione di prove libere di venerd\u00ec furono i seguenti:\nI tempi migliori della seconda sessione di prove libere di venerd\u00ec furono i seguenti:\nI tempi migliori delle sessioni di prove libere di sabato mattina furono i seguenti:\nQualifiche.\nResoconto.\nCome nelle gare precedenti, anche a Magny Cours le qualifiche furono caratterizzate da una lotta tra McLaren e Ferrari per le prime quattro posizioni. La scuderia italiana piazz\u00f2 i propri piloti ai primi due posti nella prima met\u00e0 della sessione, con Michael Schumacher davanti a Rubens Barrichello. David Coulthard, rallentato nelle prove libere da alcuni problemi tecnici, si inser\u00ec tra i due al primo tentativo lanciato, ma pur migliorandosi ulteriormente nelle ultime fasi delle qualifiche non riusc\u00ec a battere il tempo del pilota tedesco. Schumacher si aggiudic\u00f2 quindi la pole position, pur non facendo segnare il miglior tempo parziale in nessuno dei tre settori della pista. Barrichello, momentaneamente scavalcato da H\u00e4kkinen, risal\u00ec alla fine in terza posizione, davanti al pilota finlandese della McLaren.\nAlle spalle dei piloti delle scuderie in lotta per il mondiale si piazzarono Ralf Schumacher ed Eddie Irvine, con Jacques Villeneuve, Heinz-Harald Frentzen, Jarno Trulli e Jenson Button a completare il gruppo dei primi dieci. Dopo i due podi consecutivi ottenuti da Giancarlo Fisichella nelle due gare precedenti, la Benetton si rivel\u00f2 poco a suo agio sul tracciato francese, con il pilota italiano relegato in quattordicesima posizione e il suo compagno di squadra Alexander Wurz diciassettesimo.\nWarm-up.\nIn reazione alle dichiarazioni di Jean Alesi, che aveva duramente criticato il rendimento del motore evoluto portato in pista dalla Peugeot, i tecnici della casa transalpina si rifiutarono di avviare il propulsore della monoposto del pilota francese nei primi cinque minuti della sessione. La clamorosa protesta incrin\u00f2 ulteriormente i rapporti tra la scuderia e il motorista, gi\u00e0 deteriorati da tempo.\nRisultati.\nI tempi migliori fatti segnare nel warm up di domenica mattina furono i seguenti:\nGara.\nResoconto.\nAlla partenza Coulthard scatt\u00f2 meglio di Schumacher, affiancandolo, ma fu stretto dal pilota della Ferrari e dovette cedere la seconda posizione a Barrichello. H\u00e4kkinen mantenne la quarta posizione, mentre Villeneuve e Frentzen passarono dalla quarta fila al quinto e sesto posto. Al 12\u00ba giro Heidfeld tampon\u00f2 il compagno di squadra Alesi; proprio il pilota francese ed Herbert furono i primi a rifornire. Al 22\u00ba passaggio Coulthard super\u00f2 Barrichello, in crisi di gomme; il brasiliano effettu\u00f2 la sua prima sosta al 25\u00ba giro, rientrando in pista alle spalle anche di H\u00e4kkinen, che aveva gi\u00e0 rifornito in precedenza cos\u00ec come Ralf Schumacher, Frentzen e Villeneuve.\nLiberatisi di Barrichello, i due piloti della McLaren cominciarono a ridurre il distacco da Michael Schumacher, anche lui in crisi a causa dell'usura degli pneumatici. Coulthard attacc\u00f2 il pilota tedesco una prima volta al 33\u00ba giro, senza riuscire nel proprio intento; sette tornate pi\u00f9 tardi il pilota scozzese port\u00f2 a termine la manovra, cominciando subito a distanziare il rivale. Anche H\u00e4kkinen raggiunse Schumacher, senza per\u00f2 riuscire a sopravanzarlo neppure nel corso della seconda sosta ai box, al 43\u00ba giro.\nAlle spalle dei primi quattro Ralf Schumacher conquist\u00f2 la sesta piazza superando Trulli nel corso del 53\u00ba giro. Durante il 59\u00ba passaggio sulla Ferrari di Schumacher il propulsore cedette, costringendo il tedesco al ritiro e consegnando alla McLaren una facile doppietta, con Coulthard davanti a H\u00e4kkinen. Terzo chiuse Barrichello, seguito da Villeneuve, Ralf Schumacher e Trulli. Nel Campionato Piloti, il ritiro di Schumacher riapr\u00ec la lotta per la vittoria finale, con Coulthard che si port\u00f2 a meno dodici ed H\u00e4kkinen a meno diciotto; nel Campionato Costruttori la McLaren recuper\u00f2 nettamente sulla Ferrari, portandosi a sei lunghezze.\nFonti.\nTutti i dati statistici provengono da Autosprint n.27/2000\nPasso falso Ferrari, Coulthard ringrazia - f1world.it/amarcord"}
{"id": "1980326", "revid": "104265", "url": "https://it.wikipedia.org/wiki?curid=1980326", "title": "Ultrasaurus tabriensis", "text": "L'ultrasauro (Ultrasaurus tabriensis) \u00e8 un dinosauro erbivoro appartenente ai sauropodi. Visse nel Cretaceo inferiore (Aptiano/Albiano, circa 115 milioni di anni fa) e i suoi resti fossili sono stati ritrovati in Corea del Sud. Non deve essere confuso con il pi\u00f9 famoso \"Ultrasauros\" americano.\nClassificazione.\nQuesto dinosauro \u00e8 noto esclusivamente per resti frammentari comprendenti parte di un omero, ritrovati nel 1977 nella formazione Gugyedong. Inizialmente questo osso fossilizzato venne considerato un'ulna di un gigantesco sauropode brachiosauride (Kim, 1981) e in seguito venne descritto ufficialmente come \"Ultrasaurus tabriensis\". Secondo altri studiosi (Chang et al., 1982) l'\"ulna\" doveva in realt\u00e0 essere parte di un femore o di una tibia. Solo nel 1988 Gregory Scott Paul interpret\u00f2 correttamente il fossile come un omero. \n\u00c8 da notare come la descrizione di \"Ultrasaurus\", avvenuta nel 1983, abbia precluso la possibilit\u00e0 di denominare allo stesso modo i resti di un grande sauropode nordamericano noto da molti anni con il nome informale di \"Ultrasaurus\"; successivamente (1985) l'esemplare nordamericano \u00e8 stato descritto come \"Ultrasauros\". \nAttualmente \"Ultrasaurus tabriensis\" non \u00e8 considerato un genere valido, a causa dell'estrema frammentariet\u00e0 dei resti fossili; si suppone che fosse un sauropode di taglia modesta, lungo forse 13 metri, probabilmente appartenente ai neosauropodi ma non ai Somphospondyli a causa della mancanza di un processo sull'omero tipica di questo clade (Barrett et al., 2002)."}
{"id": "1980330", "revid": "22475", "url": "https://it.wikipedia.org/wiki?curid=1980330", "title": "Nj\u00e1ls saga", "text": "La Nj\u00e1ls saga (Saga di Nj\u00e1ll), o Brennu-Nj\u00e1ls saga (Saga del rogo di Nj\u00e1ll), \u00e8 probabilmente la pi\u00f9 famosa saga degli Islandesi; in Islanda ci si riferisce comunemente ad essa semplicemente come alla Nj\u00e1la. Fu scritta in Islanda nel XIII secolo ed \u00e8 ambientata sull'isola stessa nel periodo tra la fine del X e l'inizio dell'XI secolo.\nQuesta saga/poema epico islandese descrive lo svolgersi di una serie di faide di sangue; si crede che il suo autore sia vissuto nell'Islanda sud-orientale, ma \u00e8 noto poco altro di lui. Questa saga aveva l'alta reputazione ampiamente meritata di pi\u00f9 grande saga degli Islandesi; l'ampiezza degli argomenti e i riferimenti nel testo indicano che il suo autore doveva essere estremamente colto.\nGli eventi narrati si svolgono tra il 960 e il 1020, come testimoniato dai riferimenti storici a re Haraldr gr\u00e1feldr di Norvegia (961-976) nel terzo capitolo, alla conversione al Cristianesimo dell'Islanda nel 999 narrata nei capitoli 94-101 e alla Battaglia di Clontarf (fuori Dublino) del 1014 nominata nel penultimo capitolo.\nSebbene l'opera concordi ampiamente con la storia a noi nota e si riferisca a molte localit\u00e0 che \u00e8 ancora possibile trovare nell'Islanda meridionale, gli studiosi continuano a cercare indizi che indichino quali parti della saga riportano accuratamente gli eventi storici e quali riflettano le distorsioni dell'arte del racconto. Il luogo dell'evento centrale della saga, l'attacco e l'incendio della fattoria di Nj\u00e1ll, \u00e8 stato ritrovato dal lavoro degli archeologi in un sito, corrispondente alla descrizione fisica del luogo, in cui sono state scoperte tracce di un edificio bruciato.\nLa saga ci ha tramandato la natura auto-sostentatrice delle faide di sangue e i metodi usati dallo Stato libero d'Islanda per tentare di risolverli. Essa si estende oltre l'Islanda, ed include una descrizione, breve e non proprio aderente alla verit\u00e0 storica, della Battaglia di Clontarf e della morte di Brian Boru.\nIl nome della saga \u00e8 di origine gaelica, da \"Niall\" (nome del protagonista, Nj\u00e1ll \u00deorgeirsson, in lingua norrena).\nTrama.\nHr\u00fatur e Hallger\u00f0ur.\nIl primo episodio copre il periodo tra il fidanzamento fra Hr\u00fatur Herj\u00f3lfsson e Unnur e le orribili conseguenze del loro divorzio. Ci vengono mostrate le sue gesta in Norvegia, dove ottenne onore a corte e in battaglia, ma nel contempo rovin\u00f2 il suo futuro matrimonio divenendo l'amante dell'anziana regina madre Gunnhildr; quando egli rifiut\u00f2 di sposarsi con Gunnhildr affermando di avere una donna in Islanda, ella lo maledisse in modo che non potesse consumare il matrimonio. Dopo che Unnur ebbe divorziato da lui, Hr\u00fatur trattenne la dote sfidando il padre di Unnur a combattere. Anche se era conforme alla legge islandese, ci\u00f2 era un'azione moralmente ingiusta.\nIl primo capitolo fornisce una delle introspezioni di Hr\u00fatur quando egli commenta cos\u00ec la sua bellissima nipote: \"Davvero non so come quegli occhi astuti siano entrati in famiglia\". La saga prosegue seguendo questa nipote, Hallger\u00f0ur, attraverso i suoi primi due matrimoni; entrambi i mariti morirono sotto l'ascia di chi pagava la dote, il brutale padre adottivo di Hallger\u00f0ur, di nome \u00dej\u00f3st\u00f3lfur. Ella provoc\u00f2 la prima delle due morti ma non la seconda, sebbene essa sia seguita ad una discussione tra lei e il marito; fu Hr\u00fatur che, a dispetto dei legami familiari, vendic\u00f2 la sua morte uccidendo \u00dej\u00f3st\u00f3lfur.\nGunnarr e Nj\u00e1ll.\nOra vengono introdotti i personaggi di Gunnar H\u00e1mundarson e Nj\u00e1ll \u00deorgeirsson (il protagonista). Gunnarr \u00e8 un uomo di forza fisica fuori dal comune, e Nj\u00e1ll ha una sagacia altrettanto eccezionale; essi sono grandi amici. Quando Gunnarr \u00e8 obbligato a riprendere la richiesta di dote di Unnur contro Hr\u00fatur, Nj\u00e1ll gli spiega come fare. Con un abile messinscena, Gunnarr comincia il processo legale in casa di Hr\u00fatur stesso; egli segue il dubbio esempio di Hr\u00fatur quando si arriva alla corte, e Hr\u00fatur, che aveva precedentemente vinto grazie ad una minaccia, perde per una minaccia.\nUn giorno, Gunnarr torna da un viaggio in Scandinavia. Si reca all'Al\u00feingi, l'assemblea annuale, e qui incontra Hallger\u00f0ur; entrambi si innamorano l'uno dell'altra e si fidanzano immediatamente, nonostante gli avvertimenti di Hr\u00fatur riguardo al carattere di Hallger\u00f0ur e i cattivi presentimenti di Nj\u00e1ll.\nI timori di Hr\u00fatur e Nj\u00e1ll si rivelano fondati quando Hallger\u00f0ur entra in conflitto con la moglie di Nj\u00e1ll, Berg\u00fe\u00f3ra. Hallger\u00f0ur incanta alcuni personaggi poco raccomandabili perch\u00e9 uccidano i membri del casato di Nj\u00e1ll, ma l'animosa Berg\u00fe\u00f3ra esige vendetta; dopo ogni uccisione i loro mariti si accordano finanziariamente a seconda dello status delle vittime. La quinta vittima \u00e8 \u00de\u00f3r\u00f0ur Freedmansson, tutore dei figli di Nj\u00e1ll; \u00der\u00e1inn Sigf\u00fasson, zio di Gunnarr e genero di Hallger\u00f0ur, era in compagnia dei suoi uccisori. Quando la faida finisce e si stabiliscono gli accordi finanziari, la presenza di \u00der\u00e1inn a quell'omicidio causa in seguito conflitti.\nLe faide di Gunnarr.\nHallger\u00f0ur utilizza ora uno dei suoi seguaci per rapinare in casa di un uomo avaro chiamato Otkell. Gunnarr cerca immediatamente di pagare l'ammenda, ma le sue generose offerte non vengono accettate. Viene intentata una causa contro di lui, che, con l'aiuto di Nj\u00e1ll, vince guadagnando grandi onori; tuttavia, nel protestare con Hallger\u00f0dur per il furto, egli la schiaffeggia. A questo segue un accidentale ferimento di Gunnarr da parte di Otkell; un insulto segue la ferita e Gunnarr va riluttante a vendicarsi: con un tardivo aiuto da parte di suo fratello Kolskeggur, egli uccide Otkell e i suoi compagni. Grazie all'influenza di Nj\u00e1ll si riesce a stabilire un nuovo accordo, e la reputazione di Gunnarr cresce; Nj\u00e1ll lo avverte che questo sarebbe stato l'inizio della sua carriera di omicida.\nIn seguito, Gunnarr accetta una sfida di combattimento a cavallo da parte di un uomo chiamato Starka\u00f0ur. Nel corso del combattimento i suoi avversari imbrogliano e Gunnarr si ritrova in un vivace alterco. Nj\u00e1ll cerca di mediare ma \u00de\u00f3rgeir Starka\u00f0sson rifiuta ogni compromesso. In un viaggio con i suoi due fratelli, Gunnarr cade in un'imboscata di Starka\u00f0ur e i suoi alleati; nella battaglia muoiono quattordici degli attaccanti e uno dei due fratelli di Gunnarr, Hj\u00f6rtur.\nDietro a tutto questo c'\u00e8 il figlio di Unnur, M\u00f6r\u00f0ur Valgar\u00f0sson; M\u00f6r\u00f0ur invidia e odia Gunnarr, e sfrutta gli altri uomini per i suoi fini. Era venuto a sapere che Nj\u00e1ll aveva profetizzato che Gunnarr sarebbe morto se avesse ucciso due membri della stessa famiglia, cos\u00ec istiga alcune persone insoddisfatte per gli accordi ad attaccare Gunnarr; nuovamente Gunnarr vince il combattimento, ma uccide un secondo uomo nella stessa famiglia. L'accordo che ne deriva stabilisce che Gunnarr e Kolskeggur debbano lasciare l'Islanda per tre anni.\nVengono compiuti i preparativi per l'esilio, ma, appena Gunnarr lascia casa sua, guarda verso di essa, e commosso dalla bellezza della sua patria si risolve a non lasciare l'Islanda, diventando cos\u00ec un fuorilegge; perci\u00f2 va avanti con la sua vita come se nulla fosse cambiato ma i suoi nemici, M\u00f6r\u00f0ur tra essi, cercano vendetta. Gunnarr si difende in casa sua finch\u00e9 la corda del suo arco si rompe; Hallger\u00f0ur compie l'ennesima infamia rifiutandosi di dargli alcuni capelli per riparare il suo arco: questo per vendetta per averla schiaffeggiata al processo per il furto a casa di Otkell (alcuni studiosi hanno scelto invece di interpretare questo episodio come il riscatto della figura di Hallger\u00f0ur, per il fatto che i capelli umani sono inutilizzabili come sostituto della corda di un arco: Gunnarr chiede qualcosa che lui sa essere inutile, ed ella, conscia anche lei dell'inutilit\u00e0 dei suoi capelli, fa passare il suo rifiuto per una vendetta). I nemici di Gunnarr resistono alla proposta di M\u00f6r\u00f0ur di bruciarlo con la casa bocciandola come vergognosa, ma alla fine devono sfondare il tetto per arrivare a Gunnarr. Skarp-H\u00e9\u00f0inn, figlio di Nj\u00e1ll, assiste Hogni Gunnarsson in alcuni atti di vendetta prima che sia raggiunto un accordo.\nK\u00e1ri e i figli di Nj\u00e1ll.\nIn quel periodo in Scandinavia si organizzano due spedizioni in Islanda: quella di \u00der\u00e1inn Sigf\u00fasson e quella dei figli di Nj\u00e1ll. Entrambe tornano con grandi onori e con nuovi compagni di viaggio: \u00der\u00e1inn riporta indietro il malvagio Hrappur il Traditore, i figli di Nj\u00e1ll il nobile K\u00e1ri, che poi sposer\u00e0 la loro sorella. Tuttavia i figli di Nj\u00e1ll ricordano anche il dolore causato dalla maniera in cui il de facto governatore della Norvegia, Haakon Sigurdsson conte di Lade, li ha trattati, e di ci\u00f2 incolpano irrazionalmente \u00der\u00e1inn. Sebbene Nj\u00e1ll dica loro di essere stati pazzi a sollevare la questione, consiglia loro di renderla pubblica, cosicch\u00e9 sia vista come una questione d'onore. \u00der\u00e1inn rifiuta un accordo, e i membri del suo seguito, tra cui Hallger\u00f0ur (qui alla sua ultima apparizione), li insultano.\nSegue la pi\u00f9 drammatica delle battaglie della saga. I figli di Nj\u00e1ll accompagnati da K\u00e1ri si preparano a tendere un'imboscata a \u00der\u00e1inn e ai suoi compagni; un ponte di ghiaccio su un torrente li separa. Skarph\u00e9\u00f0inn supera i fratelli, salta il torrente e scivola sul ghiaccio oltre \u00der\u00e1inn, decapitandolo mentre passava; gli altri uccidono quattro uomini, tra cui Hrapp.\nIl fratello di \u00der\u00e1inn, Ketill, sposa la figlia di Nj\u00e1ll, e tra loro stipulano un accordo; inoltre, per frenare ogni futura contesa, Nj\u00e1ll adotta il figlio di \u00der\u00e1inn, H\u00f6skuldur, come suo figlio adottivo. H\u00f6skuldur cresce nella casa di Nj\u00e1ll ed \u00e8 da questi amato e favorito; quando \u00e8 completamente cresciuto, Nj\u00e1ll ottiene per lui la carica di capitano e una moglie adeguata, Hildigunn.\nA questo punto la saga narra la storia della conversione dell'Islanda al Cristianesimo nel 999.\nH\u00f6skuldur e Flosi: il rogo.\nM\u00f6r\u00f0ur Valgar\u00f0sson ora trova che H\u00f6skuldur abbia un cos\u00ec grande successo come capo che la sua stessa influenza ne risulta oscurata. Egli istiga i figli di Nj\u00e1ll contro H\u00f6skuldur; la parte tragica della saga \u00e8 che essi sono cos\u00ec eccitati dai suoi consigli che, insieme a M\u00f6r\u00f0ur e K\u00e1ri, lo uccidono mentre sta seminando il suo campo. Come dice un personaggio: \"H\u00f6skuldur \u00e8 stato ucciso per meno di niente; tutti gli uomini piangono la sua morte; ma nessuno pi\u00f9 di Nj\u00e1ll, suo padre adottivo\".\nFlosi, lo zio di Hildigunn (la moglie di H\u00f6skuldur), vuole vendetta per l'omicidio e cerca l'aiuto di capi potenti; \u00e8 spinto da Hildigunn a non accettare accordi, ma solo il sangue degli assassini. I figli di Nj\u00e1ll si ritrovano a dover implorare aiuto all'Al\u00feingi. Skarp-H\u00e9\u00f0inn diventa ferocemente fatalistico ed insulta molti di quelli che avrebbero potuto aiutarli.\nDopo alcune scaramucce legali, vengono scelti gli arbitri, tra cui Snorri che propone per H\u00f6skuldur un guidrigildo tre volte pi\u00f9 grande del normale: \u00e8 talmente grande che pu\u00f2 essere pagato solo col contributo degli arbitri e di molti membri dell'Al\u00feingi. Alla fine viene riunita la grande somma, e Nj\u00e1ll vi aggiunge dei calzari; Flosi si dichiara insultato dall'offerta di un capo di vestiario unisex, e l'accordo salta.\nOgnuno lascia l'Al\u00feingi e si prepara, tra presagi e profezie, per il gran finale. Un centinaio di uomini cala sulla casa di Nj\u00e1ll a Berg\u00fe\u00f3rshvoll, trovandola difesa da una trentina di persone; la vittoria per Flosi dovr\u00e0 essere a qualche costo. Nj\u00e1ll tuttavia suggerisce che i suoi figli si difendano da dentro la casa, ed essi, sebbene ritengano che sia un'idea folle, accettano. Flosi e i suoi uomini danno fuoco all'edificio.\nSia gli innocenti che i colpevoli sono circondati. Flosi permette agli innocenti di scappare, ma Nj\u00e1ll, Berg\u00fe\u00f3ra e loro nipote \u00de\u00f3r\u00f0ur rimangono nell'edificio a morire con i colpevoli; Helgi viene ucciso mentre cerca di scappare. Alla fine muoiono undici persone, ma non K\u00e1ri che fugge coperto dal fumo; Flosi sa che K\u00e1ri cercher\u00e0 vendetta per il rogo.\nL'Al\u00feingi.\nEntrambe le parti si riuniscono nell'Al\u00feingi. Viene intentata un'azione legale contro coloro che avevano appiccato l'incendio e comincia una disputa tra le due parti. \u00de\u00f3rhall, figlio adottivo di Nj\u00e1ll, era stato istruito nella legge da Nj\u00e1ll, ma viene tenuto lontano dal processo per una gamba infettata. Alla fine, quando l'azione sembra in procinto di fallire, egli fa sgorgare il pus dalla gamba con la sua lancia e comincia a combattere. Gli uomini di Flosi vengono sospinti indietro finch\u00e9 Snorri non riesce a separare le parti; nella confusione muoiono alcuni uomini, tra cui Lj\u00f3tur, cognato di Flosi.\nIl padre di Lj\u00f3tur, Hallur da S\u00ed\u00f0a, trae vantaggio dal truce atto per invocare la pace, e, in un atto che segna il passaggio dal pensiero vichingo a quello cristiano, non cerca alcuna compensazione per la morte di suo figlio. Mossi da ci\u00f2, tutti tranne K\u00e1ri e \u00de\u00f3rgeir trovano un accordo, mentre tutti contribuiscono al guidrigildo di Lj\u00f3tur; i responsabili dell'incendio vengono esiliati.\nPrima che i Sigf\u00fasson raggiungano casa K\u00e1ri li attacca, e quasi tutto il resto della saga descrive la sua vendetta per l'incendio; egli \u00e8 aiutato da \u00de\u00f3rgeir e da uno spaccone di nome Bj\u00f6rn, ed insieme seguono le loro vittime fino alle Isole Orcadi e al Galles. Il momento pi\u00f9 drammatico \u00e8 l'irruzione nella reggia dello jarl delle Orcadi, durante la quale K\u00e1ri uccide un uomo che stava fornendo una versione del racconto dell'incendio diffamatoria per chi ne era rimasto vittima.\nDopo un pellegrinaggio a Roma, Flosi torna in Islanda. K\u00e1ri lo segue e fa naufragio presso la casa di Flosi. A testimonianza della nobilt\u00e0 di Flosi, costui va a salvarlo, ed insieme i due fanno pace; K\u00e1ri sposa la vedova di H\u00f6skuldur, e al termine della saga c'\u00e8 una completa riconciliazione."}
{"id": "1980333", "revid": "287204", "url": "https://it.wikipedia.org/wiki?curid=1980333", "title": "Njals saga", "text": ""}
{"id": "1980334", "revid": "114325", "url": "https://it.wikipedia.org/wiki?curid=1980334", "title": "Saga di Nj\u00e1ll", "text": ""}
{"id": "1980335", "revid": "287204", "url": "https://it.wikipedia.org/wiki?curid=1980335", "title": "Saga di Njall", "text": ""}
{"id": "1980337", "revid": "114325", "url": "https://it.wikipedia.org/wiki?curid=1980337", "title": "Nj\u00e1lssaga", "text": ""}
{"id": "1980339", "revid": "599013", "url": "https://it.wikipedia.org/wiki?curid=1980339", "title": "Juan Manuel L\u00f3pez Iturriaga", "text": ""}
{"id": "1980340", "revid": "287204", "url": "https://it.wikipedia.org/wiki?curid=1980340", "title": "Njalssaga", "text": ""}
{"id": "1980342", "revid": "4711", "url": "https://it.wikipedia.org/wiki?curid=1980342", "title": "Juanma L\u00f3pez Iturriaga", "text": ""}
{"id": "1980344", "revid": "287204", "url": "https://it.wikipedia.org/wiki?curid=1980344", "title": "Juan Manuel Lopez Iturriaga", "text": ""}
{"id": "1980345", "revid": "114325", "url": "https://it.wikipedia.org/wiki?curid=1980345", "title": "Brennu-Nj\u00e1ls saga", "text": ""}
{"id": "1980346", "revid": "287204", "url": "https://it.wikipedia.org/wiki?curid=1980346", "title": "Brennu-Njals saga", "text": ""}
{"id": "1980348", "revid": "114325", "url": "https://it.wikipedia.org/wiki?curid=1980348", "title": "Brennu-Nj\u00e1lssaga", "text": ""}
{"id": "1980349", "revid": "287204", "url": "https://it.wikipedia.org/wiki?curid=1980349", "title": "Brennu-Njalssaga", "text": ""}
{"id": "1980351", "revid": "114325", "url": "https://it.wikipedia.org/wiki?curid=1980351", "title": "Saga del rogo di Nj\u00e1ll", "text": ""}
{"id": "1980352", "revid": "287204", "url": "https://it.wikipedia.org/wiki?curid=1980352", "title": "Saga del rogo di Njall", "text": ""}
{"id": "1980353", "revid": "599013", "url": "https://it.wikipedia.org/wiki?curid=1980353", "title": "Fernando Arcega", "text": "\u00c8 il fratello minore di Jos\u00e9 \u00c1ngel Arcega."}
{"id": "1980357", "revid": "4711", "url": "https://it.wikipedia.org/wiki?curid=1980357", "title": "Fernando Arcega Aperte", "text": ""}
{"id": "1980359", "revid": "287204", "url": "https://it.wikipedia.org/wiki?curid=1980359", "title": "Pausa", "text": ""}
{"id": "1980360", "revid": "4711", "url": "https://it.wikipedia.org/wiki?curid=1980360", "title": "Andr\u00e9s Jim\u00e9nez Fern\u00e1ndez", "text": ""}
{"id": "1980362", "revid": "729019", "url": "https://it.wikipedia.org/wiki?curid=1980362", "title": "Gran Premio motociclistico di Cina 2005", "text": "Il Gran Premio motociclistico di Cina 2005 corso il 1\u00ba maggio, \u00e8 stato il terzo Gran Premio della stagione 2005 del motomondiale e ha visto vincere: la Yamaha di Valentino Rossi in MotoGP, Casey Stoner nella classe 250 e Mattia Pasini nella classe 125.\nSi \u00e8 trattato del primo Gran Premio disputato in Cina e per il pilota italiano Pasini si \u00e8 trattato della prima vittoria nel motomondiale."}
{"id": "1980364", "revid": "344503", "url": "https://it.wikipedia.org/wiki?curid=1980364", "title": "Rodrigo Prieto", "text": ""}
{"id": "1980372", "revid": "1543377", "url": "https://it.wikipedia.org/wiki?curid=1980372", "title": "30 Rock", "text": "30 Rock \u00e8 una serie televisiva statunitense trasmessa dall'11 ottobre 2006 al 31 gennaio 2013 sulla NBC.\nIdeata dall'attrice e comica Tina Fey, anche protagonista della serie, segue le vicende del dietro le quinte del \"The Girlie Show\", un immaginario show comico dal vivo, che si ispira all'esperienza della Fey come autrice del \"Saturday Night Live\". Il nome \"30 Rock\" si riferisce al luogo in cui si trova il 30 Rockefeller Plaza, sede degli studi televisivi della NBC, al numero 30 della Rockefeller Plaza di Midtown Manhattan, a New York.\nNel corso delle varie stagioni ha ottenuto un forte successo di critica, conquistando anche numerosi premi televisivi, tra cui quattordici Emmy Awards e sei Golden Globes.\nIn Italia le prime due stagioni sono state trasmesse dal 29 gennaio 2009 sulla rete televisiva pay Lei, della piattaforma satellitare Sky Italia, mentre a partire dalla terza stagione \u00e8 andata in onda sul canale della stessa piattaforma Sky Uno. In chiaro \u00e8 invece trasmessa dal 17 aprile 2011 sul canale del digitale terrestre Rai 4.\nTrama.\nLiz Lemon \u00e8 la capo sceneggiatrice del \"The Girlie Show\", uno show comico dal vivo con protagonista Jenna Maroney, attrice che ha un continuo bisogno di essere al centro dell'attenzione, poi rinominato in \"TGS with Tracy Jordan\" dopo l'ingaggio dell'attore comico Tracy Jordan, nonostante sia celebre pi\u00f9 per le sue bravate nella vita quotidiana che per la capacit\u00e0 di recitazione. Viene ingaggiato dal neo-responsabile della programmazione della NBC, tipico dirigente ultra-conservatore, Jack Donaghy, contro la volont\u00e0 della capo sceneggiatrice e produttrice dello show. Liz Lemon, trentenne single che fatica a costruirsi una vita fuori dall'ambiente di lavoro, \u00e8 quotidianamente impegnata a gestire il dietro le quinte del suo programma, cercando di rendere produttivo il suo particolare gruppo di autori e gestendo le necessit\u00e0 degli attori protagonisti, che la costringono continuamente a ricorrere a dei compromessi. Unico amico con cui sfogarsi e trovare conforto in una vita dedicata totalmente al lavoro \u00e8 il suo capo Jack Donaghy, che \u00e8 per lei una sorta di mentore.\nPersonaggi e interpreti.\nLiz Lemon.\nElizabeth Miervaldis \"Liz\" Lemon \u00e8 interpretata da Tina Fey ed \u00e8 la protagonista della serie. Liz proviene da una citt\u00e0 chiamata Whiteheaven. La sua famiglia viene introdotta durante la seconda stagione: il padre Dick e la madre Margareth si dimostrano ottimisti e di grande appoggio per la carriera della figlia, per lo meno in apparenza. Il fratello Mitch ha avuto un incidente di sci l'8 dicembre 1985. Da quel momento in poi \u00e8 rimasto \"intrappolato\" al giorno precedente l'incidente e per i 22 anni successivi ha creduto di essere un diciassettene che vive nel 1985. Liz vive in un appartamento al 160 Riverside Drive, che \u00e8 un complesso residenziale esistente situato a New York e lavora come \"head writer\" (sceneggiatore capo) nel programma immaginario \"TGS with Tracy Jordan\", che nella serie va in onda sulla rete americana esistente NBC.&lt;br&gt;Liz \u00e8 spesso dipinta come una \"geek\": se da una parte \u00e8 una brillante scrittrice, lo stesso non si pu\u00f2 dire per le sue capacit\u00e0 di relazioni sociali. Ha un senso dell'umorismo che tende al sarcastico. Pi\u00f9 volte la si vede mangiare o cercare cibo in condizioni di stress (in un quadro nel suo ufficio \u00e8 rappresentato un piatto di patatine fritte con ketchup). Nonostante mangi \"cibo spazzatura\" il suo peso non ne risente, anche perch\u00e9 non la si vede spesso condurre un pasto regolare e completo. Secondo quanto detto da Fey, Liz non \u00e8 bulimica, \"le piace solo mangiare\". Apparentemente parla bene il tedesco, tuttavia nell'episodio 2x10 diventa evidente che ha delle carenze di base perch\u00e9 confonde i verbi \"vendere\" e \"comprare\" (\"verkaufen\"/\"kaufen\"), creando non pochi problemi a Jack. Liz \u00e8 irritata dalla maleducazione e da chi infrange le regole. Una dimostrazione arriva nella scena iniziale dell'episodio pilota, quando un uomo per superare tutti nella fila creatasi al banchetto, semplicemente crea una \"fila alternativa\". Liz allora compra tutti gli hot dog dandoli \"alle persone buone\" che erano stati in fila dietro di lei. Quando \u00e8 arrabbiata risulta essere molto impulsiva. Nel corso della seconda stagione si scopre una delle debolezze di Liz, cio\u00e8 il suo istinto materno. Dopo aver creduto di essere incinta di Dennis Duffy, chiede aiuto a Jack per le pratiche di adozione.&lt;br&gt;Come la stessa Tina Fey, Liz \u00e8 appassionata di \"Guerre stellari\", spesso si riferisce alla trilogia originale per spiegare le sue sensazioni e le sue azioni. Per quattro Halloween di seguito si \u00e8 travestita da Leila, e lo stesso fa durante la selezione di una giuria popolare, in modo da essere congedata. \u00c8 una fan di \"Heroes\" e il suo personaggio preferito \u00e8 Hiro Nakamura. Da un punto di vista politico le sue affermazioni tendono ad inquadrarla tra i democratici. Pi\u00f9 volte nello show vengono fatti espliciti riferimenti a Barack Obama.&lt;br&gt;Proprio come Tina Fey, che fu capo sceneggiatore del programma televisivo \"Saturday Night Live\" (\"SNL\") dal 1999 al 2006, Liz Lemon ricopre lo stesso ruolo nel programma \"TGS with Tracy Jordan\". Per tale motivo \u00e8 opinione diffusa che Lemon sia una versione, trasportata su schermo, della stessa Fey. A confermarlo, un'intervista rilasciata dalla Fey prima della messa in onda dell'episodio pilota, in cui afferma che Liz \u00e8 lei stessa \"cinque o sei anni fa, quando stavo iniziando il mio lavoro e dovevo capire come gestirmi con forti personalit\u00e0, come arrivare a fine giornata dovendo, in certo modo, impaurire gli altri, ma facendo finta di non essere impaurita da loro\". Fey ha dichiarato di inserire nella costruzione del personaggio degli episodi che le sono accaduti realmente, per rendere il tutto pi\u00f9 realistico.\nGuest star.\nTra le guest star della prima stagione sono presenti Stephanie March, Doug Moe, Aubrey Plaza, Conan O'Brien, Whoopi Goldberg, John McEnroe, Rachel Dratch, Paul Reubens, Isabella Rossellini, Joy Behar, Rip Torn, Charlyne Yi, Nathan Lane, Anna Chlumsky, Molly Shannon, Emily Mortimer, LL Cool J e Ghostface Killah.\nNella seconda stagione appaiono Jerry Seinfeld, Steve Buscemi, Jackie Mason, Carrie Fisher, Edie Falco, Al Gore, David Schwimmer, Andy Richter, Buck Henry, Anita Gillette, Edward Herrmann, Gladys Knight, Tim Conway, Michael Bloomberg, Brian Dennehy e Matthew Broderick.\nNella terza stagione appaiono Megan Mullally, Oprah Winfrey, Harry Anderson, Jennifer Aniston, Markie Post, Charlie Robinson, Steve Martin, Diane Neal, Robyn Lively, Salma Hayek, Nancy O'Dell, Bill Bush, Peter Dinklage, Laila Robins, Maria Thayer, Larry King, Patti LuPone, Calvin Klein, Adam West, Don Pardo, Roger Bart, Steve Buscemi e Alan Alda. Nel finale di stagione inoltre appaiono nel ruolo di s\u00e9 stessi Clay Aiken, Sara Bareilles, Beastie Boys, Mary J. Blige, Elvis Costello, Sheryl Crow, Steve Earle, Wyclef Jean, Norah Jones, Talib Kweli, Cyndi Lauper, Adam Levine, Michael McDonald, Rhett Miller, Moby, John Lithgow, Robert Randolph e Rachael Yamagata.\nNella quarta stagione sono presenti Steve Buscemi, Savanna Samson, Jimmy Fallon, Jeff Dunham, Betty White, Shawn Levy, Al Gore, Whoopi Goldberg, Julianne Moore, Larry Wilcox, James Franco, Elizabeth Banks, Jon Bon Jovi, Jon Hamm, Horatio Sanz, Michael Sheen, James Rebhorn, Will Ferrell, Buzz Aldrin e Matt Damon. Inoltre prestano la propria voce Gilbert Gottfried, Martin Scorsese e Christopher Walken.\nNella quinta stagione appaiono Matt Damon, Elizabeth Banks, Queen Latifah, Rob Reiner, John Amos, Julia Louis-Dreyfus, Jon Hamm, Bill Hader, Rachel Dratch, Kelsey Grammer, Ann Curry, John Slattery, Daniel Sunjata, Alan Alda, Robert De Niro, Ice-T, Richard Belzer, Ken Howard, Vanessa Minnillo, John Cho, Eion Bailey, Chlo\u00eb Moretz, Terrence Mann, Susan Sarandon, Aaron Sorkin, Phil Rosenthal, Emily Mortimer, Lonny Ross, Tom Hanks, Michael Keaton, Kelly Ripa, Bono, Margaret Cho, Victor Garber, Mick Foley e Condoleezza Rice.\nProduzione.\nIdeazione.\nTina Fey nel 2002, quando era ancora capo-sceneggiatore ed attrice del \"Saturday Night Live\", port\u00f2 l'idea dello show che sarebbe diventato \"30 Rock\" alla NBC, inizialmente come una sit-com incentrata su un notiziario di un canale via cavo. Kevin Reilly, il presidente del settore intrattenimento della NBC, cap\u00ec che la Fey stava usando l'idea del notiziario come \"variante\" per raccontare le sue esperienze personali, cos\u00ec la incoraggi\u00f2 a scrivere ci\u00f2 che aveva imparato dall'esperienza al \"SNL\". Il progetto venne quindi ripensato per essere incentrato su un programma di sketch simile al \"SNL\", mentre la Fey nel frattempo, nel maggio 2003, rinnovava il contratto con la NBC per rimanere autrice del \"SNL\" fino alla stagione televisiva 2004-2005 e per poi sviluppare una serie televisiva per la prima serata prodotta dalla Broadway Video e dalla NBC Universal. Nel mese di febbraio 2005 la NBC conferm\u00f2 la produzione di un episodio pilota, inizialmente noto con il titolo di lavorazione \"Untitled Tina Fey Project\", scritto da Tina Fey e prodotto, oltre che dalla Fey, da Lorne Michaels e Joann Alfano della Broadway Video e da David Miner della 3 Arts Entertainment.\nCasting.\nNel mese di maggio 2005 furono annunciati i personaggi principali che avrebbero dato vita alla serie e venne confermato che Tina Fey, oltre che ideatrice e produttrice, sarebbe stata attrice protagonista nel ruolo di capo-sceneggiatrice di uno spettacolo televisivo dal vivo. A fine novembre 2005 si apr\u00ec ufficialmente il casting, compiuto da Tina Fey, Jen McNamara e il regista del pilot Adam Bernstein, con l'ingaggio dell'attore comico Tracy Morgan, per interpretare una delle star dell'immaginario show televisivo. Nel mese di febbraio 2006 furono ingaggiati Jack McBrayer per il ruolo di Kenneth, uno stagista che prende il suo lavoro molto seriamente, Rachel Dratch e Alec Baldwin, per il ruolo del dirigente Jack Donaghy. Nei mesi successivi si unirono al cast anche Judah Friedlander e Scott Adsit. Il 17 agosto 2006 fu ingaggiato l'ultimo membro del cast principale, Jane Krakowski, per il ruolo della star Jenna Maroney.\nRiprese.\nLa serie \u00e8 girata quasi interamente a New York. Le riprese esterne sono effettuate presso il Rockefeller Center o altri posti della citt\u00e0, mentre le scene al chiuso sono girate nei Silvercup Studios del Queens e negli studi televisivi della NBC del 30 Rockefeller Plaza.\nMusiche.\nL'accompagnamento musicale della serie \u00e8 prevalentemente di genere jazz; il compositore delle musiche \u00e8 Jeff Richmond, marito di Tina Fey, che ha anche composto il tema della sigla, che gli \u00e8 valso una nomination ai premi Emmy 2007.\nLa colonna sonora ufficiale, \"30 Rock: Original Television Soundtrack\", \u00e8 stata distribuita su CD Audio dal 16 novembre 2010 a cura della Relativity Music Group. \u00c8 composta da 31 brani, molti dei quali eseguiti da membri del cast.\nProgrammazione.\nIl 15 maggio 2006 la NBC annunci\u00f2 la programmazione di una prima stagione per la stagione televisiva 2006-2007, svelando il nome ufficiale che la serie ha assunto: \"30 Rock\", che richiama l'indirizzo del 30 Rockefeller Plaza, sede degli studi televisivi della NBC. Il primo episodio debutt\u00f2 l'11 ottobre 2006. Grazie al successo di pubblico e critica ottenuto dai primi episodi, il 1\u00ba dicembre 2006 l'ordine iniziale di 13 episodi fu esteso a 21.\nIl 4 aprile 2007 arriv\u00f2 il rinnovo per una seconda stagione, andata in onda dal 4 ottobre 2007. Il 23 maggio 2008 fu confermata anche una terza stagione, trasmessa dal 30 ottobre 2008; mentre il 15 gennaio 2009 fu annunciato il rinnovo per una quarta stagione, andata in onda dal 15 ottobre 2009. Il 5 marzo 2010 la serie venne rinnovata anche per una quinta stagione, trasmessa dal 23 settembre 2010.\nIl 15 novembre 2010 Angela Bromstad, responsabile per la programmazione del primetime della NBC, annunci\u00f2 il rinnovo per una sesta stagione, trasmessa dal 12 gennaio 2012. Previsto inizialmente per l'autunno 2011, il debutto della sesta stagione venne infatti spostato in midseason in seguito alla gravidanza di Tina Fey.\nRiconoscimenti.\nLa serie fu accolta favorevolmente dalla critica e nel corso delle varie stagioni ha raccolto numerosi premi televisivi:"}
{"id": "1980393", "revid": "75010", "url": "https://it.wikipedia.org/wiki?curid=1980393", "title": "Lodo &quot;Alfano&quot;", "text": ""}
{"id": "1980408", "revid": "599013", "url": "https://it.wikipedia.org/wiki?curid=1980408", "title": "Jos\u00e9 Biriukov", "text": ""}
{"id": "1980409", "revid": "287204", "url": "https://it.wikipedia.org/wiki?curid=1980409", "title": "Jose Biriukov", "text": ""}
{"id": "1980412", "revid": "3831", "url": "https://it.wikipedia.org/wiki?curid=1980412", "title": "Costellazioni Familiari e Sistemiche", "text": ""}
{"id": "1980415", "revid": "287204", "url": "https://it.wikipedia.org/wiki?curid=1980415", "title": "La mansion de los muertos vivientes", "text": ""}
{"id": "1980421", "revid": "599013", "url": "https://it.wikipedia.org/wiki?curid=1980421", "title": "Ferr\u00e1n Mart\u00ednez", "text": ""}
{"id": "1980424", "revid": "287204", "url": "https://it.wikipedia.org/wiki?curid=1980424", "title": "Ferran Martinez", "text": ""}
{"id": "1980425", "revid": "767487", "url": "https://it.wikipedia.org/wiki?curid=1980425", "title": "Land's End", "text": "Land's End (in cornico \"Penn an Wlas\") \u00e8 un capo della penisola di Penwith, nella contea della Cornovaglia (Inghilterra), celebre per essere il punto pi\u00f9 a sud-ovest d'Inghilterra e della Gran Bretagna. Si trova a 1400 chilometri di distanza dall'estremo nord-est dell'isola (John o' Groats), situato in Scozia.\nGeografia.\nLand's End \u00e8 il punto pi\u00f9 occidentale della terraferma d'Inghilterra. Fa parte del territorio della parrocchia civile di Sennen. Non risulta anche il punto pi\u00f9 occidentale di tutta l'isola della Gran Bretagna in quanto Corrachadh M\u00f2r, in Scozia, si trova 36\u00a0km pi\u00f9 ad ovest.\nLe Longships, un gruppo di isolotti rocciosi, sorgono a pochi chilometri di distanza al largo di Land's End, mentre le Isole Scilly si trovano circa 45\u00a0km a sud-ovest; si suppone che la mitica isola perduta di Lyonesse (a cui si fa riferimento nella letteratura Arturiana) fosse ubicata tra le Scilly e la terraferma.\nL'area del promontorio \u00e8 stata designata quale \"Important Plant Area\" da parte dell'organizzazione Plantlife, in ragione delle rare specie botaniche.\nStoria.\nNell'anno 1987 Peter de Savary acquist\u00f2 Land's End per quasi 7 milioni di sterline da David Goldstone. Egli fece costruire due nuovi edifici e gran parte dello sviluppo dell'attuale parco a tema si deve alla sua iniziativa; nel 1991 vendette sia Land's End sia John o' Groats all'uomo d'affari Graham Ferguson Lacey. Gli attuali proprietari hanno acquistato Land's End nel 1996, costituendo una societ\u00e0 denominata Heritage Attractions Limited. Le attrazioni e il parco a tema includono un campo giochi per bambini; due volte la settimana nel mese di agosto vengono organizzati spettacoli pirotecnici. Nei pressi sorge il \"Land's End Hotel\".\nNel mese di maggio 2012, Land's End \u00e8 stato al centro dell'attenzione mondiale in quanto punto di partenza della staffetta della torcia olimpica dei Giochi della XXX Olimpiade.\nClima.\nLand's End gode di un clima oceanico, simile a quello della maggior parte dell'Inghilterra sud-occidentale, con inverni leggermente pi\u00f9 miti ed estati leggermente pi\u00f9 fresche e una temperatura media annua di 11\u00a0\u00b0C. La velocit\u00e0 dei venti in inverno raggiunge i 20-25 nodi, dato superiore alla media dell'Inghilterra. La temperatura pi\u00f9 alta mai registrata \u00e8 stata 28,9\u00a0\u00b0C, mentre la pi\u00f9 bassa \u00e8 stata -3,4\u00a0\u00b0C."}
{"id": "1980426", "revid": "729019", "url": "https://it.wikipedia.org/wiki?curid=1980426", "title": "Breda-Pittoni B.P.471", "text": "Il Breda-Pittoni B.P.471 fu un aereo da trasporto bimotore, monoplano ad ala di gabbiano rovesciata, sviluppato dalla divisione aeronautica dell'azienda italiana Societ\u00e0 Italiana Ernesto Breda nei tardi anni quaranta e rimasto allo stadio di prototipo.\nIl modello, destinato sia al mercato dell'aviazione commerciale che a quella militare, non riusc\u00ec a trovare commissioni e l'unico esemplare costruito venne utilizzato dal Ministero della difesa per il trasporto del personale.\nStoria del progetto.\nLa lenta ripresa economica intrapresa dall'Italia dopo la fine della seconda guerra mondiale interess\u00f2 anche il settore aeronautico. La Breda commission\u00f2 all'ingegnere Mario Pittoni, dal 1947 responsabile dell'ufficio tecnico della divisione aeronautica (ufficialmente la V sezione Aeronautica), un velivolo bimotore da poter proporre come aereo da trasporto civile, sia passeggeri che merci, e che potesse essere riconvertito per uso militare.\nPittoni disegn\u00f2 un velivolo realizzato interamente in metallo, caratterizzato da un aspetto convenzionale, con la fusoliera dotata di ampie finestrature anteriori sia sulla parte superiore, dove era collocata la cabina di pilotaggio, sia sulla parte inferiore. La stiva di carico dietro il posto di pilotaggio era ampia e consentiva l'alloggiamento di merci o di 18 passeggeri. Posteriormente terminava in un impennaggio cruciforme monoderiva. Il carrello d'atterraggio era triciclo anteriore, dotato di ruotino d'appoggio anteriore completamente retrattile integrato da due carrelli alari semiretrattili, caratterizzati dalle ruote di grande diametro. L'ala aveva una configurazione ad ala di gabbiano rovesciata, il che favoriva l'uso di un carrello dalla gambe di forza di lunghezza ridotta, ed era montata media ed a sbalzo.\nIl prototipo, che assunse la matricola militare MM.61801, vol\u00f2 per la prima volta nell'agosto 1950, equipaggiato con due motori radiali Pratt &amp; Whitney R-1830-92 Twin Wasp capaci di 1\u00a0200 hp (895 kW) ciascuno.\nPur essendo stato proposto per diverse tipologie di impieghi non vi furono commissioni, il che fece abbandonare il progetto. L'unico prototipo realizzato venne utilizzato dal Ministero della difesa per il trasporto del personale fino alla sua radiazione."}
{"id": "1980427", "revid": "599013", "url": "https://it.wikipedia.org/wiki?curid=1980427", "title": "Jos\u00e9 Antonio Montero", "text": ""}
{"id": "1980429", "revid": "287204", "url": "https://it.wikipedia.org/wiki?curid=1980429", "title": "Jose Antonio Montero", "text": ""}
{"id": "1980432", "revid": "149727", "url": "https://it.wikipedia.org/wiki?curid=1980432", "title": "Berlino-Charlottenburg-Nord", "text": ""}
{"id": "1980434", "revid": "599013", "url": "https://it.wikipedia.org/wiki?curid=1980434", "title": "Ennio Salvador", "text": "Professionista dal 1982 al 1989, vinse il Trofeo Matteotti 1988.\nCarriera.\nPassista/scalatore degli anni ottanta, Salvador ottenne tre successi nel corso della sua esperienza professionistica. Vinse due volte consecutivamente il Gran Premio Montelupo e nel 1988 il Trofeo Matteotti.\nOltre a queste vittorie ottenne anche alcuni piazzamenti di rilievo in tappe del Giro d'Italia; concluse due volte terzo al Giro del Friuli 1982 e 1984, terzo al Giro della Provincia di Reggio Calabria 1985 ed ancora terzo al Trofeo Matteotti 1982."}
{"id": "1980438", "revid": "599013", "url": "https://it.wikipedia.org/wiki?curid=1980438", "title": "Jos\u00e9 \u00c1ngel Arcega", "text": "\u00c8 il fratello maggiore di Fernando Arcega."}
{"id": "1980439", "revid": "287204", "url": "https://it.wikipedia.org/wiki?curid=1980439", "title": "Jose Angel Arcega", "text": ""}
{"id": "1980440", "revid": "98077", "url": "https://it.wikipedia.org/wiki?curid=1980440", "title": "B.N.L.", "text": ""}
{"id": "1980441", "revid": "289247", "url": "https://it.wikipedia.org/wiki?curid=1980441", "title": "Jos\u00e9 \u00c1ngel Arcega Aperte", "text": ""}
{"id": "1980447", "revid": "228587", "url": "https://it.wikipedia.org/wiki?curid=1980447", "title": "V\u00e4versunda", "text": "V\u00e4versunda \u00e8 una piccola parrocchia civile che faceva parte, storicamente, della centena di Dal nella provincia svedese di \u00d6sterg\u00f6tland. Questa localit\u00e0 ha dato i natali al chimico J\u00f6ns Jacob Berzelius."}
{"id": "1980450", "revid": "4711", "url": "https://it.wikipedia.org/wiki?curid=1980450", "title": "Juan Orenga", "text": ""}
{"id": "1980451", "revid": "716642", "url": "https://it.wikipedia.org/wiki?curid=1980451", "title": "Kevin Sheedy", "text": ""}
{"id": "1980453", "revid": "599013", "url": "https://it.wikipedia.org/wiki?curid=1980453", "title": "Kork Ballington", "text": "Biografia.\nBallington \u00e8 nato a Salisbury nella Rhodesia Meridionale. La sua attivit\u00e0 professionistica si \u00e8 svolta nel periodo 1976-1982, iniziando con una Yamaha privata, con la quale gareggia nel 1976 e nel 1977, ottenendo come miglior risultato il 5\u00ba posto nella 350 nel '77. In questo biennio \u00e8 attivo, oltre che in 350, anche in 250.\nNel 1978 il baffuto sudafricano fa il passo che lo render\u00e0 campione, passando alla Kawasaki; nella stagione porter\u00e0 le bicilindriche di Akashi KR 250-350 all'iride in entrambe le cilindrate. La cosa si ripeter\u00e0 anche l'anno seguente.\nNella stagione 1980 port\u00f2 al debutto la Kawasaki KR 500 4 cilindri due tempi; l'et\u00e0 non pi\u00f9 verde e problemi di giovent\u00f9 della moto fanno s\u00ec che nel 1980 Ballington non vada oltre il 12\u00ba posto nella 500. Poco fortunata anche stagione in 250, dove deve cedere al compagno di Marca Anton Mang.\nOrmai il campione-meteora \u00e8 al declino: il 1981, anno che lo vede correre nella sola classe 500, \u00e8 avaro di successi: solo 8\u00ba. L'anonimo 9\u00ba posto del 1982 lo induce, insieme alle 31 primavere, a decidere per il ritiro."}
{"id": "1980457", "revid": "125385816", "url": "https://it.wikipedia.org/wiki?curid=1980457", "title": "Dana Carvey", "text": "Biografia.\nAttore televisivo statunitense, fisso al \"Saturday Night Live\" dal 1986 al 1993 (ha continuato con le \"ospitate\" abbastanza frequenti fino al 2006) e al \"The Dana Carvey Show\", uno show tutto suo del 1996. \nIn Italia ha conosciuto una discreta notoriet\u00e0 con il ruolo di coprotagonista, accanto all'istrionico Mike Myers proprio nello spin off del SNL, il film \"Fusi di testa\" (1992) in cui Wayne era interpretato da Myers e Dana era Garth, facilmente ricordato da tutti per la sua chioma bionda, gli occhialini e l'aria svampita. Per la loro interpretazione in \"Wayne's World\" la coppia lo stesso anno si aggiudic\u00f2 il premio MTV Movie Award alla miglior coppia.\nMentre la carriera cinematografica del socio ha avuto una vera impennata, dalla serie \"Austin Powers\" al doppiaggio di \"Shrek\" nell'omonima saga di film animati, Dana ha cavalcato l'onda giusto per un paio di pellicole, salvo poi ritornare al suo grande amore, la TV.\nNel 2008 \u00e8 apparso agli MTV Movie Awards 2008 dove ha duettato per una volta ancora con l'amico Mike Myers riproponendo in uno sketch i personaggi di Wayne e Garth a 15 anni di distanza.\nDoppiatori italiani.\nDa doppiatore \u00e8 sostituito da:"}
{"id": "1980460", "revid": "248115", "url": "https://it.wikipedia.org/wiki?curid=1980460", "title": "Paolo apostolo", "text": ""}
{"id": "1980461", "revid": "287204", "url": "https://it.wikipedia.org/wiki?curid=1980461", "title": "Serie A1 1998-1999 (pallacanestro femminile)", "text": "Il campionato di Serie A1 di pallacanestro femminile 1998-1999 \u00e8 stato il settantatreesimo organizzato in Italia.\nLe quattordici squadre sono riunite in un girone all'italiana con partite di andata e ritorno. Al termine della stagione regolare, le squadre tra il quinto e il dodicesimo posto giocano gli ottavi di finale dei \"play-off\" scudetto (due gara con andata e ritorno, vale la differenza canestri) e le ultime due retrocedono in Serie A2. Le prime quattro entrano nei quarti di finale dei play-off. La finale \u00e8 al meglio delle tre gare.\nLa Pool Comense vince il suo nono scudetto consecutivo, dodicesimo in assoluto, superando nella finale \"play-off\", la Famila Schio.\nPlay-off.\nOttavi di finale:"}
{"id": "1980463", "revid": "15756", "url": "https://it.wikipedia.org/wiki?curid=1980463", "title": "Museo Giuliano Ghelli", "text": "Il Museo Giuliano Ghelli, gi\u00e0 Museo di San Casciano \u00e8 un museo situato all'interno della chiesa e del convento di Santa Maria del Ges\u00f9 a San Casciano in Val di Pesa, in provincia di Firenze.\nStoria.\nLa chiesa del Suffragio fu sede fin dal 1989 del Museo d'arte sacra, creato per garantire la conservazione e la fruizione delle opere prima sparse nelle chiese nel Vicariato di San Casciano: nell'allestire il museo fu rispettato il carattere di luogo di culto dell'edificio, tuttora saltuariamente officiato. Sugli altari furono lasciate le opere originarie, ancora oggi al loro posto: sul lato sinistro una \"Crocifissione\" del XVII secolo e sul lato destro una copia della \"Pala Pucci\" del Pontormo. L'altare maggiore \u00e8 arricchito da una \"Vergine col Bambino\" di Lippo di Benivieni (1310) e da due \"Angeli\" in legno intagliato (XVIII secolo) provenienti dalla chiesa di San Pietro a Pergolato.\nNella chiesa furono poste altre opere d'arte quali un \"Crocifisso\" ligneo di scuola senese del XIV secolo proveniente dalla chiesa di San Pier di Sotto posto nell'abside, mentre nell'adiacente ambiente che collega la chiesa con la sacrestia \u00e8 stata posta una \"Madonna\" in marmo policroma attribuita a Gino Micheli.\nInoltre alle pareti laterali della chiesa sono poste l\"'Incoronazione della Vergine\" (datata 1476 e 1481), opera commissionata a Neri di Bicci dai Giandonati per la Pieve di San Giovanni in Sugana; un dipinto \"Sant'Antonio abate, san Sebastiano e san Rocco con due angeli\" del Maestro di Tavarnelle (1510 - 1515 ca.) proveniente dall'oratorio della Pieve Vecchia; la tavola del XVI secolo raffigurante la \"Vergine tra i Santi Pietro e Paolo\" proveniente dalla chiesa di San Pier di Sopra; inoltre sono presenti una copia della \"Madonna Pinti\" di Andrea del Sarto e \"Il miracolo di San Nicola\" di Pier Dandini.\nSuccessivamente alla precedente raccolta di arte sacra sono state affiancate una sezione archeologica e una sezione dedicata alle abitazioni primitive; il nuovo museo, ora chiamato Museo di San Casciano, \u00e8 stato inaugurato il 20 settembre 2008. Dal 10 maggio 2015 il museo \u00e8 intitolato al pittore Giuliano Ghelli.\nDescrizione.\nSezione d'arte sacra.\nLa sezione di arte sacra \u00e8 costituita dalla collezione comprendente dipinti, arredi, sculture e un gran numero di paramenti sacri provenienti dalle chiese del territorio sancascianese.\nOpere di pittura.\nProvengono dalla chiesa di Sant'Angelo a Vico l'Abate i due dipinti pi\u00f9 importanti della raccolta:\nLe altre opere significative sono:\nArredi liturgici.\nSi conservano suppellettili sacre (turibolo a tempietto, croci astili (XIV - XV secolo) e calici, pissidi, turiboli, navicelle, reliquiari e candelieri (XVI - XIX secolo).\nLe vetrine espongono paramenti sacri, piviali, pianete, tonacelle e paliotti d'altare; in particolare, due pianete di manifattura fiorentina (XV e XVI secolo).\nSezione archeologica.\nLa sezione dedicata all'archeologia si trova al piano superiore del museo ed ospita una collezione che permette di ammirare i pi\u00f9 importanti ritrovamenti archeologici del territorio sancascianese prima ospitati nei magazzini del Museo archeologico di Firenze.\nAll'epoca etrusca, precisamente al VII secolo a.C., risale il pezzo pi\u00f9 pregiato della collezione, ovvero la Stele dell'Arciere, proveniente dalla Tomba dell'Arciere a Sant'Angelo a Bibbione.\nSono inoltre presenti materiali prestigiosi quali gli oggetti in osso e in avorio provenienti da una tomba etrusca rinvenuta e poi ricoperta in localit\u00e0 Calzaiolo.\nAll'epoca romana appartengono gli oggetti di uso quotidiano e domestico, quali oggetti metallici e ceramici o pezzi pi\u00f9 lussuosi quali marmi decorati e bronzi.\nSezione delle abitazioni primitive.\nLa sezione dedicata alle abilitazioni primitive nasce grazie alla concessione in comodato di uso gratuito del materiale proveniente dall'Archivio Tipologie Edilizie del dipartimento di Progettazione dell'Architettura dell'Universit\u00e0 di Firenze.\nLa sezione inizia dalla tipica casa colonica toscana per arrivare alle diverse tipologie di abitazioni primitive di varie culture in vari luoghi della terra. Le varie abitazioni sono rappresentate attraverso modellini, fotografie d'epoca e pannelli esplicativi"}
{"id": "1980464", "revid": "300067", "url": "https://it.wikipedia.org/wiki?curid=1980464", "title": "Clifford Luyk", "text": ""}
{"id": "1980471", "revid": "1543377", "url": "https://it.wikipedia.org/wiki?curid=1980471", "title": "Ermigario", "text": "Biografia.\nPotrebbe essere stato re in collaborazione con Ermerico, ma non esistono prove a supportare questa tesi. Secondo Idazio attacc\u00f2 le citt\u00e0 vandale di Siviglia e M\u00e9rida, per essere poi \"gettato nel fiume Ana dal braccio di Dio\", dove affog\u00f2. Fu in effetti sconfitto dal re dei Vandali Genserico nei pressi di M\u00e9rida, annegando durante la ritirata."}
{"id": "1980474", "revid": "287204", "url": "https://it.wikipedia.org/wiki?curid=1980474", "title": "Muvattupuzha", "text": " \nMuvattupuzha (o Muvattupula) \u00e8 una suddivisione dell'India, classificata come \"municipality\", di 29.230 abitanti, situata nel distretto di Ernakulam, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 9\u00b0 58' 0 N e 76\u00b0 34' 60 E e ha un'altitudine di 27 .\nSociet\u00e0.\nEvoluzione demografica.\nAl censimento del 2001 la popolazione di Muvattupuzha assommava a 29.230 persone, delle quali 14.462 maschi e 14.768 femmine. I bambini di et\u00e0 inferiore o uguale ai sei anni assommavano a 3.172, dei quali 1.660 maschi e 1.512 femmine. Infine, coloro che erano in grado di saper almeno leggere e scrivere erano 24.485, dei quali 12.318 maschi e 12.167 femmine."}
{"id": "1980477", "revid": "767487", "url": "https://it.wikipedia.org/wiki?curid=1980477", "title": "Rogue (film 2007)", "text": "Rogue \u00e8 un film del 2007 scritto e diretto da Greg McLean. Con protagonisti Michael Vartan e Radha Mitchell, il film \u00e8 incentrato su un gruppo di turisti alla prese con un coccodrillo gigante e famelico.\nTrama.\nIl giornalista statunitense Pete McKell si reca in Australia per realizzare un reportage, una volta sul luogo si avventura con altre persone in una crociera fluviale, tra queste persone vi \u00e8 la bella guida Kate, tra i due \u00e8 attrazione immediata. Ma i due non fanno in tempo a vivere il loro nascente feeling, venendo destati da un razzo di soccorso, lanciato da una imbarcazione in difficolt\u00e0. Durante il tragitto per raggiungere l'imbarcazione, qualcosa urta il fondo della loro barca, danneggiandola. Il gruppo di persone \u00e8 cos\u00ec costretto a rifugiarsi su di un isolotto in mezzo al fiume. Scopriranno ben presto che il fiume \u00e8 abitato da un coccodrillo gigantesco ed affamato."}
{"id": "1980478", "revid": "48344", "url": "https://it.wikipedia.org/wiki?curid=1980478", "title": "Remotely Operated Vehicles", "text": ""}
{"id": "1980479", "revid": "1833487", "url": "https://it.wikipedia.org/wiki?curid=1980479", "title": "Palla da baseball", "text": "La palla da baseball \u00e8 la palla usata ufficialmente nel gioco del baseball in tutte le leghe e i campionati del mondo, compreso quello italiano, e nelle competizioni internazionali.\nComposizione e dimensioni.\nPresenta una circonferenza variabile tra i 22,9 cm e i 23,5 cm, un peso di 142 grammi ed un diametro compreso tra i 7,3 cm - 7,5 cm; tali parametri variano tuttavia nelle varie categorie giovanili.\nLa composizione interna \u00e8 varia: il centro della palla pu\u00f2 essere in sughero o gomma oppure formato da un miscuglio dei due, spesso alternati in strati; il diametro della regione centrale generalmente non supera i 2 cm.\nLa regione centrale \u00e8 circondata da vari materiali di natura filamentosa quali lana, spaghi o, pi\u00f9 raramente, cotone.\nEsternamente consta di due frammenti di pelle incollati alle fibre concentriche interne e assemblati a vicenda tramite 108 cuciture composte dalla medesima fibra in cotone che garantisce stabilit\u00e0 alla palla.\nOrigini.\nEsistevano varie forme di palle da baseball risalenti alla prima met\u00e0 del diciannovesimo secolo: allora non esisteva una regolamentazione circa le dimensioni e peso; le palle erano spesso fatte a mano e (in genere) la struttura originale era simile a quella attuale, con una regione centrale in legno o sughero, una regione intermedia formata da numerosi spaghi e un involucro formato o da un singolo frammento di pelle o da un numero variabile di frammenti intrecciati.\nLe prime palle da baseball che presentano l'attuale struttura risalgono alla seconda met\u00e0 del diciannovesimo secolo e furono prodotte per la prima volta da \"A.G. Spalding\". A partire dalla Seconda guerra mondiale vennero ideati nuovi materiali sintetici che conferivano comunque scarsa qualit\u00e0 alla palla: queste infatti vengono usate in allenamento mentre non vengono impiegate nelle gare ufficiali della MLB o della IBL.\nOgni squadra della Major League Baseball usa uno speciale fango, chiamato \"Baseball Rubbing Mud\" (letteralmente: \"fango per lo sfregamento delle palle da baseball\"), usato per sfregare le palle da gioco prima che i lanciatori le adoperino nelle partite, al fine di consentire loro un miglior controllo ed una presa pi\u00f9 salda.\nOggi, diverse dozzine di palle da baseball sono tipicamente usate in una partita a livello professionale, a causa di graffi, scolorimento, e trame indesiderate che possono comparire durante la partita. Palle colpite al di fuori dello stadio in occasioni particolari (record o motivi personali),possono essere richieste o donate ai fan che le raccolgono. Solitamente il giocatore regala una mazza o qualche altro oggetto autografato in cambio di questa palla \"speciale\"."}
{"id": "1980487", "revid": "599013", "url": "https://it.wikipedia.org/wiki?curid=1980487", "title": "Graeme Sharp", "text": ""}
{"id": "1980490", "revid": "767487", "url": "https://it.wikipedia.org/wiki?curid=1980490", "title": "Giulio De Rossi", "text": "Vita ed opere.\nFiglio del maestro Raffaello De Rossi, pittore fiorentino che nella prima met\u00e0 del XVI secolo ha introdotto nel Ponente Ligure le innovazioni di stampo rinascimentale desunte dai modelli fiorentini della sua formazione giovanile ad arricchimento di un tessuto culturale povero e appiattito dagli immobili gusti locali.\nHa appreso l'arte dal padre, seguendolo e collaborando con lui nella bottega di famiglia di Diano Castello e nei vari cantieri dove essi erano chiamati ad operare.\nCon l'avvento degli anni Sessanta poi egli ha assunto la conduzione del laboratorio, incidendo profondamente anche sulla produzione artistica, e quando l'anziano genitore \u00e8 scomparso ha ereditato la bottega. \nTutto ci\u00f2 \u00e8 avvenuto in un momento particolarmente favorevole per la sua attivit\u00e0, essendo il periodo della temperie devozionale post-tridentina, con la riaffermazione del culto dei santi e delle immagini sacre dettata dal Concilio di Trento. Giulio De Rossi ha saputo approfittare convenientemente di tali contingenze, incrementando la produzione della sua bottega, ripetendo modi e formule desunte dalla pittura del padre da cui aveva tratto notoriet\u00e0, riconducendoli per\u00f2 a forme stereotipate, nelle quali l'unico accento di modernit\u00e0 era dato dall'uso delle tinte acidule del primo manierismo. \nSono da attribuire al tempo della collaborazione con l'anziano maestro Raffaello il Polittico di San Bernardo di Evigno (Diano Arentino 1552), il Polittico della salita al Calvario di Borgomaro, le Tavole dei Santi Pietro e Paolo per il santuario di Coronata in Genova, un tempo poste ai lati della Sacra Famiglia attribuita a Perin del Vaga, un Polittico per la cappella della Santa Croce a Diano Castello, il Polittico della Vergine per la chiesa di Sant'Antonio di Tovo Faraldi (1560-1562), il Polittico di San Bartolomeo e Santi per San Bartolomeo al Mare (1562), un'ancona per la chiesa di Diano Borello (1564), il Polittico della Vergine Incoronata di Casanova Lerrone, il Polittico dell'Assunta di Leca d'Albenga (1563-1567), un'ancona della Vergine per la chiesa di San Matteo di Villa Guardia (1564-1568) e il Polittico di San Paolo di Aurigo (1569). E dello stesso periodo anche un prezioso ciborio in legno intarsiato e dorato di forma esagonale e recante immagini di santi, eseguito nel 1568 per la chiesa parrocchiale di Prel\u00e0 Castello, ora conservato nel Museo Diocesano d'Albenga. \nSono da attribuire invece soltanto alla mano di Giulio De Rossi, e nelle opere pi\u00f9 tarde a lui e a suo figlio Orazio, la Pala della Santissima Trinit\u00e0 di Rollo (Andora 1572), il Polittico dell'Annunciazione del Santuario di Nostra Signora della Rovere e il Polittico dell'Immacolata di Poiolo (entrambe borgate di San Bartolomeo al Mare), la Pala del Crocifisso di Borello (Diano Arentino), il Trittico di San Bernardo di Deglio Faraldi (anni 1572-78), il Polittico di Santo Stefano di Chiusanico, il Trittico di Sant'Anna di Vasia, la Paletta di San Giovanni Evangelista a Patmos di Borgoratto. A questi dipinti ne vanno aggiunti altri, andati perduti, per i quali si hanno solo notizie d'archivio: l'Ancona del Crocifisso di Riva Faraldi (1572-73), la Pala del Crocifisso di Diano Arentino (1589), le Pale dell'Annunziata e del Rosario, entrambe a Lingueglietta (1589-1591) e, infine, un'ancona commissionatagli dai massari dell'oratorio della piccola borgata dianese dei Porcili, dipinto che la morte gli ha impedito di completare e che \u00e8 stato poi ultimato dal figlio Orazio. \nPer le evidenti analogie, i dipinti di Giulio De Rossi e quelli del padre, il maestro Raffaello, in passato sono stati attribuiti ad un unico artista, ascritto nella storia dell'arte con l'immotivato pseudonimo \"Pancalino\" originato da un errore d'interpretazione dell'iscrizione apposta alla base del Trittico di San Bernardo di Deglio Faraldi, che invece si riferiva ai committenti dell'opera."}
{"id": "1980494", "revid": "302644", "url": "https://it.wikipedia.org/wiki?curid=1980494", "title": "Tifosa", "text": ""}
{"id": "1980495", "revid": "287204", "url": "https://it.wikipedia.org/wiki?curid=1980495", "title": "Vuelta a Espana 2006", "text": ""}
{"id": "1980499", "revid": "287204", "url": "https://it.wikipedia.org/wiki?curid=1980499", "title": "Vuelta a Espana 2004", "text": ""}
{"id": "1980500", "revid": "767487", "url": "https://it.wikipedia.org/wiki?curid=1980500", "title": "Honda RA271", "text": "La RA271 era una vettura da competizione progettata e costruita dalla Honda per partecipare al campionato del mondo di F1. Questa vettura \u00e8 stata la seconda vettura da F1 prodotta dalla ditta giapponese e la prima vettura realizzata in questo paese a partecipare alla F1.\nLa vettura venne sviluppata nel 1963, come prototipo, con la designazione di RA270. La RA271 debutt\u00f2 nel campionato del mondo del 1964 prendendo parte a tre gran premi con alla guida il pilota statunitense Ronnie Bucknum. La vettura era dotata di un motore V12 da 1,5 litri montato trasversalmente.\nIn seguito da questa vettura verr\u00e0 sviluppata la RA272 che conquister\u00e0, l'anno successivo, la prima vittoria nel Gran Premio del Messico."}
{"id": "1980501", "revid": "599013", "url": "https://it.wikipedia.org/wiki?curid=1980501", "title": "Fabi\u00e1n Estay", "text": "Carriera.\nClub.\nUscito dalle giovanili dell'Universidad Cat\u00f3lica, debutta in prima squadra nel 1987, rimanendo nel club cileno fino al 1991; in quell'anno passa agli svizzeri del , dove resta fino al 1993, anno nel quale torna in Cile. Il club che sceglie Estay per il suo ritorno in patria \u00e8 l'Universidad de Chile, rivale del suo precedente club; gioca 22 partite non andando mai a segno.\nAl termine della stagione \u00e8 l'Olympiakos a dare l'opportunit\u00e0 al cileno di tornare in Europa, mettendo sotto contratto il giocatore fino al 1995. Al termine dell'esperienza greca torna nuovamente in patria, al Colo Colo dove rimane una stagione segnando 7 reti in 32 gare.\nAll'inizio del 1996 \u00e8 il Toluca ad aprire al giocatore le porte del calcio messicano, in cui rimarr\u00e0 fino al 2004. Il primo periodo alla squadra di Toluca \u00e8 caratterizzato dal buono stato di forma del giocatore, che segna 19 reti in 84 partite. Nel 1999 passa ai giganti del Club Am\u00e9rica di Citt\u00e0 del Messico, dove rimane fino al 2001, non mantenendo la stessa media gol degli anni precedenti andando a segno una sola volta in 76 partite disputate.\nNel 2001 \u00e8 il CF Atlante ad assicurarsi il giocatore, che risponde con 6 reti in 56 partite nel periodo che va fino al 2003. Nel 2003 passa brevemente al Santos Laguna prima di tornare al Toluca dove chiude l'esperienza messicana per provare quella colombiana all'Am\u00e9rica de Cali. Nel 2006 si ritira nella squadra cilena del Club Deportivo Palestino.\nNazionale.\nCon la nazionale di calcio cilena Estay ha giocato un totale di 69 partite segnando 5 reti, venendo incluso nella lista dei convocati per cinque competizioni, tra cui le Copa Am\u00e9rica , , e e il ."}
{"id": "1980502", "revid": "1270093", "url": "https://it.wikipedia.org/wiki?curid=1980502", "title": "Mike Harris (pilota automobilistico)", "text": "Partecip\u00f2 al Gran Premio del Sud Africa nel 1962 con una Cooper-Alfa Romeo non portando a termine la gara."}
{"id": "1980503", "revid": "62004", "url": "https://it.wikipedia.org/wiki?curid=1980503", "title": "Mattia Gavazzi", "text": "Carriera.\nFiglio di Pierino Gavazzi, grande ciclista degli anni settanta e ottanta, e fratello minore di Nicola Gavazzi, professionista dal 2001 al 2004, Mattia Gavazzi ottiene importanti successi tra gli Under-23: specialmente nella stagione 2004, si aggiudica tra le altre il Trofeo Pap\u00e0 Cervi a Gattatico, il Circuito del Porto a Cremona e una tappa del Girobio a Rieti. A margine dell'attivit\u00e0 sportiva, per due volte viene trovato positivo alla cocaina, la prima quando ancora correva tra gli juniores, la seconda nel 2004 tra gli Under-23.\nProprio per la seconda positivit\u00e0, che gli costa 14 mesi di squalifica, nel 2005 \u00e8 inattivo; passa professionista nel 2006 in maglia Team LPR, trasferendosi poi, a maggio, all'Amore &amp; Vita di Ivano Fanini. Solo nel 2007, con la Kio Ene-Tonazzo, arrivano i primi successi, ben sei, in alcune corse a tappe di classe .2 del calendario UCI Europe Tour. Nel 2008, passato alla Preti Mangimi, coglkie quattro successi, tra cui quello il 4 maggio nel prestigioso Giro di Toscana e quello nell'ultima tappa del Brixia Tour.\nNel 2009 con la Serramenti PVC Diquigiovanni-Androni Giocattoli di Gianni Savio ottiene ben undici vittorie in tre continenti: a inizio stagione si impone nella tappa inaugurale del Tour de San Luis in Argentina e in ben quattro tappe del Tour de Langkawi in Malaysia, mentre tra maggio e luglio vince una frazione al Settimana Ciclistica Lombarda, tre al Vuelta a Venezuela e altre due al Brixia Tour. Nel 2010, dopo numerosi piazzamenti, torna al successo con la nuova squadra Colnago-CSF Inox nella Settimana Ciclistica Lombarda. Nello stesso anno, a seguito di un controllo effettuato proprio durante la Settimana Ciclistica Lombarda, viene trovato nuovamente positivo alla cocaina e prima sospeso dall'UCI, poi squalificato per due anni e mezzo.\nRientrato alle corse nel 2013 con l'Androni Giocattoli-Venezuela di Gianni Savio, ottiene quattro vittorie, tra cui il secondo Giro di Toscana. Nel 2014, dopo l'anonima esperienza alla Christina Watches-Kuma, si trasferisce (\u00e8 per lui un ritorno) all'Amore &amp; Vita-Selle SMP. Con il team italo-ucraino ottiene cinque successi di tappa tra Tour of Qinghai Lake, Tour of China I e II e Tour of Fuzhou, competizioni dell'UCI Asia Tour.\nNel 2015, sempre tra le file dell'Amore &amp; Vita, ottiene ben dodici vittorie, record personale. Dopo una tappa alla Vuelta Mexico e una al Tour of Estonia, ottiene i restanti successi in Cina: quattro tappe al Tour of Qinghai Lake, tre al Tour of China II, con l'affermazione anche nella classifica finale, e due al Tour of Fuzhou. Nell'aprile 2016 l'UCI comunica che \u00e8 risultato positivo alla cocaina (per la quarta volta in carriera) durante il Tour of Qinghai Lake dell'anno precedente; viene per questo squalificato per quattro anni, fino al 9 luglio 2019."}
{"id": "1980504", "revid": "287204", "url": "https://it.wikipedia.org/wiki?curid=1980504", "title": "Vuelta a Espana 2003", "text": ""}
{"id": "1980505", "revid": "86201170", "url": "https://it.wikipedia.org/wiki?curid=1980505", "title": "OperServ", "text": "OperServ, in molte reti IRC \u00e8 quel servizio che conferisce a coloro che sono parte integrante della lista degli \"operatori o amministratori dei servizi\" un insieme di falcolt\u00e0 esercitabili su altri utenti. Come gi\u00e0 detto, quindi, OperServ non \u00e8 utilizzabile da tutti gli utenti di una rete IRC, bens\u00ec dai soli utenti dotati di o:line che sono stati inseriti nella apposita lista da un amministratore root o non dei servizi di quella determinata IRC network. Per gli IRC ops e admins che utilizzano OperServ abusandone, sono previste punizioni pi\u00f9 o meno pesanti variando tra le varie reti: Si pu\u00f2 trovare, infatti, chi utilizza il sistema di sospensione a tempo indeterminato dell'attivit\u00e0 da operatore irc e chi, invece, elimina totalmente colui che abusa dalla lista degli operatori dei servizi e cancella la o:line che gli appartiene dal server in cui si trovava. Tutto per\u00f2 rientra nel campo di sospensione (con intervalli di tempo pi\u00f9 o meno lunghi, fino anche alla sospensione definitiva) della carica ad operatore/amministratore della rete.\nComandi maggiormente utilizzati.\nVengono elencati di seguito alcuni tra i comandi pi\u00f9 importanti offerti da OperServ. Nota: le sintassi sono uguali a quelle degli altri servizi, la sintassi base da digitare \u00e8: /msg OperServ \"COMANDO\". I comandi principali sono:\nHELP - Comando generale per ottenere aiuto sulle sintassi dei vari comandi;\nGLOBAL - Invia un messaggio globale leggibile da tutti gli utenti presenti sulla rete IRC;\nSTATS - Comando che fornisce a chi lo digita informazioni riguardanti: Gli utenti correnti presenti sulla rete, il picco massimo di utenti presenti e ci d\u00e0 inoltre informazioni riguardanti la data dalla quale i services sono up;\nSTAFF - Comando che richiama la lista generale degli operatori e amministratori (root e non) dei servizi. Per richiamare le singole liste: OPER LIST e ADMIN LIST.\nKICK - Comando utilizzato per kickare (buttare fuori) un utente da un determinato canale senza la necessit\u00e0 di essere un operatore del canale stesso;\nMODE - Comando utilizzato per modificare i modi di un canale o di un utente;\nCLEARMODES - Comando utilizzato per resettare i modi di un canale;\nKILLCLONES - Comando utilizzato per disconnettere (killare) gli utenti con un certo host;\nAKILL - Comando utilizzato per gestire la lista akill;\nSGLINE - Comando utilizzato per gestire la lista sgline;\nSQLINE - Comando utilizzato per gestire la lista sqline;\nSZLINE - Comando utilizzato per gestire la lista szline.\nSe si desidera ottenere un aiuto pi\u00f9 approfondito su ogni singolo comando la sintassi \u00e8 la seguente: /msg OperServ \"HELP COMANDO\"."}
{"id": "1980507", "revid": "124123", "url": "https://it.wikipedia.org/wiki?curid=1980507", "title": "Orazio De Rossi", "text": "Vita ed opere.\nOrazio De Rossi era l'ultimo discendente di una genealogia di artisti attivi nel Ponente ligure. Eredit\u00f2 dal padre Giulio De Rossi, scomparso nel 1591, la conduzione della bottega d'arte fondata a Diano Castello oltre mezzo secolo prima dal nonno, il maestro fiorentino Raffaello De Rossi. Con l'avvento di Orazio per\u00f2 l'attivit\u00e0 artistica del laboratorio dianese fin\u00ec per scadere decisamente di qualit\u00e0, riducendosi a un decoroso mestiere per il confezionamento di quadri destinati per lo pi\u00f9 a modesti oratori dei dintorni.\nSono da attribuire a Orazio De Rossi, oltre alla collaborazione col padre in diversi dipinti degli anni ottanta, la Pala della Vergine di Pornassio (1591); l'ancona iniziata dal genitore e da lui conclusa nel 1594 per la chiesa dei Porcili, piccola borgata dianese; la Pala della Vergine di Camporondo, un polittico eseguito nel 1598 per la Societ\u00e0 di Sant'Antonio fondata nella chiesa di Castellaro; una Pala del Rosario per Villa Faraldi (1601-1603); altri quattro quadri di uguale soggetto per Diano Castello (1605), Pairola (San Bartolomeo al Mare, 1608), Diano Calderina e Rollo; la Pala della Vergine per Rollo; la Pala di Santa Lucia della Pineta (Diano Castello, 1613); una Madonna col Bambino ora in collezione privata; un ciborio realizzato nel 1613 per la chiesa parrocchiale di Diano Arentino, un grande tabernacolo in legno lavorato e dipinto, alto e metri mezzo, per la chiesa parrocchiale di San Bartolomeo al Mare (1617-18) e infine gli stemmi della comunit\u00e0 sulla porta principale del paese di Diano Castello (1625).\nOrazio De Rossi inoltre si \u00e8 distinto per il suo impegno nella vita comunitaria, ricoprendo cariche di prestigio nella comunit\u00e0 di Diano Castello. Nel 1625 per\u00f2, nel corso del conflitto tra la Repubblica di Genova e i Savoia per il dominio sul Ponente ligure, egli si schier\u00f2 apertamente dalla parte dei franco-piemontesi; quando le truppe liguri riconquistarono quel territorio, fu arrestato, condotto a Genova e rinchiuso nel carcere criminale per diversi mesi, in attesa di essere processato per tradimento. In quel frangente contrasse una fastidiosa febbre che lo divor\u00f2 rapidamente e il suo ricovero nell'ospedale cittadino, avvenuto quando era ormai moribondo, serv\u00ec soltanto a evitargli di morire in cella. \nI suoi lavori, per i motivi comuni al padre e al nonno, sono stati ricondotti in passato all'immotivato pseudonimo \"Pancalino\", originato dall'errata interpretazione della iscrizione apposta alla base di un dipinto eseguito dal padre per la chiesa di Deglio Faraldi."}
{"id": "1980508", "revid": "1543377", "url": "https://it.wikipedia.org/wiki?curid=1980508", "title": "Arthrobacter", "text": "Arthrobacter (dal greco \"bastoncino con giunzioni\") \u00e8 un genere di batteri che si trovano comunemente nel suolo. Tutte le specie di questo genere sono aerobi obbligati Gram positivi che hanno morfologia a bastone durante la fase esponenziale e coccica durante la fase stazionaria.\nLe colonie di \"Arthrobacter\" sono cresciute in presenza di piridone, una fonte di carbonio insolita e specifica per pochi generi batterici. Un'altra peculiarit\u00e0 del genere \u00e8 legata alla riproduzione: i microrganismi generano rotture presso la parete cellulare, da cui si sviluppa una giunzione (da cui il nome) dalla quale avr\u00e0 origine la cellula figlia. Al microscopio, le cellule in riproduzione assumono una tipica forma a V."}
{"id": "1980516", "revid": "599013", "url": "https://it.wikipedia.org/wiki?curid=1980516", "title": "Nicola Gavazzi", "text": "Fratello maggiore di Mattia Gavazzi, nonch\u00e9 figlio di Pierino, ciclista degli anni ottanta, fu campione italiano tra gli under-23 e poi professionista dal 2001 al 2004.\nCarriera.\nGareggi\u00f2 per cinque stagioni tra i dilettanti Under-23/Elite con la Resine Ragnoli diretta dal padre Pierino, vincendo il titolo italiano Under-23 nel 2000 a Caneva.\nDopo un breve periodo da stagista nella Mercatone Uno-Bianchi nel 1999, pass\u00f2 professionista nel settembre del 2001 alla Saeco di Claudio Corti. Colse un'unica vittoria da professionista, nella terza tappa del Regio-Tour nel 2003; nello stesso anno partecip\u00f2 alla Vuelta a Espa\u00f1a. Concluse l'attivit\u00e0 agonistica a fine 2004."}
{"id": "1980521", "revid": "1543377", "url": "https://it.wikipedia.org/wiki?curid=1980521", "title": "Golden Globe Ambassador", "text": "La Golden Globe Ambassador (precedentemente nota come Miss Golden Globe) \u00e8 la valletta durante la cerimonia dei Golden Globe.\nTradizionalmente \u00e8 stata la figlia di un personaggio famoso; in tre edizioni \u00e8 stato anche nominato un Mister Golden Globe.\nLista.\nEcco la lista delle persone nominate:\nMister Golden Globe.\nIn tre edizioni dei Golden Globe \u00e8 stato affiancato a \"Miss Golden Globe\" un \"Mister Golden Globe\", che faceva il valletto durante la cerimonia. Per tradizione doveva essere figlio di un personaggio famoso."}
{"id": "1980523", "revid": "780783", "url": "https://it.wikipedia.org/wiki?curid=1980523", "title": "Aston Villa Football Club 2008-2009", "text": "Questa voce raccoglie le informazioni riguardanti l'Aston Villa Football Club nelle competizioni ufficiali della stagione 2008-2009.\nStagione.\nL'Aston Villa ha iniziato la stagione partecipando alla Coppa Intertoto 2008, superando prima l'Odense e qualificandosi cos\u00ec per la Coppa UEFA 2008-2009, dove ha superato prima FH e poi Litex Love\u010d. Ha disputato la prima partita di campionato contro il Manchester City, dove si \u00e8 imposto per quattro a due. Il 24 settembre, \u00e8 stato sconfitto dai Queens Park Rangers ed \u00e8 stato eliminato dalla Football League Cup 2008-2009. Ha superato il turno di Coppa UEFA, arrivando terzo nel girone, grazie ai successi su e Slavia Praga, ma \u00e8 stato sconfitto da \u017dilina e . Il 15 novembre, \u00e8 arrivato un importante successo per due a zero sull'Arsenal, all'Emirates Stadium. Il 4 gennaio, ha superato il turno di FA Cup 2008-2009, con il successo per due a uno sul Gillingham.\n\u00c8 stato l'Everton a terminare l'avventura in FA Cup dei \"Villans\": a Goodison Park, infatti, i \"Toffees\" si sono imposti per tre a uno. Il , invece, ha eliminato l'Aston Villa nel doppio confronto. In campionato, la squadra di Birmingham \u00e8 stata a lungo impegnata nella lotta per conquistare un posto nella Champions League 2009-2010, venendo per\u00f2 scavalcata dall'Arsenal. Il club non \u00e8 cos\u00ec riuscito a migliorare il sesto posto della stagione precedente, conquistando per\u00f2 l'accesso diretto in Europa League 2009-2010.\nMaglie e sponsor.\nLo sponsor tecnico per la stagione 2008-2009 \u00e8 Nike, mentre lo sponsor ufficiale \u00e8 Acorns Children's Hospice. La prima divisa \u00e8 quella classica: la maglia \u00e8 viola (\"claret\") e le maniche sono celesti (\"blue\"). I pantaloncini sono bianchi e i calzettoni celesti. La seconda divisa mantiene il design della prima, ma al posto del viola c'\u00e8 il celeste e le maniche sono nere. Anche i pantaloncini sono neri, come i calzettoni.\nSociet\u00e0.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nSquadra riserve e Academy.\nOrganigramma societario.\nArea direttiva\nScuola Calcio"}
{"id": "1980524", "revid": "1543377", "url": "https://it.wikipedia.org/wiki?curid=1980524", "title": "Veremondo", "text": "Storia.\nL'ipotesi dell'esistenza di Veremondo si basa su un'iscrizione del VI secolo scoperta a Salvador de Vair\u00e3o. La data riportata nell'iscrizione \u00e8 stata letta come 485, nonostante alcuni la datino all'VIII secolo, facendo cos\u00ec identificare il personaggio citato come \"Veremundus\" con Bermudo I delle Asturie; pi\u00f9 recentemente, \u00e8 stata avanzata l'ipotesi che la data fosse in realt\u00e0 il 535."}
{"id": "1980525", "revid": "71433", "url": "https://it.wikipedia.org/wiki?curid=1980525", "title": "Mister Golden Globe", "text": ""}
{"id": "1980529", "revid": "599013", "url": "https://it.wikipedia.org/wiki?curid=1980529", "title": "John Fox (cestista)", "text": "Caratteristiche tecniche.\nAla dotata di un ottimo tiro da tre punti e grande abilit\u00e0 a rimbalzo.\nCarriera.\nHa giocato dal 1988 al 1998 in Italia fra Serie A2 e Serie A1 a Milano, Padova, Rimini e soprattutto a Forl\u00ec, dove ha lasciato molti ricordi."}
{"id": "1980533", "revid": "1005847", "url": "https://it.wikipedia.org/wiki?curid=1980533", "title": "Partito Agrario (Italia)", "text": "Il Partito Agrario fu un partito politico italiano, fondato nel 1920. Era il partito di riferimento dei proprietari terrieri, ispirato da una visione economicista e di tendenza conservatrice e reazionaria. I suoi principali esponenti furono il principe Pietro Lanza di Scalea (che nel 1922 diverr\u00e0 ministro della guerra nel primo governo Facta e Ministro delle colonie nel governo Mussolini dal 3 giugno 1924 al 6 novembre 1926), Francesco Saverio d'Ayala e Giovanni Lo Monte. Nelle elezioni politiche del 1924 confluiranno nel Listone fascista."}
{"id": "1980534", "revid": "729019", "url": "https://it.wikipedia.org/wiki?curid=1980534", "title": "Breda A.9", "text": "Il Breda A.9, citato anche come Breda A9, era un biplano da addestramento prodotto dall'azienda italiana Societ\u00e0 Italiana Ernesto Breda negli anni venti.\nStoria del progetto.\nAlla met\u00e0 degli anni venti la Regia Aeronautica emise una specifica per la fornitura di un nuovo modello affidabile e di facile pilotaggio adatto alla formazione dei propri piloti.\nLa divisione aeronautica della Breda incaric\u00f2 del progetto l'ingegnere Ugo Abate, il quale disegn\u00f2 un velivolo dall'impostazione convenzionale, un biposto bicomando che poteva anche essere utilizzato come monoposto, realizzato in tecnica mista in legno ed acciaio, caratterizzato dalla possibilit\u00e0 di installare un'ala inferiore da due diverse aperture, una di uguale apertura a quella superiore destinata all'addestramento di secondo periodo ed una ad apertura ridotta destinata a quello di terzo periodo. Il modello risultava particolarmente idoneo alla scuola caccia ed acrobatica.\nDopo essere stato valutato favorevolmente, il Ministero dell'Aeronautica approv\u00f2 l'avvio alla produzione in serie sottoscrivendo, nel maggio 1928, un primo ordine di fornitura per 25 esemplari. Questi originariamente erano equipaggiati con un motore SPA 6A, un 6 cilindri in linea da 200 CV. Un secondo ordine, emesso nel febbraio 1929, per un lotto di 7 esemplari, vennero motorizzati con l'IF Asso 200 di pari architettura ma in grado di sviluppare una potenza di 270 CV. Un terzo ed ultimo lotto venne realizzato in risposta all'ordine emesso nel marzo 1930, che con gli undici esemplari richiesti port\u00f2 la dotazione complessiva a 43 unit\u00e0.\nTecnica.\nL'A.9 era un velivolo dall'aspetto convenzionale per il periodo.\nLa fusoliera era caratterizzata dai due abitacoli di pilotaggio aperti in tandem, con il posteriore riservato all'istruttore o al passeggero, protetu da un parabrezza e forniti di doppi comandi. Posteriormente terminava in una coda dall'impennaggio tradizionale con una deriva dalla forma triangolare ed i piani orizzontali controventati.\nLa configurazione alare era biplana, con le ali inferiore e superiore di ugual misura. Entrambe erano realizzate con struttura in legno ricoperta in tela, entrambe dotate di alettoni, controventate, collegate tra loro tramite una coppia di montanti tubolari, una per lato, e rinforzate da tiranti in cavetto d'acciaio. L'ala inferiore era disponibile con apertura normale o ridotta a seconda dell'impiego.\nIl carrello d'atterraggio era un convenzionale biciclo fisso integrato posteriormente da un pattino di coda.\nLa propulsione era affidata ad un motore Isotta Fraschini Asso 200, un 6 cilindri in linea in grado di erogare una potenza pari a 260 CV (191 kW), posto all'apice anteriore della fusoliera racchiuso da una cofanatura di tipo automobilistico, ed abbinato ad un'elica bipala in legno.\nImpiego operativo.\nL'A.9 venne impiegato nella Regia Accademia Aeronautica di Capua e nella scuola di pilotaggio Breda, inoltre ebbe un utilizzo in campo civile come addestratore nei vari aeroclub nel territorio nazionale e come velivolo privato."}
{"id": "1980536", "revid": "767487", "url": "https://it.wikipedia.org/wiki?curid=1980536", "title": "Peter Reid", "text": ""}
{"id": "1980548", "revid": "2104788", "url": "https://it.wikipedia.org/wiki?curid=1980548", "title": "Partito Economico", "text": "Il Partito Economico nacque nel 1919 a Torino per volont\u00e0 di un gruppo di commercianti e di industriali preoccupati dalle spire sociali del biennio rosso guidati da Ferdinando Bocca, presidente della Camera di Commercio di Torino e futuro presidente di Confindustria. Era ispirato da una visione economicista e di tendenza conservatrice e reazionaria. Ebbe un certo sviluppo nelle grandi citt\u00e0 del nord ed in Sicilia grazie anche ad alleanze col Partito Agrario. Alle elezioni del 1919 ottenne l'1,5%, a quelle del 1921 lo 0,8%. In seguito conflu\u00ec nel Partito Agrario.\nCandidati 1919.\nNel 1919 i candidati del Partito Economico furono:"}
{"id": "1980549", "revid": "729019", "url": "https://it.wikipedia.org/wiki?curid=1980549", "title": "Ettore Chimeri", "text": "Carriera.\nNato a Lodi, si stabil\u00ec presto con la famiglia in Venezuela e gareggi\u00f2 con quella nazionalit\u00e0, diventando il primo pilota in Formula 1 sotto quelle insegne.\nPartecip\u00f2 al Gran Premio d'Argentina nel 1960 con una Maserati non portando a termine la gara.\nMor\u00ec due settimane dopo durante le prove per il Gran Premio Libertad nella categoria vetture sport all'aeroporto militare di Camp Freedom, L'Avana.\nLa sua Ferrari fin\u00ec contro le barriere e poi cadde in un precipizio di oltre 40 metri.\nIncredibilmente vivo, Chimeri venne trasportato in elicottero all'ospedale, dove mor\u00ec pi\u00f9 tardi a causa delle ferite subite.\nPiloti venezuelani in F1.\nEttore Chimeri e Piero Drogo, entrambi italiani emigrati in Venezuela, sono stati primi due piloti venezuelani (la licenza apparteneva a quel paese) a correre in Formula 1.\nIl Venezuela dovette aspettare oltre vent'anni per avere un altro pilota. Infatti risale al 1983 il debutto in formula 1 del pilota venezuelano Johnny Cecotto (la famiglia era per\u00f2 di origine friulana) e poi nel 2011 toccher\u00e0 a Pastor Maldonado."}
{"id": "1980550", "revid": "124735", "url": "https://it.wikipedia.org/wiki?curid=1980550", "title": "Piermattia Gavazzi", "text": ""}
{"id": "1980555", "revid": "276306", "url": "https://it.wikipedia.org/wiki?curid=1980555", "title": "Gemini 6A", "text": ""}
{"id": "1980558", "revid": "76069", "url": "https://it.wikipedia.org/wiki?curid=1980558", "title": "Vergorazza", "text": ""}
{"id": "1980564", "revid": "767487", "url": "https://it.wikipedia.org/wiki?curid=1980564", "title": "Houdini - L'ultimo mago", "text": "Houdini - L'ultimo mago (\"Death Defying Acts\") \u00e8 un film del 2007 diretto da Gillian Armstrong.\nIl film, ambientato negli anni venti, ripercorre uno spaccato della vita di Harry Houdini.\nIl film \u00e8 uscito nelle sale italiane il 24 aprile 2009.\nTrama.\nNel 1926, Harry Houdini arriva in Scozia per la sua tourn\u00e9e. Allo scopo di demistificare parecchi medium ciarlatani, mette in palio una ingente somma di denaro (10.000 dollari) a chiunque riesca a rivelargli le ultime parole della madre, dette sul letto di morte. Houdini verr\u00e0 avvicinato dalla sensuale \"sensitiva\" Mary McGarvie, con figlia al seguito, in un primo momento intenzionata a truffarlo. Fra i due nasce, per\u00f2, ben presto una storia d'amore. Mary, pur avendo scoperto che la madre di Houdini non avrebbe potuto pronunciare alcuna ultima frase al figlio perch\u00e9 quest'ultimo era lontano per lavoro, non se la sente di approfittarne e rinuncia. Successivamente si scopre che la figlia \u00e8 la \"vera sensitiva\", cadendo in trance e rivelando tutto al mago, predicendogli anche la morte per mano di \"un angelo dai capelli rossi\" ."}
{"id": "1980565", "revid": "71433", "url": "https://it.wikipedia.org/wiki?curid=1980565", "title": "Death Defying Acts", "text": ""}
{"id": "1980567", "revid": "71433", "url": "https://it.wikipedia.org/wiki?curid=1980567", "title": "Houdini, l'ultimo mago", "text": ""}
{"id": "1980569", "revid": "182193", "url": "https://it.wikipedia.org/wiki?curid=1980569", "title": "Liste di slavi e di tedeschi", "text": "Le Liste di slavi e di tedeschi sono state liste elettorali italiane formatesi dopo l'inizio della XXVI legislatura del Regno d'Italia in seguito alle elezioni politiche del 1921.\nDopo la Prima guerra mondiale in seguito all'incorporazione nel Regno d'Italia di gruppi etnici allogeni, alle elezioni si presentarono liste rappresentanti questi gruppi, liste di slavi e di tedeschi in rappresentanza dei sudtirolesi e di altre minoranze germanofone della parte del Tirolo storico annesso all'Italia e degli slavi (croati e sloveni) della Venezia Giulia.\nGli animatori della \"Concentrazione slava\" a Trieste erano Josip Vilfan e Josip Lavrencik. \nA Bolzano il leader del movimento autonomista era Eduard Reut-Nicolussi appoggiato da Karl Tinzl, tutti i membri sudtirolesi erano del Deutscher Verband.\nAlle elezioni del 1921 le liste ottennero l'1,8% per un totale di 88.648 voti e furono eletti 9 deputati su 26 candidati, mentre a quelle del 1924 lo 0,87% per un totale di 62.491 voti e furono eletti 4 deputati su 9 candidati.\nIl simbolo della lista nel 1924 era una pianta di gnafalio in fiore, tipica delle zone alpine.\nStoria.\nNel novembre 1918 l'Italia alla fine della Prima guerra mondiale occup\u00f2 il Tirolo storico fino al passo del Brennero, il Litorale austriaco e la Dalmazia, in seguito ai trattati di Saint-Germain-en-Laye del 1919 e di Rapallo del 1920 che portarono all'annessione di tutto il territorio occupato pi\u00f9 la citt\u00e0 di Zara e alcune isole dalmate (con ritocchi del suo confine nel 1924 dopo il trattato di Roma con l'annessione di Fiume) che avevano territori di maggioranza germanofona (come il Sud Tirolo) o slava (soprattutto slovena e croata) come l'interno della Venezia Giulia e dell'Istria.\nElezioni del 1921.\nNelle elezioni del 1921 le Liste di slavi e tedeschi si presentarono con nomi diversi nei collegi di Bolzano, Gorizia, Parenzo, Trento e Trieste. Nel collegio di Bolzano si present\u00f2 con il nome di \"Blocco dei partiti tedeschi\" con Eduard Reut-Nicolussi, Karl Tinzl, Wilhelm Walther e Friedrich von Toggenburg; tutti i candidati vennero eletti deputati e la lista ottenne pi\u00f9 del 90% voti di circoscrizione. Nel collegio di Gorizia si present\u00f2 con il nome di \"Concentrazione slava\" con Giuseppe Wilfan, Carlo Podgornik, Virgilio Scek, Giuseppe Lavrencic e Francesco Pojanec; furono eletti Wilfan, Podgornik, Scek e Lavrencic e la lista fu la pi\u00f9 votata con ben il 60% di voti. Nel collegio di Parenzo si presentarono i candidati Giuseppe Wilfan, Ulisse Stanger, Stojan Brajsa, Giovanni Stari, Francesco Flego e Tomaso Herak; la lista fu la seconda pi\u00f9 votata con oltre il 21% di voti e elesse solo Wilfan come deputato, anche a causa delle intimidazioni fasciste atte a scoraggiare il voto etnico. Nel collegio di Trento si presentarono con il nome di \"Autonomista tirolese\" Benignus Testor, Franz Kostner, Josef Demetz oltre a Toggenburg, Reut-Nicolussi, Walther e Tinzl (questi ultimi presenti anche nel collegio di Bolzano). ma la lista prese solo il 4,47% di voti e fu la meno votata. Nel collegio di Trieste si present\u00f2 con il nome di \"Concentrazione slava\" con candidati Edoardo Slavik, Giuseppe Matteo Zlobec, Giovanni Kjuder e Enrico Pertot; nessuno venne eletto, dato che la lista prese meno del 9% di voti e risult\u00f2 la meno votata.\nLe elezioni del 1921 si svolsero in Venezia Giulia in un'atmosfera di grande tensione tra fascisti e la maggioranza slava della regione infatti ci furono scontri e anche intimidazioni fasciste soprattutto in Istria mentre a Idria la sezione del partito comunista invit\u00f2 a votare Pojanec mentre a Trieste la \"Concentrazione slava\" non present\u00f2 candidati di rilievo quindi parte della comunit\u00e0 slovena vot\u00f2 il comunista Nicola Bombacci che venne eletto deputato ma poi ader\u00ec al fascismo e segu\u00ec Mussolini fino alla fine.\nElezioni del 1924.\nNelle elezioni del 1924 si candidarono nella circoscrizione Veneto, che comprendeva l'odierno Veneto e il Trentino-Alto Adige, Karl Tinzl, Paul Sternbach e Ignaz Mumelter mentre nella circoscrizione Venezia Giulia che comprendeva il Friuli e la Venezia Giulia (compresa la provincia di Zara in Dalmazia) si candidarono Giuseppe Wilfan, Egilberto Besednjak, Ulisse Stanger, Stojan Braisa, Antonio Podgornik e Giuseppe Biteznik. In Veneto Tinzl fu il pi\u00f9 votato con 413 preferenze, al secondo Sternbach con 86 e al terzo (non eletto) Mumelter con solo 27; in Venezia Giulia Besednjak fu il pi\u00f9 votato con ben 14.120 preferenze, Besednjak ne ottenne 13.719, mentre Stanger non fu eletto nonostante i 13.311 voti, assieme a Biteznik (1.200 voti), Brajsa (1.095 voti) e Podgornik (722 voti).\nL'inizio della dittatura fascista.\nIl 6 novembre 1926 Mussolini sciolse tutti i partiti d'opposizione al Partito Nazionale Fascista compresa quindi anche la \"Lista di slavi e di tedeschi\" con il Regio decreto n. 1848 \"Testo unico delle leggi di pubblica sicurezza\" parte delle cosiddette Leggi fascistissime anche se i deputati slavi e tedeschi rimasero nella Camera dei deputati fino al 1927 quando venne definitivamente esautorato lo stato liberale dal fascismo."}
{"id": "1980574", "revid": "276306", "url": "https://it.wikipedia.org/wiki?curid=1980574", "title": "Gemini 9A", "text": ""}
{"id": "1980578", "revid": "838137", "url": "https://it.wikipedia.org/wiki?curid=1980578", "title": "Ludovico Ludovici", "text": "Biografia.\nFrate francescano, il 26 marzo 1792 fu eletto vescovo di Crotone, da dove il 18 dicembre 1797 fu trasferito alla sede di Policastro.\nFervente borbonico, si distinse nella marcia del cardinale Ruffo alla riconquista del regno di Napoli, comandando l'ala sinistra dell'esercito della Santa Fede. Fu inviato dal re Ferdinando quale \"alter ego\" sia in Puglia che in Molise, distinguendosi per gli intenti pacificatori e riconciliativi, in un'epoca particolarmente cruenta per il Mezzogiorno d'Italia.\nDurante il decennio di occupazione francese fu rimosso dalla carica episcopale ed inviato in esilio ad Assisi. In questa occasione papa Braschi, l'aristocratico Pio VII, lo nomin\u00f2 suo assistente personale al soglio pontificio.\nFu autore di alcuni scritti interessanti e di una cronaca manoscritta che \u00e8 stata ritrovata di recente.\nUomo poliedrico dalla forte personalit\u00e0, tra le altre cose fond\u00f2 un'Accademia culturale.\nGenealogia episcopale.\nLa genealogia episcopale \u00e8:"}
{"id": "1980581", "revid": "1452073", "url": "https://it.wikipedia.org/wiki?curid=1980581", "title": "Trachurus mediterraneus", "text": "Il sugarello maggiore (Trachurus mediterraneus) \u00e8 un pesce delle famiglia Carangidae comune nei mari italiani.\nDistribuzione e habitat.\nLa specie \u00e8 diffusa in tutto il Mediterraneo e nell'Oceano Atlantico orientale tra il Golfo di Guascogna a nord e le coste marocchine a sud. Nel Mar Nero e nel Mar d'Azov \u00e8 sostituito dalla sottospecie T.m.ponticus. L'habitat \u00e8 simile a quello del Sugarello comune anche se pi\u00f9 difficile da ritrovare sotto riva in quanto ha abitudini pi\u00f9 decisamente pelagiche.\nDescrizione.\n\u00c8 cos\u00ec simile da apparire quasi indistinguibile dal sugarello ma \u00e8 ben differenziato da alcuni caratteri:\nAlimentazione, Riproduzione, Abitudini.\nIdentiche a quelle di T.trachurus"}
{"id": "1980582", "revid": "281901", "url": "https://it.wikipedia.org/wiki?curid=1980582", "title": "Sugarello maggiore", "text": ""}
{"id": "1980583", "revid": "124216592", "url": "https://it.wikipedia.org/wiki?curid=1980583", "title": "UEFA Europa League 2009-2010", "text": "La UEFA Europa League 2009-2010 \u00e8 stata la prima edizione dell'omonima competizione in seguito al cambiamento di denominazione e formula dell'ormai passata Coppa UEFA ed \u00e8 stata, in totale, la 39\u00aa edizione del torneo. La finale si \u00e8 disputata ad Amburgo, in Germania, il 12 maggio 2010 ed \u00e8 stata vinta dall'Atletico Madrid che ha battuto per 2-1 dopo i tempi supplementari il Fulham.\nPer aver vinto la UEFA Europa League l'Atletico Madrid ha ottenuto il diritto di partecipare alla Supercoppa UEFA 2010.\nSistema di qualificazione (secondo il coefficiente UEFA della nazione).\nSquadra detentrice.\nLo , squadra detentrice del trofeo, si \u00e8 qualificata ai preliminari di Champions League, perci\u00f2 non \u00e8 stata ammessa alla fase a gironi dell'Europa League. Come gi\u00e0 fatto dalla UEFA per la Champions League alcune squadre dei preliminari verranno avanzate automaticamente al turno successivo. Cos\u00ec i vincitori del campionato di Svizzera e Bulgaria (posizione 16-17), saranno ammesse al quarto turno preliminare; i vincitori del campionato di Cipro e Slovenia (posizione 28-29), saranno ammesse al terzo turno preliminare; i secondi classificati del campionato di Irlanda e Macedonia (posizione 35-36) e i vincitori del campionato di Andorra e San Marino verranno ammesse al secondo turno preliminare.\nFase di qualificazione.\nPrimo turno preliminare.\nAndata il 2 luglio 2009, ritorno il 9 luglio 2009.\nSecondo turno preliminare.\nAndata il 14-16 luglio 2009, ritorno il 23 luglio 2009.\nTerzo turno preliminare.\nAndata il 30 luglio 2009, ritorno il 6 agosto 2009.\nPlay-off.\nAndata il 20 agosto 2009, ritorno il 27 agosto 2009.\nLo \u0160achtar Donec'k ha giocato la gara di ritorno il 25 agosto per l'impegno di Supercoppa Europea.\nFase a gironi.\nIl sorteggio per stabilire la composizione di dodici gruppi composti da quattro squadre, di cui una testa di serie, ha avuto luogo il 28 agosto 2009 a Monte Carlo. Non potevano essere sorteggiate nello stesso girone squadre provenienti dalla stessa nazione.\nAccederanno ai sedicesimi di finale le prime due di ogni girone.\nLe partite verranno disputate nei seguenti giorni: 17 settembre 2009 (1\u00aa giornata), 1\u00ba ottobre 2009 (2\u00aa giornata), 22 ottobre 2009 (3\u00aa giornata), 5 novembre 2009 (4\u00aa giornata), 2 e 3 dicembre 2009 (5\u00aa giornata), 16 e 17 dicembre (6\u00aa giornata).\nFase ad eliminazione diretta.\nClassifica dei marcatori.\nDi seguito i migliori marcatori della competizione:"}
{"id": "1980584", "revid": "281901", "url": "https://it.wikipedia.org/wiki?curid=1980584", "title": "Sugarello mediterraneo", "text": ""}
{"id": "1980585", "revid": "1543377", "url": "https://it.wikipedia.org/wiki?curid=1980585", "title": "Leonel \u00c1lvarez", "text": "Caratteristiche tecniche.\nCentrocampista ha ricoperto il ruolo di mediano davanti alla difesa nella nazionale di calcio colombiana dei mondiali di e .\nCarriera.\nClub.\n\u00c1lvarez ha iniziato la sua carriera nell'Independiente Medell\u00edn nel 1983. Ha fatto parte dell'Atl\u00e9tico Nacional che vinse la Coppa Libertadores 1989 (realizz\u00f2 l'ultimo rigore della serie ad oltranza che assegn\u00f2 la coppa ai colombiani), e ha vinto due campionati colombiani nel 1990 e nel 1995.\nNel 1990 ha giocato in Spagna, nel Real Valladolid, sua unica esperienza europea, giocando 35 presenze senza mai segnare.\nHa militato nella Major League Soccer nei Dallas Burn e nei New England Revolution, venendo nominato tra i migliori 11 della stagione 1996. Ha chiuso la carriera in patria, nel Deportes Quind\u00edo.\nNazionale.\nHa giocato 101 partite segnando 1 gol (contro l' a Medell\u00edn nel 1987) e ha giocato i mondiali di e e le edizioni 1987, 1989, 1991, 1993 e 1995 della Copa Am\u00e9rica.\nDopo il ritiro.\nRicopre il ruolo di assistente tecnico del Deportivo Pereira, sua ex squadra. Dal 2008 \u00e8 assistente di Santiago Escobar nell'Independiente Medell\u00edn la sua prima squadra. Dopo cattivi risultati il 19 maggio 2009 Santiago Escobar viene esonerato, e Leonel \u00c1lvarez viene promosso come allenatore.\nDal 4 maggio 2010 \u00e8 assistente del CT nazionale di calcio colombiana Hern\u00e1n Dar\u00edo G\u00f3mez. Il 25 maggio lascia la guida dell'Independiente Medell\u00edn. Dopo le dimissioni di Hern\u00e1n Dar\u00edo G\u00f3mez il 9 settembre 2011 diventa CT ad interim della nazionale di calcio colombiana. Il 6 gennaio 2012 viene sostituito da Jos\u00e9 Pekerman.\nIl 6 luglio firma con gli Itag\u00fc\u00ed. Il 31 dicembre passa alla guida del Deportivo Cali. Il 26 febbraio 2014 viene esonerato."}
{"id": "1980586", "revid": "287204", "url": "https://it.wikipedia.org/wiki?curid=1980586", "title": "Martin Pollack", "text": "Carriera.\nFiglio illegittimo di Gerhard Bast, un comandante austriaco degli Einsatzgruppen SS che conoscer\u00e0 appena e di cui rifiuter\u00e0 il cognome, cresce con il patrigno Hans Pollack, grafico e pittore.\nDurante gli studi scolastici, Pollack fece una pratica da falegname per poi passare a studiare slavistica e storia dell'Europa orientale nelle Universit\u00e0 di Vienna, Varsavia e in svariati atenei della Jugoslavia, operando parallelamente come traduttore e giornalista.\nNel 1987 Pollack inizi\u00f2 a collaborare in veste di redattore alla rivista tedesca \"Der Spiegel\" facendo tra l'altro da corrispondente a Vienna e Varsavia. Nello stesso periodo inizi\u00f2 a pubblicare saggi e traduzioni di testi letterari polacchi, per poi diventare dal 1998 libero autore e traduttore. In particolare si \u00e8 dedicato a tradurre dal polacco al tedesco molte opere di Ryszard Kapu\u015bci\u0144ski.\nLa prosa di Pollack \u00e8 contraddistinto da uno stile asciutto, documentarista, volto a narrare i fatti con precisione ma senza il ricorso ad opinioni personali: caratteristica che si rispecchia nelle sue opere, che si incentrano principalmente nella riscoperta di avvenimenti storici dell'Europa centrale e orientale, recenti ma caduti nell'oblio.\nMartin Pollack vive attualmente tra Vienna e Stegersbach, nel Burgenland meridionale."}
{"id": "1980594", "revid": "287204", "url": "https://it.wikipedia.org/wiki?curid=1980594", "title": "Piero Drogo", "text": "Partecip\u00f2 al Gran Premio d'Italia nel 1960 con una Cooper T43 Climax terminando la gara all'ottavo posto. Successivamente fond\u00f2 la Carrozzeria Sports Cars per servire la fiorente attivit\u00e0 motoristica modenese e cre\u00f2 la Ferrari 250 GT Drogo.\nBiografia.\nPiero Francesco Carlo \u00e8 figlio di Luigi Drogo e Rosina Monzeglio (imparentata con il calciatore Eraldo Monzeglio); nasce a Vignale Monferrato, piccolo paese della provincia di Alessandria, di cui \u00e8 originaria la madre e dove il padre, di origine siciliana, si era trasferito per lavoro.\nAll'inizio degli anni '50, poco pi\u00f9 che ventenne e con una forte passione per le corse automobilistiche, Piero si trasfer\u00ec in Venezuela dove inizi\u00f2 la carriera di pilota nel 1956.\nSul circuito El Lim\u00f3n di Maracay, riusc\u00ec a classificarsi al primo posto a bordo di una Mercedes-Benz 300 SL e in seguito partecip\u00f2 al Gran Premio del Venezuela nel circuito Los Proceres di Caracas. L'auto utilizzata era una Ferrari 500 TR (chassis 068MDTR) e riusc\u00ec a classificarsi all'ottavo posto.\nNel 1957, con la stessa autovettura, in coppia con Julio Pola e sotto i colori della Scuderia Madunina Venezuela partecip\u00f2 nuovamente al Gran Premio del Venezuela e si piazz\u00f2 al settimo posto.\nNel 1957 acquist\u00f2 una Ferrari 250 Testa Rossa carrozzata da Scaglietti (chassis 0714TR), con cui partecip\u00f2 alla 1000 km di Buenos Aires in coppia con il venezuelano Julio Pola piazzandosi al settimo posto e poi nel 1958 al Gran Premio di Cuba dove giunse dodicesimo.\nProprio questa vettura sar\u00e0 destinata a diventare una delle Ferrari pi\u00f9 celebri ma soprattutto la pi\u00f9 costosa; da Drogo pass\u00f2 di propriet\u00e0 al petroliere e pilota texano Alan Connell poi all'uomo d'affari Wayne Burnett di Chicago e, nel 2009, ad un'asta tenutasi a Maranello venne venduta per la cifra di oltre 9 milioni di euro.\nNel 1958 partecip\u00f2 alla 24 Ore di Le Mans in coppia con il pilota cubano Alfonso G\u00f3mez Mena guidando una Ferrari 250 (chassis 0722TR) di propriet\u00e0 dello stesso Alfonso G\u00f3mez Mena; non conclusero la gara.\nSempre nel 1958 rientr\u00f2 definitivamente in Italia e si trasfer\u00ec a Bomporto, in provincia di Modena, dove, nel 1959 si spos\u00f2 con Anna Pia Fornaciari.\nNel 1959 il pilota brasiliano Fritz d'Orey insieme a Piero Drogo decise di partecipare alla 46\u00aa edizione del Tour de France; per farlo d'Orey acquist\u00f2 una Ferrari 250 GT dalla contessa romana Elvira Vaselli.\nSempre nel 1959, in coppia con il campano Mennato Boffa, partecip\u00f2 alla 43\u00aa edizione della Targa Florio giungendo al quinto posto su una Maserati A6G della Scuderia Centro Sud.\nPiero Drogo concluse la sua attivit\u00e0 di pilota nel 1960 partecipando al Gran Premio d'Italia, a Monza, a bordo di una Cooper T43 Climax della Scuderia Colonia. Nella competizione si classific\u00f2 all'ottavo posto.\nIl lodigiano Ettore Chimeri e Piero Drogo, erano entrambi italiani emigrati in Venezuela e pertanto avevano licenze da pilota rilasciate in quel paese; per questo motivo risultano essere i primi piloti venezuelani ad approdare in Formula 1. Il Venezuela ha poi dovuto attendere oltre vent'anni per averne un altro, con la prima partecipazione di Johnny Cecotto nel 1983.\nCarrozzeria Sports Cars.\nDopo il ritiro dalle competizioni per un breve periodo lavor\u00f2 nel reparto meccanico della Stanguellini di Modena affinando la conoscenza costruttiva dell'auto dopo averla vissuta da pilota.\nPoco dopo, a Modena, fond\u00f2 la Carrozzeria Sports Cars. \nNei successivi dieci anni di attivit\u00e0 l'azienda realizz\u00f2 molti modelli per altrettanti importanti clienti, quasi tutti su meccanica e telaio Ferrari, ma anche Iso Rivolta, Jaguar e Maserati.\nMorte.\nPiero Drogo perse la vita nel 1973, a 46 anni, in un incidente stradale nei pressi di Bologna. Si trovava alla guida della sua Ferrari 250 GT California quando and\u00f2 a schiantarsi contro un camion in una galleria."}
{"id": "1980596", "revid": "436907", "url": "https://it.wikipedia.org/wiki?curid=1980596", "title": "Discografia di Caparezza", "text": "La discografia di Caparezza, rapper e cantautore italiano, \u00e8 costituita da otto album in studio, due dal vivo, una raccolta, oltre quaranta singoli ed altrettanti video musicali, pubblicati tra il 2000 e il 2022.\nIn essa vengono inoltre conteggiate le sue pubblicazioni attraverso lo pseudonimo Mikimix, con il quale ha pubblicato due album tra il 1996 e il 1998."}
{"id": "1980599", "revid": "132406", "url": "https://it.wikipedia.org/wiki?curid=1980599", "title": "Partito Democratico Costituzionale (Italia)", "text": "Il Partito Democratico Costituzionale Italiano fu un partito politico del Regno d'Italia di ispirazione liberale sociale.\nEsso nacque nel 1913 da una delle correnti di sinistra dei \"Ministeriali\" di Giovanni Giolitti; Il primo congresso si svolse dal 22 al 28 maggio 1913 a Roma. Nello specifico il PDCI fu la forza che raggrupp\u00f2 la \"sinistra democratica\" erede della componente zanardelliana. \nA differenza di molti altri partiti liberali nati dai Ministeriali, il Partito Democratico Costituzionale non si present\u00f2 nel cartello dell'Unione Liberale, con la quale rimase comunque alleata negli anni successivi.\nAlle elezioni politiche italiane del 1913 il partito (che al nord present\u00f2 spesso candidati in comune coi liberali) ottenne il 5,5% ed elesse 29 deputati. Entr\u00f2 poi nella coalizione di governo guidata dall'Unione Liberale.\nNel 1919 il partito si fuse con altri partiti e gruppi di ispirazione liberale sociale, dando vita al Partito Democratico Sociale Italiano."}
{"id": "1980608", "revid": "44627", "url": "https://it.wikipedia.org/wiki?curid=1980608", "title": "Temptations", "text": ""}
{"id": "1980609", "revid": "436907", "url": "https://it.wikipedia.org/wiki?curid=1980609", "title": "The Auditels Family", "text": "The Auditels Family \u00e8 un brano musicale del rapper italiano Caparezza, tredicesima traccia del terzo album in studio \"Habemus Capa\", pubblicato nel 2006 dalla EMI.\nDescrizione.\nLa canzone \u00e8 molto critica nei confronti della televisione e del modo in cui essa viene strumentalizzata dai politici come mezzo di propaganda persuasivo e di plagio psicologico, con l'obiettivo di raggiungere uno share sempre pi\u00f9 alto. La \"malatelevisione\", come viene definita da Caparezza, sta rendendo gli uomini sempre pi\u00f9 passivi, tramutando l'et\u00e0 della democrazia, che hanno conquistato con impegno nel corso della storia, nell\"'et\u00e0 dei figuranti\", in cui gli uomini esercitano i propri diritti in \"maniera involuta\", in cui il massimo esercizio democratico per l'uomo \u00e8 il voto in un reality show.\nVideo musicale.\nIl videoclip della canzone \u00e8 stato autoprodotto dallo stesso Caparezza, in quanto la casa discografica dopo i tre singoli precedenti (\"La mia parte intollerante\", \"Torna Catalessi\" e \"Dalla parte del toro\") aveva considerato \"chiuso\" il progetto \"Habemus Capa\". La regia del videoclip \u00e8 stata affidata a Marco Pavone, che aveva gi\u00e0 collaborato con Caparezza per il video di \"Jodellavitanonhocapitouncazzo\"."}
{"id": "1980610", "revid": "124417584", "url": "https://it.wikipedia.org/wiki?curid=1980610", "title": "Frog (serie animata)", "text": "Frog (\"Frog et Fou Fouret\") \u00e8 una serie animata francese.\nTrama.\nLe surreali storie del furetto Folle e dei suoi disperati tentativi di catturare la rana Beata."}
{"id": "1980612", "revid": "486946", "url": "https://it.wikipedia.org/wiki?curid=1980612", "title": "Archivio della vergogna", "text": ""}
{"id": "1980613", "revid": "547034", "url": "https://it.wikipedia.org/wiki?curid=1980613", "title": "Theridiidae", "text": "Theridiidae , 1833 \u00e8 una famiglia di ragni appartenente all'infraordine Araneomorphae. Questa famiglia include il genere Latrodectus, fra le cui specie \u00e8 la famosa vedova nera.\nEtimologia.\nIl nome deriva dal greco , \"ther\u00ecdion\" cio\u00e8 \"animaletto\", per le dimensioni ridotte dei ragni di questa famiglia, ed il suffisso \"-idae\", che designa l'appartenenza ad una famiglia.\nCaratteristiche.\nDetti anche \"ragni dalle ragnatele aggrovigliate\", in inglese \"tangle-web spiders\" per gli intrecci e la struttura particolare delle loro tele. Sono \"Entelegynae\", cio\u00e8 i loro organi genitali femminili sono appiattiti sotto l'opistosoma e per nulla manifesti; sono inoltre sprovvisti di cribellum e quindi filano la tela aiutandosi con i tarsi del quarto paio di zampe. sono molto colorati e mostrano sul proprio corpo dei disegni.\nComportamento.\nAlcuni generi sono cleptoparassitici, ad esempio \"Faiditus\" e \"Argyrodes\" che vivono sulle tele di altri ragni, prendendosi piccole prede che vi rimangono invischiate, prede gi\u00e0 uccise dal ragno principale e non ancora divorate, e anche pezzi di ragnatela, addirittura a volte assaltano e divorano il ragno che l'ha costruita.\nMolti Theridiidae intrappolano insetti costruendo strutture appiccicose con la tela anche a livello del suolo o del pavimento dove formiche e altri insetti vi rimangono invischiati.\nDistribuzione.\nPressoch\u00e9 cosmopoliti, ad eccezione della Groenlandia e delle regioni artiche e antartiche.\nTassonomia.\nAttualmente, a novembre 2020, si compone di 124 generi e 2510 specie; la sistematica di questi ragni \u00e8 in continua evoluzione dal punto di vista filogenetico, grazie anche a notevoli progressi nello studio della morfologia dei vari generi e nelle approfondite conoscenze molecolari.\nLa seguente classificazione in sottofamiglie segue quella adottata dall'entomologo Joel Hallan:\nGeneri in ordine alfabetico.\nDi seguito l'elenco dei generi di questa famiglia in ordine alfabetico:"}
{"id": "1980616", "revid": "31360", "url": "https://it.wikipedia.org/wiki?curid=1980616", "title": "Fusore nucleare", "text": ""}
{"id": "1980619", "revid": "19933", "url": "https://it.wikipedia.org/wiki?curid=1980619", "title": "Pullmankar", "text": ""}
{"id": "1980621", "revid": "1921292", "url": "https://it.wikipedia.org/wiki?curid=1980621", "title": "Partito Liberale Democratico Italiano", "text": "Il Partito Liberale Democratico Italiano (PLDI), o Partito della Democrazia Liberale, fu uno schieramento politico attivo in Italia negli anni venti del XX secolo.\nStoria.\nNacque nel 1921 come risultato del congresso tenuto dal 14 al 15 aprile dalle 15 Liste concordate di liberali, democratici e radicali che alle precedenti elezioni politiche italiane del 1919 si erano presentate con candidati unitari ottenendo il 15,9% dei voti:\nL'unificazione in un solo partito venne decisa di fronte all'avanzata dei partiti Popolare e Fascista. Il primo segretario fu Mario Verdiani, promotore della Federazione del Partito Liberale Democratico Italiano per l'unificazione dei liberali salandrini con gli interventisti di destra. Anche lo scrittore Goffredo Bellonci ader\u00ec al partito. Il PLD ebbe vita breve e travagliata a causa delle divergenze di idee tra gli aderenti, molto eterogenei. \nUn successivo congresso del Pldi si tenne nel luglio del 1920 a Roma, con l\u2019obiettivo di promuovere la formazione di un \u00abgrande partito liberale\u00bb che avrebbe dovuto portare all\u2019unificazione delle forze liberali, dai radicali, ai combattenti del Partito del rinnovamento e ai nazionalisti. Al congresso parteciparono oltre che esponenti della corrente salandrina, anche, in qualit\u00e0 di osservatori, due esponenti del gruppo parlamentare di \u00abDemocrazia Liberale\u00bb (filogiolittiana). \nSe il progetto di un \u00abgrande partito liberale\u00bb si dimostr\u00f2 una prospettiva non realistica, rimase aperta l\u2019alternativa di una \u00abpiccola unificazione\u00bb tra liberali filosalandrini e filogiolittiani, nonostante l\u2019incomprensione dei primi verso il governo Giolitti-Sforza. Le elezioni amministrative avevano premiato le liste liberali e in questa occasione il Pldi aveva favorito l\u2019intesa con altre formazioni liberali. \nDopo le elezioni si tennero alcuni congressi regionali tra cui quello toscano (marzo 1921) e quello dell\u2019Alta Italia, che si svolse a Milano (23 gennaio 1921). A seguito dei congressi regionali venne convocato un congresso nazionale per il 10-12 aprile del 1921. In occasione di questi congressi non fu possibile nemmeno realizzare la \u00abpiccola unificazione\u00bb tra liberali di destra e filogiolittiani. Nonostante ci\u00f2 il Pldi raggiunse una certa forza organizzativa nelle regioni del Centro-Nord (Piemonte, Lombardia, Toscana e Marche) e poteva contare su di un reseau di giornali riuniti nella Federazione della stampa periodica liberaldemocratica, costituitasi nel settembre 1921. \nIl primo simbolo del PLDI fu la Stella d'Italia raggiata (ereditato dal Partito Liberale Democratico del 1919) e che fu utilizzato anche dalle liste dei \"Democratici indipendenti\" nel 1924; tuttavia il patrimonio iconografico dei liberaldemocratici comprendeva anche la bandiera tricolore con lo scudo sabaudo e la fiaccola, simboli di chiara ascendenza risorgimentale.\nAlle elezioni del 1921 ottenne il 10,4%. Per un breve periodo i giolittiani ed i salandrini collaborarono per poi dividersi nuovamente in due gruppi parlamentari distinti, rispettivamente Gruppo Liberal-democratico (salandrini) e Democrazia Liberale (giolittiani). I liberaldemocratici antigiolittiani che non entrarono nell'Unione Liberale, confluirono poi nel gruppo parlamentare Unione Democratica che aveva unificato liberaldemocratici e demosociali.\nTerminato l'esperimento dell'Unione Democratica - nata per dare successivamente vita ad un grande partito liberaldemocratico e nazionale, ma che poi, a causa delle divergenze tra la \"destra\" liberaldemocratica e la \"sinistra\" demosociale, non era riuscita ad incidere sullo sviluppo del sistema politico italiano - il PLDI partecip\u00f2 nel 1922 al congresso fondativo del Partito Liberale Italiano confluendovi. \nNelle Elezioni politiche del 1924 la gran parte degli ex liberaldemocratici si candid\u00f2 nella Lista Nazionale (come, ad esempio, Antonio Salandra e Vittorio Emanuele Orlando) mentre altri appoggiarono la scelta di Giovanni Giolitti di presentare una lista liberale autonoma e quella della \"Opposizione costituzionale\". I liberaldemocratici eletti nel \"Listone\" furono 5."}
{"id": "1980622", "revid": "30580", "url": "https://it.wikipedia.org/wiki?curid=1980622", "title": "Gran Premio d'Austria 2000", "text": "Il Gran premio d'Austria 2000 \u00e8 stato un Gran Premio di Formula 1 disputato il 16 luglio 2000 sul circuito A1-Ring di Zeltweg. La gara fu vinta da Mika H\u00e4kkinen su McLaren - Mercedes, davanti al compagno di squadra David Coulthard e a Rubens Barrichello su Ferrari.\nVigilia.\nAspetti sportivi.\nNella settimana successiva al Gran Premio di Francia, tutte le scuderie ad eccezione della Minardi svolsero alcuni giorni di test: Arrows, Benetton, Jaguar, Jordan, Prost e Sauber si recarono a Silverstone tra il 4 ed il 6 luglio, Ferrari e McLaren provarono al Mugello tra il 4 ed il 7 luglio, mentre BAR e Williams effettuarono i propri test sul Circuito di Estoril tra il 5 ed il 7 luglio.\nLa novit\u00e0 principale fu portata dalla Jordan, che schier\u00f2 una versione B della propria monoposto, il cui debutto era pianificato per il Gran Premio d'Austria. Tuttavia, la scuderia britannica rivide i suoi piani e posticip\u00f2 l'esordio della vettura rivista al successivo Gran Premio di Germania, sia per poter affinare ulteriormente la monoposto con nuovi test, sia perch\u00e9 l'estensione delle modifiche era stata tale da richiedere lo svolgimento di nuovi crash test, e questo avrebbe notevolmente limitato il numero delle parti di ricambio disponibili in tempo per la gara austriaca.\nAspetti tecnici.\nLa McLaren fu la scuderia che port\u00f2 in pista le maggiori novit\u00e0 in occasione della gara austriaca: fu riproposto il profilo estrattore che era stato scartato per qualifiche e gara nel precedente Gran Premio di Francia, al quale si aggiunsero una modifica alla sospensione posteriore e una nuova versione del propulsore Mercedes. La Ferrari dal canto suo rispose con alcuni lievi affinamenti della veste aerodinamica, continuando poi a provare le cosiddette \"ciminiere\", come gi\u00e0 fatto in Francia, durante le prove libere.\nTra le altre scuderie si segnal\u00f2 la BAR, che complet\u00f2 il pacchetto di aggiornamenti aerodinamici introdotto in Francia e sviluppato in collaborazione con la Honda, che aveva messo a disposizione la propria galleria del vento.\nProve libere.\nResoconto.\nDopo aver disputato le sessioni di prove libere del venerd\u00ec, Eddie Irvine fu colpito da dei forti dolori addominali. Il pilota nordirlandese rientr\u00f2 a Londra per effettuare delle visite di controllo; la Jaguar lo sostitu\u00ec, a partire dalle prove libere di sabato mattina, con il collaudatore brasiliano Luciano Burti, che fece cos\u00ec il suo debutto in una gara di Formula 1.\nRisultati.\nI tempi migliori della prima sessione di prove libere di venerd\u00ec furono i seguenti:\nI tempi migliori della seconda sessione di prove libere di venerd\u00ec furono i seguenti:\nI tempi migliori delle sessioni di prove libere di sabato mattina furono i seguenti:\nQualifiche.\nResoconto.\nIn Austria, la McLaren si dimostr\u00f2 nettamente pi\u00f9 competitiva della Ferrari, specialmente con Mika H\u00e4kkinen: il finlandese ottenne la quarta pole position stagionale, infliggendo tre decimi di distacco al compagno di squadra Coulthard. Le due Ferrari si piazzarono in seconda fila: Barrichello precedette Schumacher, in difficolt\u00e0 con l'assetto e autore di errori nel suo secondo e terzo tentativo lanciato.\nTrulli conquist\u00f2 il quinto posto alla guida della Jordan, staccato di oltre un secondo dal tempo di H\u00e4kkinen; la terza fila fu completata da Zonta, seguito dal compagno di squadra Villeneuve, Fisichella, Salo e Verstappen. Frentzen, non a suo agio sul circuito austriaco, si piazz\u00f2 solo in quindicesima posizione, mentre la Williams, in grande difficolt\u00e0 tecnica, si dovette accontentare della diciottesima e diciannovesima piazza, con Button davanti a Ralf Schumacher. Il debuttante Burti ottenne il penultimo tempo, risultando pi\u00f9 veloce solo del solo Mazzacane.\nWarm-up.\nRisultati.\nI tempi migliori fatti segnare nel warm up di domenica mattina furono i seguenti:\nGara.\nResoconto.\nLe due McLaren scattarono bene dalla prima fila e mantennero le loro posizioni, con Mika H\u00e4kkinen davanti a David Coulthard. Alle loro spalle Michael Schumacher part\u00ec male, ma Rubens Barrichello cerc\u00f2 lo stesso di lasciare libera una traiettoria interna per il proprio caposquadra, che si trov\u00f2 a frenare sullo sporco. Ricardo Zonta manc\u00f2 la frenata e tampon\u00f2 Schumacher, che fin\u00ec in testacoda e fu colpito da Jarno Trulli; nel contatto la sospensione anteriore destra della Ferrari si ruppe, costringendolo al ritiro. Anche Barrichello, urtato da Trulli, perse diverse posizioni e si trov\u00f2 con la vettura danneggiata. Poco pi\u00f9 indietro, Pedro Diniz perse il controllo della sua Sauber e colp\u00ec Giancarlo Fisichella, che si ritir\u00f2 a causa delle conseguenze dello scontro, mentre Jos Verstappen e Diniz dovettero rientrare ai box per le riparazioni. Nonostante il tentativo di Schumacher di spostare la sua Ferrari in mezzo alla pista per causare l'interruzione della gara, i commissari decisero di fare entrare in pista la safety car.\nAlla ripartenza, due giri dopo, dietro alle due McLaren si trovarono Mika Salo, Pedro de la Rosa, Johnny Herbert, Jenson Button, Rubens Barrichello, Heinz-Harald Frentzen, Marc Gen\u00e9 e Alexander Wurz. Le McLaren allungarono comodamente sul resto del gruppo, mentre De la Rosa guadagn\u00f2 quasi subito la terza posizione su Salo e Barrichello cominci\u00f2 una difficile rimonta. Pi\u00f9 indietro, Jacques Villeneuve e Nick Heidfeld diedero inizio ad un duello che sarebbe durato trenta giri, caratterizzato da mosse al limite del regolamento da parte del giovane tedesco, delle quali Villeneuve si lament\u00f2 apertamente nel dopogara.\nA Zonta e a Diniz fu imposto uno stop &amp; go per aver causato l'incidente alla prima curva, che i due scontarono al 18\u00ba giro; al 33\u00ba passaggio de la Rosa, terzo con un buon vantaggio su Barrichello, si ritir\u00f2 per un guasto al cambio. Il brasiliano sal\u00ec in questo modo in terza posizione, ma il suo distacco dalle McLaren era eccessivo per poterne contrastare l'azione. H\u00e4kkinen condusse fino al traguardo, concludendo davanti al compagno di squadra e a Barrichello. Il quarto posto fu conquistato da Villeneuve, autore di una rimonta dopo essere uscito in quindicesima posizione dal caos della prima curva; alle spalle del canadese si piazzarono Jenson Button e Mika Salo.\nLa doppietta della McLaren ed il secondo ritiro consecutivo di Michael Schumacher riaprirono definitivamente la lotta sia nel Campionato Piloti, con Coulthard a meno sei dal tedesco ed H\u00e4kkinen a meno otto, che nel Campionato Costruttori, dove la scuderia inglese sopravanz\u00f2 la Ferrari, portandosi al primo posto con sei punti di vantaggio.\nDecisioni della FIA.\nNelle verifiche del dopogara, sulla vettura di Mika H\u00e4kkinen fu rilevata la mancanza di un sigillo sulla centralina, fatto che inizialmente cost\u00f2 al pilota finlandese la squalifica della gara. Tuttavia, le successive verifiche sulla centralina non evidenziarono alcuna manomissione del software in essa contenuto; di conseguenza, il risultato ottenuto dal pilota fu considerato valido, ma i dieci punti del primo classificato furono decurtati al team nella classifica Costruttori, in quanto sarebbe stato compito della McLaren assicurarsi che la centralina fosse correttamente sigillata.\nFonti.\nTutti i dati statistici provengono da Autosprint n.29/2000\nAustria 2000: Hakkinen, vittoria col giallo. Schumi KO - F1world.it/amarcord"}
{"id": "1980627", "revid": "110157", "url": "https://it.wikipedia.org/wiki?curid=1980627", "title": "Phelix", "text": "Phelix \u00e8 un cifrario a flusso presentato nel 2004 per l'eSTREAM da Doug Whiting, Bruce Schneier, Stefan Lucks e Fr\u00e9d\u00e9ric Muller, caratterizzato da un'alta velocit\u00e0 di cifratura e da una funzione integrata di MAC (\"Message Authentication Code\", Codice di autenticazione del messaggio) a singolo passaggio.\nIl cifrario utilizza solo operazioni di addizione modulo 232, OR esclusivo (XOR) e rotazione di un numero fisso di bit. Phelix usa una chiave da 256 bit ed un nonce di 128 bit, ed offre una robustezza crittografica di 128 bit.\nIl nome Phelix \u00e8 una contrazione di \"penta-helix\", a ricordare che il diagramma a blocchi dell'algoritmo raffigura una doppia elica intrecciata che disegna 5 singoli nastri.\nStruttura.\nLa filosofia di Phelix \u00e8 \"molti piccoli passaggi\": le semplici operazioni che esegue sono ripetute su 9 blocchi di 32 bit di dati ciascuno, che costituiscono uno stato del cifrario.\nLo stato \u00e8 diviso in 2 gruppi: 5 stati \"attivi\", che partecipano alla funzione di aggiornamento dei blocchi, e 4 stati \"vecchi\" che sono usati solo nella funzione di output dell'algoritmo.\nUn singolo passaggio di Phelix \u00e8 composto semplicemente da due operazioni: prima viene eseguito lo XOR fra un blocco attivo ed il seguente e dopo viene ruotato il primo blocco. Un singolo blocco di dati viene sottoposto a 20 passaggi. \nDurante questi passaggi vengono eseguite anche altre operazioni accessorie: vengono generati 32 bit di keystream, vengono aggiunti 2 blocchi da 32 bit di dati, viene inserito un blocco da 32 bit del testo in chiaro come input del successivo blocco di passaggi. Il testo cifrato, come in tutti i cifrari a flusso, viene generato eseguendo un'operazione di XOR fra il testo in chiaro ed il keystream.\nLo stato iniziale del cifrario viene impostato dalla chiave e dal nonce mentre alla fine del testo in chiaro viene calcolato il MAC per l'autenticazione del messaggio.\nPrestazioni.\nPhelix \u00e8 ottimizzato per piattaforme a 32 bit. Gli autori dichiarano che \u00e8 possibile ottenere una velocit\u00e0 di circa 8 cicli/byte sui moderni processori x86, circa il doppio di quelle ottenute dall'AES.\nSicurezza.\nNonostante l'algoritmo sia stato studiato principalmente per resistere agli attacchi di crittoanalisi differenziale, un tipo di attacco a cui l'Helix (il cifrario da cui deriva il Phelix) era vulnerabile, Phelix soffre dello stesso tipo di vulnerabilit\u00e0, ed anche a livelli maggiori. Hongjun Wu e Bart Preneel hanno dimostrato che, sfruttando gli stessi principi dell'attacco all'Helix, se viene utilizzato lo stesso nonce per cifrare pi\u00f9 messaggi si pu\u00f2 risalire alla chiave segreta con circa 237 operazioni, 234 \"nonce\" selezionati e 238,2 parole di testo in chiaro (la complessit\u00e0 computazione dell'attacco \u00e8 molto inferiore a quella dell'attacco all'Helix).\nIl Phelix \u00e8 stato archiviato alla fine della Fase 2 dell'eSTREAM."}
{"id": "1980629", "revid": "123310731", "url": "https://it.wikipedia.org/wiki?curid=1980629", "title": "Clan dei marsigliesi", "text": "Il clan dei marsigliesi (conosciuta anche come banda delle tre B) era un'organizzazione criminale di stampo mafioso nata a Roma nel 1973 e operante tra Francia e Italia durante la prima met\u00e0 degli anni settanta.\nAttraverso il traffico degli stupefacenti ed una serie di redditizi sequestri di persona, il gruppo divenne un'autentica industria del crimine, il primo capace di esercitare un certo controllo sul territorio, facendo fare un notevole salto di qualit\u00e0 alla piccola delinquenza di borgata romana.\nStoria.\nLe origini.\nLa storia della malavita romana, fino alla fine degli anni sessanta, racconta di una realt\u00e0 fatta ancora di piccoli traffici d'usura, contrabbando di sigarette, prostituzione, gioco d'azzardo e di qualche rapina. Una situazione alquanto frastagliata, una mala disorganizzata, fatta di piccoli capi malavitosi di borgata che si accontentavano di governare il loro piccolo regno e che risolvevano i contrasti e le questioni d'onore a suon di coltellate (\"zaccagnate\"), pi\u00f9 che con le armi da fuoco.\nIn questo panorama, agli inizi degli anni settanta, si registr\u00f2 nella capitale l'arrivo di alcuni pregiudicati francesi, fuggiti dalle patrie galere con l'obiettivo di trovare una propria dimensione criminale lontano dalla Francia, ormai satura di boss di fama indiscussa che controllavano il territorio.\nTrasferitisi a Roma dal Nord Italia e provenienti in gran parte dal cosiddetto \"milieu marsigliese\", il cartello criminale francese, proprio in quegli anni, era da considerarsi tra le pi\u00f9 spregiudicate mafie europee dedite all'intermediazione nel traffico di sigarette e, soprattutto, degli stupefacenti, facendo da ponte tra la Turchia e l'occidente.\nGangster gi\u00e0 noti all'opinione pubblica e alla polizia per una spettacolare rapina messa a segno il 15 aprile del 1964 nella centralissima via Monte Napoleone di Milano quando, otto banditi marsigliesi guidati da Jo le Maire, detto \"il sindaco\" (ma che in realt\u00e0 si chiamava Giuseppe Rossi) e dotati di mitra e pistole, irrompono a volto coperto in una gioielleria e ne escono poco dopo con denaro e preziosi per un bottino di duecento milioni di lire. Arrestati appena otto giorni dopo il fatto, vennero tutti processati e condannati a scontare pene comprese complessivamente fra i tre e i nove anni di reclusione.\n1973: le tre B.\nTra gli \"uomini d'oro\" (come vennero battezzati dalla stampa di allora) di via Montenapoleone c'era anche un malavitoso italo-francese specializzato in rapine e furti di vario genere e pluri-evaso da diversi istituti di pena: Albert Bergamelli.\nDopo l'ultimo arresto subito a Torino nel 1972, Bergamelli riesce di nuovo a far perdere le sue tracce e, nel 1973, si trasferisce a Roma dove, attraverso l'intermediazione del suo amico \"Jo le Maire\", che ha da poco aperto un'attivit\u00e0 di copertura come rappresentante di una marca di whisky, venne introdotto ai pi\u00f9 noti criminali della citt\u00e0 come Mariano Castellani, Paolo Provenzano, Laudavino De Sanctis (detto \"Lallo lo zoppo\") e il futuro boss della Magliana Danilo Abbruciati. In particolare, per\u00f2, Bergamelli strinse subito amicizia con altri due marsigliesi: Maffeo \"Lino\" Bellicini e Jacques Berenguer.\nBresciano d'origine e bandito di fama europea, Bellicini aveva vissuto l'adolescenza in Francia facendo apprendistato criminale nel clan di Jean Claude Vella, dedito allo spaccio di droga e allo sfruttamento della prostituzione. Quando per\u00f2 la sua banda ebbe la peggio nella guerra per il controllo del territorio con i fratelli Zemmour, Bellicini decise di trasferirsi in Svizzera dove realizz\u00f2 una serie di colpi milionari prima di spostarsi in Portogallo dove fu arrestato e rinchiuso in carcere per una rapina. Riuscito ad evadere, decise infine di trasferirsi in Italia, a Roma.\nJacques Ren\u00e9 Berenguer era arrivato a Roma gi\u00e0 nel 1971 ma, l'anno dopo \u00e8 costretto alla fuga perch\u00e9 accusato dell'omicidio di una prostituta. Arrestato a Genova, nel 1973 inscen\u00f2 una protesta di 96 ore sul tetto del carcere per sollecitare la concessione della libert\u00e0 provvisoria. Liberato, in quello stesso anno si trasferisce a Roma dove arriva gi\u00e0 con la notoriet\u00e0 di un grande malavitoso.\nArruolando alcuni tra gli elementi pi\u00f9 spregiudicati della malavita locale, i tre misero in piedi una \"batteria\" altamente efficiente, conosciuta come la banda delle tre B (dalle iniziali dei cognomi dei tre boss) e, pi\u00f9 tardi, come il Clan dei marsigliesi, che determin\u00f2 progressivamente un deciso cambiamento dei rapporti di forze all'interno della piccola e frammentata delinquenza di borgata romana imponendo, per gli anni a seguire, la sua legge nella capitale.\nCriminali esperti, gente dura e sfrontata, la banda si dedic\u00f2 inizialmente alle rapine, allo sfruttamento della prostituzione, alla gestione delle bische clandestine e soprattutto al traffico di stupefacenti, ben decisa a impiantare, su un terreno cos\u00ec vergine e fecondo, il colossale giro della droga liberandosi come prima cosa dei vecchi boss che proprio di spaccio non volevano sentir parlare: Sergio Maccarelli (detto \"er maccarello\"), Carlo Faiella, Ettore Tabarrani, Umberto Cappellari.\n1975: i sequestri.\nIl primo colpo dei Marsigliesi ad avere grande risonanza avvenne il 22 febbraio del 1975, quando la banda si rese responsabile di un crimine che scosse l'opinione pubblica del tempo. Durante una rapina all'interno dell'ufficio postale di Piazza dei Caprettari a Roma venne ucciso l'agente Giuseppe Marchisella, e quello che avrebbe dovuto essere un colpo miliardario si risolse invece con un magro bottino di sole 400.000 lire e un morto ammazzato. Pochi giorni dopo, la giovane fidanzata del poliziotto si tolse la vita. Ma prima della fidanzata di Marchisella a morire era stato Claudio Tigani, detto \"Topolino\", ucciso con un colpo alla testa il 24 febbraio 1975 e l'auto data alle fiamme, reo di aver preteso dai boss pi\u00f9 di quanto gli spettasse a seguito della rapina.\nLa rapina in piazza dei Caprettari fece da spartiacque per il Clan. Stanchi di rischiare tanto per ottenere poco, i Marsigliesi decisero di dedicarsi alla pi\u00f9 redditizia industria dei sequestri. Appena un anno prima c'era stato il sequestro Lucchini - ad opera di un'altra banda - che aveva fruttato ingenti somme. Il Clan decise cos\u00ec di cambiare rotta.\nCon l'inizio della stagione dei sequestri di persona la banda fece il suo definitivo salto di qualit\u00e0. Solo fra il 1975 e il 1976 ne portarono a termine ben cinque, come quello del gioielliere Giovanni Bulgari. La sera del 13 marzo 1975, nel traffico di auto in corso Italia a Roma, tre uomini armati scendono da una 'Giulia' e invitano l'autista della Fiat 132 che li precede a scendere e, dopo avere preso posto in macchina, invertono il senso di marcia e spariscono assieme all'altro passeggero: Gianni Bulgari, erede di una delle pi\u00f9 famose gioiellerie del mondo. Dopo un mese di prigionia, il 14 aprile, sar\u00e0 rilasciato dietro il pagamento di un riscatto miliardario.\nL'ingegner Amedeo Ortolani, figlio del finanziere Umberto e presidente della Voxson, venne sequestrato il 10 giugno del 1975 da un commando travestito da agenti delle forze dell'ordine. Rilasciato dopo 11 giorni di prigionia, la sua famiglia sar\u00e0 costretta a pagare un riscatto di 800 milioni di lire.\nNell'ottobre del 1975 fu la volta del \"re del caff\u00e8\" Alfredo Danesi, sequestrato sotto la sua casa romana di Monte Mario, la prigionia atroce di venti giorni in un bugigattolo due metri per due incatenato e imbavagliato, fino alla brillante operazione condotta dalla magistratura e dalle forze dell'ordine che riusc\u00ec a trarlo in salvo.\n1976: gli arresti.\nL'ascesa dei Marsigliesi raggiunse i massimi livelli proprio con la stagione dei sequestri di persona che fruttarono alla banda, oltre che un discreto bottino (all'incirca 4 miliardi in totale), anche un'elevata reputazione negli ambienti della criminalit\u00e0 organizzata romana incutendo timore agli oppositori e a chi avesse voluto intromettersi negli affari della banda.\nUna bella vita fatta di donne, cocaina, macchine di lusso e appartamenti nei quartieri pi\u00f9 ricchi che venne per\u00f2 interrotta quando una serie di arresti, da parte delle forze dell'ordine, decimarono il clan, creando a Roma un vuoto di potere inaspettato. L'inchiesta portata avanti dal magistrato romano Vittorio Occorsio individu\u00f2 un collegamento criminale fra la massoneria deviata, il neofascismo romano, i servizi segreti e la banda dei marsigliesi.\nAlbert Bergamelli, assieme a Lucas Bezian, venne arrestato il 29 marzo del 1976 in un residence sulla via Aurelia a Roma, rintracciato seguendo i movimenti di una donna, Antonella Rossi, che proprio per la sua banda curava la logistica dei rifugi. Due giorni dopo venne arrestato anche il suo avvocato, Gianantonio Minghelli, reo di aver riciclato somme di denaro provenienti dalle casse del clan.\nMaffeo Bellicini fu anch'egli arrestato e poi, nell'agosto del 1976, riusc\u00ec ad evadere dal carcere di Lecce assieme all'ex bandito sardo Graziano Mesina e ai due brigatisti Martino Zicchitella e Pietro Sofia, appartenenti ai Nuclei Armati Proletari. Gli agenti lo riacciuffarono per\u00f2 solo due mesi dopo, in un ristorante di Roma.\nJacques Berenguer riusc\u00ec a fuggire a New York dove venne poi arrestato nel 1980 ed estradato in Italia.\n1981: la fine.\nCon gli arresti dei principali boss inizi\u00f2 la stagione dei processi istruiti grazie anche alle inchieste di Vittorio Occorsio.\nNel processo per i cinque sequestri di persona, compiuti dalla banda a Roma nel biennio 1975-1976, il 28 settembre del 1979 la Corte d'assise di Roma, espresse una sentenza di condanna per tutti i 15 imputati, tra i quali Bergamelli, Berenguer e Bellicini. Tra gli assolti ci furono invece l'avvocato Minghelli (gi\u00e0 difensore di Bergamelli), il boss milanese Francis Turatello e Danilo Abbruciati, non ancora coinvolto, a quel tempo, nel progetto criminale della Banda della Magliana.\nNel gennaio del 1981, alla vigilia del secondo processo contro la banda per la rapina di piazza dei Caprettari, uno dei complici (Giacomo Palermo) e la sua convivente (Angela Piazza), che avevano deciso di testimoniare accusando gli altri rapinatori, vennero sequestrati e portati in una villa a Lavinio. Li vennero poi costretti a scrivere una falsa \u00abritrattazione\u00bb che verr\u00e0 poi recapitata al Tribunale, ed infine vennero barbaramente trucidati.\nIl 25 febbraio del 1981 il processo arriv\u00f2 al termine. Ai cinque imputati Albert Bergamelli, Jacques Berenguer, Angelo Amici e Laudovino De Sanctis, che nel processo di primo grado erano stati assolti per insufficienza di prove, venne invece inflitta la condanna alla pena dell'ergastolo. Su De Sanctis, nel 2020, \u00e8 uscito il romanzo di Aurelio Picca \"Il pi\u00f9 grande criminale di Roma \u00e8 stato amico mio\" (Bompiani).\nAlbert Bergamelli, tradotto nel carcere di Marino del Tronto in provincia di Ascoli Piceno, il 21 agosto del 1982 venne ucciso da Paolo Dongo, un detenuto \"comune\" appartenente alla cosiddetta Banda dei Genovesi.\nJacques Berenguer, invece, gioc\u00f2 la strada della semi-infermit\u00e0 mentale ma, nonostante l'intervento di personaggi legati alla loggia massonica P2, come Aldo Semerari, rest\u00f2 comunque in carcere mettendo fine alla propria attivit\u00e0 criminale. Venne poi ucciso, nel 1990, nel carcere di Nizza.\nLa storia del clan non venne mai chiarita fino in fondo, anche a causa di legami mai del tutto trasparenti con alcuni ambienti dell'eversione nera, della massoneria e dei servizi segreti deviati. Ad oggi restano i documenti derivanti dai processi e l'incrocio tra diverse inchieste che raccontano di connivenze e rapporti che portano fino al 1981, quando fu scoperta la lista degli affiliati alla P2 di Licio Gelli.\nGli arresti che nel 1976 decapitarono il clan decretarono, comunque, la definitiva uscita dalla scena criminale romana dei \"marsigliesi\" dando luogo ad una vera e propria fine di un'epoca. Un vuoto di potere inaspettato che, da li a poco, rese possibile l'avvento di una nuova generazione di piccoli boss romani, malavitosi provenienti dai vari quartieri capitolini che, cresciuti con il mito dei gangster francesi, iniziarono a organizzarsi in piccole \"batterie\" (nuclei di quattro o cinque elementi dediti al crimine) per il controllo della propria zona d'appartenenza. La successiva unione di alcune di queste \"batterie\" diede poi vita ad una vera e propria \"banda\" per il controllo totale dei traffici illeciti romani conosciuta come Banda della Magliana.\n2010: ultimo arresto.\nIl 23 aprile del 2010 la Polizia ferroviaria di Genova, durante un normale controllo, ha arrestato Daniel Nieto, considerato uno dei capi del Clan dei Marsigliesi. I poliziotti avevano notato un geco tatuato sul collo del latitante ormai anziano, accompagnato nei locali della polizia, dopo circa 12 ore di controlli scoprirono la reale identit\u00e0 del soggetto. Nieto era stato condannato a 18 anni di reclusione e rinchiuso nel carcere di Volterra per aver sequestrato Giovanna Amati; dopo circa di 10 anni di reclusione riusc\u00ec a sfuggire grazie a un permesso premio, rimanendo latitante fino all'arresto avvenuto a Genova."}
{"id": "1980630", "revid": "123958528", "url": "https://it.wikipedia.org/wiki?curid=1980630", "title": "Licenza di manutentore aeronautico", "text": "La licenza di manutentore aeronautico (acronimo italiano LMA o internazionale AML) \u00e8 una certificazione riguardante il personale tecnico che si occupa della manutenzione dei velivoli dell'aviazione civile e generale. \nIn Italia questa licenza \u00e8 emessa dall'ENAC ed \u00e8 una qualifica professionale personale che soddisfa i requisiti della \"Part 66\" facente parte del Regolamento UE 1321/2014 scritto da EASA.\nLa licenza si divide in tre categorie: tipo A, tipo B e tipo C ed in sottocategorie in funzione del genere di attivit\u00e0 e apparati nonch\u00e9 del MTOW dei velivoli.\nPer conseguire la licenza \u00e8 necessario superare i moduli d'esame, che sono indicati dalla normativa della Part 66, e dimostrare il possesso dell'esperienza minima richiesta dalla normativa nel campo della manutenzione aeronautica.\nPossono partecipare agli esami coloro i quali sono in possesso dei requisiti minimi previsti dalla circolare \"NAV68B\" emessa da ENAC. Una volta superati tutti i moduli d'esame in qualunque scuola approvata da EASA si presenta la richiesta di rilascio di LMA all'ENAC. Gli esami possono essere effettuati da ogni scuola approvata 147 presente sul territorio EASA. Le scuole approvate 147 che offrono corsi in lingua italiana sono: Agusta Westland, Alitalia e Vulcanair, ITS lombardo mobilit\u00e0 sostenibile, Flyon Aero e Northern Avionics (specializzata in campo avionico). Aviotrace Swiss, invece, ha sedi sul territorio italiano ma eroga corsi in lingua inglese. In Italia, vi sono anche istituti scolastici pubblici cui ENAC riconosce crediti formativi secondo un processo di accreditamento. Il primo fu nel 2010 l'ITI A.Malignani di Udine, cui ora \u00e8 riconosciuta (anche grazie all'attivit\u00e0 della PAN) la facolt\u00e0 di emettere crediti per tutti i Moduli Part 66 per le categorie A, B1 e B2. Presso l'istituto vengono svolti stage a questo dedicati anche con il 5\u00b0 Rgt. Aves Rigel dell'Aviazione dell'Esercito Italiano"}
{"id": "1980631", "revid": "729019", "url": "https://it.wikipedia.org/wiki?curid=1980631", "title": "Associazione Calcio Verona 1932-1933", "text": "Questa pagina raccoglie i dati riguardanti il Football Club Hellas Verona nelle competizioni ufficiali della stagione 1932-1933.\nStagione.\nLa stagione 1932-1933 rappresenta per il Verona la seconda stagione nella seconda serie nazionale."}
{"id": "1980632", "revid": "1543377", "url": "https://it.wikipedia.org/wiki?curid=1980632", "title": "XV Quadriennale nazionale d'arte di Roma", "text": "La XV Quadriennale d'arte di Roma si tenne tra il 19 giugno e il 14 settembre 2008, nella sua sede storica, il Palazzo delle Esposizioni di Roma, da poco riaperto e rinnovato.\nLa mostra non ebbe vincoli tematici legati ad un titolo e nacque con l'intento di documentare una situazione in evoluzione, tracciando una panoramica sull'arte contemporanea italiana dei due decenni precedenti il 2008.\nLa 15\u00aa Q, come fu chiamata sulla copertina del catalogo e sui prodotti comunicativi legati alla manifestazione, cost\u00f2 circa due milioni di euro. e durante i 76 giorni di apertura accolse 30.000 visitatori.\nMostra.\nL'obiettivo della mostra \u00e8 stato quello di tracciare una mappatura dei principali esiti della ricerca artistica condotta in Italia nei due decenni precedenti il 2008 e delle esperienze ritenute rappresentative di quel periodo, dedicando una particolare attenzione agli artisti a met\u00e0 carriera e ai giovani, indicativi di possibili evoluzioni future del panorama artistico italiano. La rassegna ha registrato le diverse declinazioni dell'arte contemporanea (arte concettuale, minimalismo e le varie tendenze dell'immagine pittorica o fotografica), tentando inoltre di identificare le possibili specificit\u00e0 della situazione italiana nel sistema internazionale dell'arte.\nFurono invitati 99 artisti, ai quali fu richiesto di esporre un'unica opera recente ciascuno, in molti casi realizzata per l'occasione.\nPittura, fotografia, video, scultura, installazioni e net art furono i linguaggi utilizzati nella mostra, in proporzioni disomogenee. Gli artisti presenti avevano un'et\u00e0 media di quarantacinque anni, un quarto di loro avevano meno di trentacinque anni e per un terzo erano donne.\nLa XV Quadriennale di Roma fu dedicata alla memoria di Luciano Fabro: la sua scultura \"Autunno\", esposta in Italia per la prima volta, apr\u00ec la mostra nella sala della rotonda di Palazzo delle Esposizioni.\nDurante il periodo della mostra, i servizi educativi del Palazzo delle Esposizioni, in collaborazione con la facolt\u00e0 di lettere e filosofia dell'Universit\u00e0 degli Studi La Sapienza di Roma, hanno organizzato diversi incontri tra gli artisti e il pubblico nell'ambito di visite tematiche..\nCommissari e allestimento.\nUna commissione di curatori e storici dell'arte, composta da Chiara Bertola, Lorenzo Canova, Bruno Cor\u00e0, Daniela Lancioni e Claudio Spadoni curarono l'impianto critico della mostra e selezionato gli artisti invitati a partecipare.\nIl percorso della mostra si articol\u00f2 sui 3000 m2 disposti sui tre livelli di Palazzo delle Esposizioni. L'allestimento fu curato da Lucio Turchetta.\nGiuria e premi.\nPer la prima volta nella storia della Quadriennale di Roma, la giuria, costituita da Suzanne Pag\u00e9, direttore della Fondation Louis Vuitton pour la cr\u00e9ation, Gerald Matt, direttore della Kunsthalle di Vienna e Vicente Todol\u00ed, direttore della Tate Modern di Londra, non fu italiana.\nIl 12 settembre 2008, la giuria premi della XV Quadriennale assegn\u00f2 il premio Quadriennale (20.000 euro) ad Adrian Paci, il premio alla giovane arte (10.000 euro) a Deborah Ligorio: entrambi avevano partecipato con opere realizzate in video.\nUn premio alla carriera (medaglia d'oro), fu assegnato a Maurizio Cattelan. Il 24 marzo 2009 al MAXXI di Roma. A ritirare il premio, si present\u00f2 il cantante Elio delle Storie Tese che sostenne di essere il vero Cattelan interloquendo spiritosamente e rispondendo alle domande di Francesco Prosperetti, Anna Mattirolo, Gino Agnese, Stefano Chiodi, Andrea Cortellessa, Cornelia Lauf e del pubblico presente.\nCatalogo.\nLa mostra fu documentata da un catalogo delle opere di 320 pagine, edito da Marsilio. Il volume si apre con i testi critici di Chiara Bertola, Lorenzo Canova, Bruno Cor\u00e0, Daniela Lancioni e Claudio Spadoni.\nLungo il percorso della mostra era consultabile uno schermo tattile con le immagini delle opere e le schede sugli artisti, curate da Paola Bonani per la fondazione Quadriennale.\nMostre correlate.\nDurante la XV Quadriennale, nello spazio fontana di Palazzo delle Esposizioni fu allestita una mostra documentaria sulla storia della Quadriennale di Roma. La mostra fu curata dall'Archivio della fondazione Quadriennale in collaborazione con l'Istituto Luce e Rai Teche."}
{"id": "1980636", "revid": "1833487", "url": "https://it.wikipedia.org/wiki?curid=1980636", "title": "Liza aurata", "text": "Il cefalo dorato o lotregano (Liza aurata sinonimo di Chelon auratus ()), \u00e8 un pesce della famiglia Mugilidae.\nDistribuzione e habitat.\nIl suo areale comprende tutto il mar Mediterraneo, i mari Nero e d'Azov e le coste europee ed africane atlantiche tra il sud della Norvegia e le isole del Capo Verde.\nIl suo habitat \u00e8 lungo le coste rocciose e nelle lagune e le foci, come gli altri cefali. Evita per\u00f2 le acque a salinit\u00e0 troppo bassa.\nDescrizione.\nMolto simile a Mugil cephalus (cefalo comune) ma ha una testa pi\u00f9 piccola e stretta, il labbro superiore sottile e una larga macchia dorata molto evidente sull'opercolo.\n\u00c8 piuttosto difficile da riconoscere le tre specie europee appartenenti al genere Liza. Questa forse \u00e8 la pi\u00f9 facile da identificare a causa della macchia dorata sull'opercolo, sempre ben visibile (e spesso accompagnata da un'altra macchia pi\u00f9 piccola pi\u00f9 vicino all'occhio). Inoltre, contrariamente ad altre specie del genere, \u00e8 assente la macchia nera all'ascella delle pinne pettorali.\nAlimentazione.\nSi nutre sul fondo aspirando sedimenti e alghe incrostanti dal fondo e dagli scogli. Si nutre di detrito e di piccoli invertebrati bentonici.\nPesca.\nSi cattura in buone quantit\u00e0 con le stesse tecniche, sia professionali che sportive destinate al cefalo comune. "}
{"id": "1980637", "revid": "284427", "url": "https://it.wikipedia.org/wiki?curid=1980637", "title": "Sorrisi", "text": ""}
{"id": "1980640", "revid": "115533", "url": "https://it.wikipedia.org/wiki?curid=1980640", "title": "MTOW", "text": ""}
{"id": "1980642", "revid": "116973674", "url": "https://it.wikipedia.org/wiki?curid=1980642", "title": "Provolino", "text": "Provolino era un personaggio immaginario realizzato sotto forma di pupazzo ideato da Paul Campani e dall\u2019attore comico Raffaele Pisu che ebbe un certo successo in Italia come spalla nei programmi televisivi \"Vengo anch'io\", Che domenica amici, Senza rete e La domenica \u00e8 un'altra cosa, trasmessi dalla Rai fra il 1968 e il 1970. Le Edizioni Bianconi ne acquisirono i diritti per pubblicarne storie a fumetti sull'omonimo mensile edito dal 1970 realizzate da Alberico Motta e Pierluigi Sangalli e pi\u00f9 volte ristampate su diverse testate. Il successo del personaggio port\u00f2 alla realizzazione di un merchandising. Basti ricordare il pupazzo offerto nel 1969 dalla Bialetti agli acquirenti della caffettiera Moka Express, che lo avrebbero acquistato a meno di mille lire compilando un apposito coupon contenuto nelle confezioni della suddetta caffettiera.\nIl personaggio.\nIl personaggio venne introdotto nella trasmissione \"Vengo anch'io\" del 1968 dall'attore Raffaele Pisu che lo manovrava come un burattino mentre la voce veniva da fuori campo per opera di Oreste Lionello. Il suo compito era quello di fare da spalla a Pisu che con lui aveva battibecchi sfacciati e irriverenti che si concludevano sempre con il tormentone \u00ab\"Boccaccia mia statti zitta!\"\u00bb\".\" \nIl successo fu tale che, oltre a partecipare a tutte le trasmissioni di Pisu (\"Che domenica, amici !\" del 1968; \"La domenica \u00e8 un'altra cosa\" del 1969), a nome del personaggio si sviluppo un merchandising che comprendeva un disco per la RCA Original Cast intitolato \"Boccaccia mia statti zitta!\" e vari pupazzi oltre a diventare protagonista di una serie a fumetti scritta da Alberico Motta e disegnata da Pier Luigi Sangalli per la Editoriale Metro.\nNel 1969, a Oreste Lionello subentr\u00f2 Franco Latini quale voce del personaggio.\nEssendo legato a Pisu, con il ritiro dalle scene di quest'ultimo \"Provolino\" cadde inevitabilmente nell'oblio per riapparire in TV tra gli anni novanta ed il Duemila, dapprima in \"Striscia la notizia\" nelle edizioni 1989-'90 e 1990-'91, e poi nella trasmissione rievocativa \"Meteore - Alla ricerca delle stelle perdute\".\nStoria editoriale.\nLe Edizioni Bianconi ne acquisirono i diritti per pubblicarne storie a fumetti sull'omonimo mensile edito dal 1970 realizzate da Alberico Motta e Pierluigi Sangalli e pi\u00f9 volte ristampate su diverse testate. La serie originale venne pubblicata dal 1970 al 1974 per 124 volumi e successivamente ristampati nelle collane \"Super Provolino\" (Bianconi, 1972) e R.A.F. (Metro, 1983). La collana Super Provolino venne pubblicata dal 1972 al 1983 per 109 numeri divisi in due serie, la prima di otto numeri dall'ottobre 1972 a maggio 1973 e la seconda per 101 numeri dal giugno 1973 settembre 1983. Successivamente ci fu una seconda ristampa nota come Provolino Story edita dal 1984 al 1985 e una terza nel 1990 di breve durata.\nA partire dal 1970, la testata di fumetti include storie di graffiante vena satirica su temi di attualit\u00e0 e addirittura politici. Provolino \u00e8 ospite in casa di Pisu, da lui chiamato Lele, che gli fa le veci paterne ma normalmente non appare, parlando fuori campo. Di probabile matrice metropolitana meneghina e a dispetto della perspicacia, l'eroe non \u00e8 avvezzo all'impegno e lo studio. In una storia egli scampa alla bocciatura incorrendo in una rivista che gli permette un apprendimento rapido ed entusiastico, surclassando docenti e preside, i quali a loro volta ammettono la propria ignoranza.\nIn breve la satira abbandona le storie, divenendo normalmente d'avventura e qualcuna addirittura apocalittica, per poi scadere nel banale e l'inverosimile. Provvisto di una bacchetta magica prestatagli da un mago, cerca di migliorare il mondo ma ben presto sopraggiungono altri personaggi emblematici anche essi dotati di bacchetta a ristabilire le cose. Come commenta il mago si tratta di \"maghi molto potenti\"."}
{"id": "1980644", "revid": "132406", "url": "https://it.wikipedia.org/wiki?curid=1980644", "title": "Partito Democratico Sociale Italiano", "text": "Il Partito Democratico Sociale Italiano, o semplicemente Democrazia Sociale, fu un partito politico italiano fondato nell'aprile 1922 dai componenti del \"Consiglio nazionale della Democrazia Sociale e Radicale\", un organismo costituito nel gennaio del 1922 dagli eletti nelle liste di \"Democrazia Sociale\".\nCoalizioni elettorali propedeutiche alla formazione del Partito.\nPrecedentemente alla formazione del partito, in occasione delle elezioni politiche italiane del 1919 e di quelle del 1921, si era gi\u00e0 formata una coalizione elettorale comprendente uomini politici provenienti dalla corrente di sinistra dell'area liberale. Capeggiata da Francesco Saverio Nitti (del Partito Radicale Italiano) e Giovanni Amendola (di Democrazia Liberale) era stata una breve esperienza di opposizione sostenuta dal giornale \"Il Mondo\".\nLa Coalizione elettorale del 1919, riferita generalmente come \"Partito democratico\", raggruppava le seguenti liste:\nLa coalizione ottenne il 10,9% dei voti, e 60 seggi alla Camera dei deputati; partecip\u00f2 al Governo Giolitti V, con il Ministro della Giustizia Luigi Fera e il Ministro del Lavoro Arturo Labriola.\nNel 1921, per la formazione di una lista comune si unirono:\nLa coalizione consegu\u00ec il 4,7% dei voti e 29 deputati; partecip\u00f2 al Governo Bonomi I, con i ministri Giuseppe Girardini, Luigi Gasparotto e Vincenzo Giuffrida. Espresse inoltre due ministri nel primo governo Facta (Roberto De Vito alla marina e Colonna di Cesar\u00f2 alle poste e telegrafi)\nIl 12 giugno 1921, la delegazione della coalizione Democratico Sociale, eletta alle elezioni del maggio precedente, costitu\u00ec un gruppo parlamentare unico (denominato \"Democrazia sociale\") insieme al Partito Radicale Italiano e agli eletti di \"Rinnovamento Nazionale\", una formazione politica in rappresentanza degli ex-combattenti, per un totale di 65 deputati. Un analogo raggruppamento fu costituito in Senato. Il 25 novembre 1921 avvenne la fusione tra i gruppi demosociale e demoliberale in un unico gruppo democratico, che divenne il pi\u00f9 numeroso, sia alla Camera (150 deputati) che al Senato (155 senatori) che prese il nome di Unione Democratica. Il gruppo di UD era composto da deputati e senatori provenienti dalle diverse esperienze della Sinistra storica monarchica, nazionalista ed anti-giolittiana spostatisi su posizioni liberal-conservatrici in appoggio ad Antonio Salandra, dagli ex radicali e dagli interventisti nazional-democratici.\nStoria.\nNel gennaio del 1922 fu costituito il \"Consiglio nazionale della Democrazia Sociale e Radicale\", cui ader\u00ec anche la direzione del Partito Radicale Italiano, sancendo \"di fatto\" la propria dissoluzione. Quest'ultimo organismo, al primo congresso svoltosi a Roma nell'aprile 1922, dette forma al nuovo partito denominato \"Democrazia Sociale\".\nTuttavia, non tutti i parlamentari della precedente coalizione aderirono al gruppo parlamentare del nuovo partito, costituito alla Camera nel giugno 1922, da soli 45 deputati. Tra i maggiori esponenti: Giovanni Antonio Colonna di Cesar\u00f2 (fondatore e segretario del partito), Gabriello Carnazza, Arturo Labriola, Luigi Gasparotto, Luigi Fera e l'anziano Ettore Sacchi. Nel secondo governo Facta (agosto-ottobre 1922), il Partito Democratico Sociale fu rappresentato da due ministri (Roberto De Vito e Luigi Fulci).\nDopo la marcia su Roma, \"Democrazia sociale\" accord\u00f2 la fiducia al governo Mussolini e partecip\u00f2 compagine governativa con Gabriello Carnazza al dicastero dei Lavori Pubblici e Colonna di Cesar\u00f2 alle Poste e Telegrafi. Ci\u00f2 provoc\u00f2 i primi dissensi nel partito e l'uscita di Arturo Labriola. Comunque, i rapporti con il Partito Nazionale Fascista si deteriorarono velocemente: nell'agosto del 1923, Colonna di Cesar\u00f2 fu attaccato da Farinacci e dai fascisti intransigenti per un discorso in cui aveva esaltato l'antico repubblicano Felice Cavallotti come \"eroe del giorno\".\nIl 5 febbraio 1924, il Partito Democratico Sociale pass\u00f2 all'opposizione e si present\u00f2 da solo alle Elezioni politiche italiane del 1924, ottenendo l'1,55% dei suffragi e 10 seggi complessivi, di cui sette in Sicilia. Colonna di Cesar\u00f2 prese parte alla secessione aventiniana e, di conseguenza, venne posto in regime di sorveglianza dal 1925 al 1934.\nNel 1926, con l'approvazione delle leggi fascistissime, il partito fu sciolto.\nPossiamo considerare erede indiretto del Partito Democratico Sociale il Partito Democratico del Lavoro, costituito nell'aprile 1943 da Ivanoe Bonomi, Meuccio Ruini e Luigi Gasparotto e componente del Comitato di Liberazione Nazionale."}
{"id": "1980645", "revid": "1573940", "url": "https://it.wikipedia.org/wiki?curid=1980645", "title": "Clastopteridae", "text": "Clastopteridae , \u00e8 una piccola famiglia di insetti dell'Ordine dei Rincoti Omotteri, superfamiglia Cercopoidea. La famiglia \u00e8 distribuita prevalentemente in regioni tropicali e subtropicali dell'America, dell'Africa e dell'Asia.\nDescrizione.\nGli adulti dei Clastopterigidae sono morfologicamente simili ai Machaerotidae, dai quali si distinguono fondamentalmente per alcuni caratteri relativi alle ali, ovvero il modo in cui si sovrappongono a riposo le tegmine e la presenza o meno di una determinata nervatura nelle ali posteriori. Il corpo \u00e8 di piccole dimensioni, lungo pochi millimetri, compatto, di forma globosa od ovoidale. A differenza di molti Macherotidae, non \u00e8 presente il processo posteriore dello scutello.\nIl capo presenta l'area frontale convessa, \u00e8 provvisto di due ocelli, disposti nel vertice fra gli occhi. Le antenne sono brevi e sottili, inserite davanti agli occhi, con i segmenti basali infossati in cavit\u00e0 profonde e nascosti alla vista dorsale. Gli occhi sono grandi, disposti alle estremit\u00e0 laterali del capo come in tutti i Cicadomorfi. Alla vista laterale sono disposti sotto il pronoto e piuttosto ravvicinati all'inserzione delle ali anteriori.\nIl torace presenta il pronoto con margine anteriore convesso, fino a sovrastare gran parte del capo; il margine posteriore ha un profilo dorsale a W. Il mesonoto ha una forma fondamentalmente triangolare, \u00e8 pi\u00f9 lungo del pronoto e posteriormente si restringe senza per\u00f2 formare processi ipertelici.\nLe ali anteriori sono ben sviluppate e pi\u00f9 lunghe dell'addome, differenziate perci\u00f2 in tegmine. In fase di riposo sono ripiegate a tetto tenute quasi verticalmente combaciando posteriormente. Una sutura che decorre dalla base al margine posteriore suddivide la tegmina in una regione posteriore (con ala dispiegata) o dorsale (con ala ripiegata) detta \"clavo\" e una regione remigante detta \"corio\".\nLe zampe posteriori sono di tipo saltatorio. Le tibie posteriori sono relativamente brevi, presentano due spine sul margine esterno e terminano all'apice con un'espansione ornata da una corona formata da una o due serie di spine.\nCome nella generalit\u00e0 dei Cercopoidei, gli stadi giovanili sono poco mobili e producono una schiuma, simile alla saliva di uno sputo, che ne avvolge il corpo. A differenza degli altri Cercopoidei, la produzione della schiuma \u00e8 di limitata entit\u00e0 ed \u00e8 poco consistente. Infatti gocciola facilmente e non svolge un'efficace protezione nei confronti dell'insetto, in quanto \u00e8 facilmente penetrata dai parassitoidi. A differenza degli stadi preimmaginali dei Machaerotidae non producono il guscio calcareo protettivo. Per queste caratteristiche si ipotizza che i Machaerotidae si siano evoluti da forme ancestrali di \"Clastoptera\".\nBiologia.\nLa biologia dei Clastopteridae non \u00e8 molto conosciuta. \u00c8 stato tuttavia riscontrato che diverse specie del genere \"Clastoptera\" sono associate a piante actinorriziche. L'alimentazione di questi insetti presenta delle analogie con la famiglia delle Aphrophoridae, le cui specie sono spesso associate a piante della famiglia delle Fabaceae. D'altra parte, lo stesso genere \"Aphrophora\" (Rhynchota: Aphrophoridae) \u00e8 pure esso associato a piante actinorriziche del genere \"Alnus\" (ontani) e il \"Philaenus spumarius\" (Rhynchota: Aphrophoridae), in subordine alla sua polifagia, \u00e8 stato trovato in associazione con piante actinorriziche dei generi \"Hippopha\u00eb\" e \"Coraria\".\nAnche se non ci sono prove attendibili in merito, \u00e8 probabile che l'associazione tra piante azotofissatrici e Clastopteridae sia correlata al tipo di nutrizione degli insetti di questa famiglia: come tutti i Cercopoidei, i Clastopteridae hanno una nutrizione di tipo xilematico, ovvero succhiano la linfa grezza invece della linfa elaborata\nL'associazione con le piante actinorriziche pu\u00f2 essere sfruttata per indagini relative all'azotofissazione simbiontica di tipo differente da quella rizobio-leguminosa. Infatti, mentre la simbiosi fra i \"Rhizobium\" e le \"Fagaceae\" \u00e8 caratterizzata da una specificit\u00e0 sistematica, l'actinorriza non presenta questa convergenza sistematica, in quanto le piante che instaurano simbiosi radicali con gli attinomiceti azotofissatori del genere \"Frankia\" appartengono a gruppi tassonomici anche distanti. I Clastopteridae potrebbero perci\u00f2 essere sfruttati come indicatori biologici.\nSotto l'aspetto economico, va segnalato che al pari di altri Cercopoidei, i Clastopteridae possono essere occasionali vettori del batterio \"Xylella fastidiosa\", agente eziologico della Malattia di Pierce sulla vite ed altre piante.\nSistematica.\nLa famiglia comprende circa 80 specie 2 generi:\nIl genere \"Clastoptera\" comprende la quasi totalit\u00e0 delle specie della famiglia.\nFra gli Autori specializzati nei Cercopoidei, (2001) adotta una revisione sistematica che riunisce nell'unica famiglia Clastopteridae due sottofamiglie, Clastopterinae e Machaerotinae, abbassando perci\u00f2 al rango di sottofamiglia le due famiglie Clastopteridae \"sensu stricto\" e Machaerotidae. Questa revisione, basata sulla stretta correlazione morfologica dei due raggruppamenti, non \u00e8 tuttavia seguita da altri Autori."}
{"id": "1980648", "revid": "300067", "url": "https://it.wikipedia.org/wiki?curid=1980648", "title": "Mike Penberthy", "text": ""}
{"id": "1980649", "revid": "287204", "url": "https://it.wikipedia.org/wiki?curid=1980649", "title": "Cappella di Santa Teresa", "text": "La Cappella di Santa Teresa sorge a Livorno, nel quartiere di Antignano; annessa all'istituto religioso \"Santa Teresa\", tenuto dalle suore carmelitane, si trova lungo la via del Littorale, nei pressi del Castello di Antignano e della chiesa di Santa Lucia.\nStoria e descrizione.\nAll'inizio del Novecento, Leopoldo Bufalini, arcidiacono del Duomo di Siena, volle erigere una chiesetta nel borgo di Antignano in onore di santa Teresa di Ges\u00f9.\nIl progetto fu affidato all'ingegner Francesco Zanaboni, anch'egli di Siena, che, per il disegno del tempio, si ispir\u00f2 proprio all'architettura gotica senese.\nLa cappella, a pianta rettangolare, presenta una facciata a capanna, con un portale sormontato da un arco ogivale e da un piccolo rosone; la sommit\u00e0 del prospetto \u00e8 delimitata da una serie di archetti pensili.\nIl lato settentrionale dell'edificio \u00e8 posto in aderenza con il palazzo dove ha sede l'istituto religioso, mentre sul lato meridionale si aprono alcune strette finestre a feritoia che danno luce all'interno.\nSul retro, presso l'abside poligonale, si innalza un piccolo campanile, ancora in stile neogotico.\nL'interno fu riccamente decorato dal fiorentino Giuseppe Catani, allievo di Alessandro Franchi."}
{"id": "1980650", "revid": "121937638", "url": "https://it.wikipedia.org/wiki?curid=1980650", "title": "Liste concordate di liberali, democratici e radicali", "text": "Le liste concordate di liberali, democratici e radicali furono un cartello elettorale creato per le elezioni politiche italiane del 1919\ncomprendente diversi partiti, per lo pi\u00f9 uscenti dal cartello dei \"Liberali\":\nLa coalizione ottenne il 15,9% dei voti, ed in seguito divenne un partito vero e proprio chiamato Partito Liberale Democratico."}
{"id": "1980653", "revid": "125077580", "url": "https://it.wikipedia.org/wiki?curid=1980653", "title": "FLK (gruppo musicale)", "text": "Gli FLK sono una band etno-rock friulana. Il gruppo, nato nei primi anni novanta, \u00e8 considerato uno dei maggiori esponenti della \"Gnove Musiche Furlane\" (nuova musica friulana).\nBiografia.\nLe origini.\nNascono attorno alla met\u00e0 degli anni ottanta come gruppo di liscio, con il nome di \"Mitili Folk\" integrando una ricerca musicale nel campo della musica d'autore in lingua friulana, come le partecipazioni al Premi Fri\u00fbl di Radio Onde Furlane con le canzoni \"Satu se\" e \"Carillon\", vincitrice quest'ultima del primo premio nel 1989). Alla musica si accompagna la produzione letteraria, sempre in lingua friulana, di Stefano Montello e Flavio Zanier (\"La sere dal mulin\u00e2r\" e \"L'albar dai agnui\"), l'attivit\u00e0 grafica di Loris Luise e quella saggistica di Alessandro Montello: tutta questa vivacit\u00e0 intellettuale trova naturale corrispondenza nel movimento di rinnovamento artistico, cresciuto attorno alla rivista \"Usmis\" (= pi\u00f9 o meno \"tracce\", ma anche anagramma di \"siums\", sogni) che nei primi anni novanta dominava la scena culturale friulana.\nL'ascesa.\nIn questo nuovo contesto il gruppo muta profondamente. Abbandonato il filone romagnolo e mutato il nome in Mitili F.L.K. (Furlan Liberation Kongress), vincono di nuovo il Premi Fri\u00fbl con \"La balade dal pizighet\" e incidono il primo album \"Ratatuje\" (autoproduzione, 1993, rist. Nota, 1999), una miscela di rock, rap e melodie mitteleuropee (\"Stravint\", \"Gjostris\", \"Venis striadis\"). Del resto, l'Europa centrale \u00e8 a due passi: Lubiana \u00e8 molto pi\u00f9 vicina di Napoli. \"My Sarajevo\" \u00e8 quindi l'inevitabile riferimento alla tragedia che sta dilaniando la Jugoslavia. In questo album viene proposto anche un originale arrangiamento della storica \"Scjarazule marazule\" (dal \"Primo libro de' balli\" di Giorgio Mainerio -a.d.1600 circa). Nel 1993 arriva la partecipazione ad Arezzo Wave, dove vengono segnalati come uno dei migliori gruppi emergenti dell'anno. L'anno successivo verranno di nuovo invitati alla stessa rassegna in qualit\u00e0 di ospiti.\nCol\u00f4rs (Nota, 1995) \u00e8 forse l'album pi\u00f9 conosciuto del gruppo ed \u00e8 quello che permetter\u00e0 loro di valicare i confini regionali. Il gruppo diventa la formazione principale del nuovo folk friulano per successo di vendite, numero di fans e partecipazione ai festival pi\u00f9 importanti in regione, con centinaia di concerti in Italia e all'estero. Nel disco, accanto a temi resiani e tradizionali, spiccano le melodie di \"Klostris\", \"Vegle di lune\" e \"Col\u00f4rs\". Inoltre \u00e8 presente un interessante rifacimento di \"Venis striadis\" che di fatto va a fondare (o ri-fondare) un nuovo genere musicale, \"il folk psichedelico\", se cos\u00ec si pu\u00f2 definire. Genere che gli FLK continuano a frequentare, almeno in parte, anche negli anni a venire. In \"Col\u00f4rs\" si registra l'apporto di musicisti friulani, come Ermes Gherardini, Stefano Andreutti, Raff BB Lazzara e Giulio Venier.\nI concerti si connotano, in questo periodo, per il forte impatto ideologico, seppur mitigato da una sottile autoironia che porter\u00e0 il gruppo a non diventare mai portabandiera di movimenti autonomisti o quant'altro. Interessante leggere un frammento di ci\u00f2 che gli FLK proclamavano allora:\n\"Non abbiamo giustificazioni per cantare in friulano. Da mille anni la nostra gente parla questa lingua. Non lo facciamo per non essere capiti. Lo facciamo perch\u00e9 siamo diversi. Perch\u00e9 tutti sono diversi da ognuno - insostituibili. La diversit\u00e0 non \u00e8 una moda. \u00c8 un pensiero. L'essere stesso degli uomini. Potremmo cantare in un'altra lingua. Ma non saremmo pi\u00f9 gli stessi.\"\nL'evoluzione: gli FLK.\nNel 1995 se ne va il chitarrista Guido Carrara, per seguire altre strade musicali e personali in Sudamerica, ed il gruppo cambia il nome in FLK. Firma per l'etichetta romana Compagnia Nuove Indye che produce i successivi due album.\nDi \"Re Noir\" (CNI, 1997) si ricordano \"Nouf-Otafs\", \"Vie\" e \"Re Noir\", mentre dai testi di Stefano Montello traspare ancora una logica ribelle: \u00abguerra alla guerra\u00bb (\"F.L.K.\") e \u00abl'unica virt\u00f9 \u00e8 la disobbedienza\u00bb (\"L'ultim toc\").\nSeguono performance di teatro danza con gli Arearea, le produzioni teatrali con il compianto Gilberto Pressacco e un'importante tourn\u00e9e sudamericana che porta il gruppo a suonare in svariate citt\u00e0 argentine e brasiliane.\nAlla fine degli anni novanta Lino Straulino, noto cantautore carnico, musica una serie di canzoni su testi di Stefano Montello. In seguito queste vengono incise in un album, \"Sintetiche, sincretiche, sinaptiche\", dove, oltre agli FLK, suonano e cantano numerosissimi esponenti della Gnove Musiche Furlane.\nDi l\u00ec a poco lascia il gruppo anche il batterista Michele Carrara.\nIn \"Sun\" (CNI, 2000) Cristina Mauro assume un ruolo di primo piano e tutti i brani sono affidati alla sua voce eccezionale. Eccellenti gli apporti degli archi del \"Clobeda's Trio\", delle chitarre di Lino Straulino e Denis Biason e dei jazzisti Flavio D'Avanzo alla tromba e U.T. Gandhi alla batteria, diventato, quest'ultimo, un membro semiufficiale del gruppo. Il disco viene presentato al teatro \"Giovanni da Udine\" , con brani come \"Em-ma\" e \"Sieth\", ed \u00e8 dedicato ai friulani emigrati e ai migranti in genere.\nAnni 2000.\nSegue una lunghissima pausa di riflessione e silenzio, in cui c'\u00e8 spazio per vari progetti solistici: Cristina Mauro con il cd \"Incjant\" (Colonos, 2005), Stefano Montello con due libri (fra cui \"La solitudine del mitilo\") e il cd \"D'ambra e carminio\" (Numar Un, 2006).\nNel 2004, una mini tourn\u00e9e porta nei teatri della regione gli FLK in dimensione prettamente acustica, senza la batteria ma con l'aggiunta della voce di Claudia Grimaz: le due voci, con delicata ricercatezza melodico-armonica, danno vita ad una interessante rilettura del repertorio storico del gruppo.\nNel 2007 incidono il cd \"Dancing Calispo\" (Artesuono) in cui il giovane chitarrista Daniele Flaiban sostituisce un altro membro storico, il polistrumentista Alessandro Montello.\nAnche in questo album gli FLK si avvalgono dell'apporto di numerosi ospiti, fra cui Mauro Costantini, Leo Virgili e Sebastiano Zorza. Il friulano non \u00e8 pi\u00f9 la sola lingua utilizzata, perch\u00e9 met\u00e0 del disco \u00e8 cantato in italiano. La musica si \u00e8 fatta meno rabbiosa, ma non per questo disimpegnata: \"Stabat pater (Hina)\" mette in musica le conseguenze devastanti dell'integralismo religioso, mentre \"Madri di maggio\" racconta la tragedia dei desaparecidos argentini. Nel cd sono presenti anche \"Letare\" con testo del poeta Pierluigi Cappello e un adattamento in friulano di \"Khorakan\u00e8\" di Fabrizio De Andr\u00e9.\nPi\u00f9 recentemente il batterista Marco Furlan subentra a U.T. Gandhi, mentre la giovane cantante Deborah Cutugno affianca con interessanti soluzioni armoniche la voce principale di Cristina Mauro, riproponendo sotto nuova veste il felice esperimento del 2004 con Claudia Grimaz\nL'8 dicembre 2014 gli Flk, di nuovo nella formazione originaria (Cristina Mauro, Loris Luise, Alessandro Montello, Stefano Montello e Flavio Zanier) entrano in studio Artesuono di Stefano Amerio) per registrare \"Adieu Monsieur Federic\u00f2,\" un concept album dedicato all'amico Federico Tavan appena scomparso. Il poeta, nel 1997 era stato l'ispiratore di \"Re Noir\" e aveva partecipato ad alcune esibizioni degli FLK esibendosi in concerto assieme al gruppo. \"Adieu Monsieur Federico\", autoprodotto dal gruppo con Artesuono, vede la luce nel 2015 e diventa anche uno spettacolo teatrale."}
{"id": "1980659", "revid": "290948", "url": "https://it.wikipedia.org/wiki?curid=1980659", "title": "Coppo arabo", "text": ""}
{"id": "1980661", "revid": "123567", "url": "https://it.wikipedia.org/wiki?curid=1980661", "title": "Manente", "text": ""}
{"id": "1980662", "revid": "124825226", "url": "https://it.wikipedia.org/wiki?curid=1980662", "title": "Unione Liberale (Italia)", "text": "Il raggruppamento politico dei Liberali, anche noto come Unione Liberale, fu un cartello elettorale comprendente diversi partiti liberali creato per le elezioni politiche italiane del 1913 a seguito del Patto Gentiloni (estensione del suffragio) e la conseguente scomparsa dei Ministeriali giolittiani. I suoi simboli elettorali consistevano solitamente in una torcia, oppure uno scudo con aquila, o vari utensili di lavoro. Esso \u00e8 arrivato a comprendere 26 partiti, tra i quali i pi\u00f9 importanti furono:\nE fino al 1919, anno in cui uscirono andando a formare il Partito Democratico Sociale Italiano:\nE fino al 1919, anno in cui uscirono andando a formare il cartello delle liste concordate di liberali, democratici e radicali:\nLa coalizione ottenne il 47,6% dei voti nel 1913 e l'8,6% nel 1919. Nel 1922 si fuse formando un partito vero e proprio, il Partito Liberale Italiano."}
{"id": "1980663", "revid": "287204", "url": "https://it.wikipedia.org/wiki?curid=1980663", "title": "Manenti", "text": ""}
{"id": "1980664", "revid": "1745361", "url": "https://it.wikipedia.org/wiki?curid=1980664", "title": "Padania", "text": "Padania \u00e8 un toponimo con cui si indica la Pianura Padana, regione geografica suddivisibile in \u201cPadania superiore\u201d (piemontese) e \u201cPadania inferiore\u201d (lombardo-veneta). Deriva dall'aggettivo \u201cpadano\u201d, quest'ultimo derivato da \"Padus\", nome latino del Po.\nIl termine \u00e8 entrato in uso nel Norditalia soprattutto a partire dalla seconda met\u00e0 degli anni novanta del XX secolo, sotto la spinta del ricorrente uso politico in chiave indipendentista dalla Lega Nord, che identificava in questo nome un'ipotetica e futura unit\u00e0 territoriale come repubblica federale, per la quale il partito reclamava uno statuto di indipendenza (o, comunque, di autonomia politico-amministrativa) dalla Repubblica Italiana. Fin da allora questo termine ha sempre mantenuto una forte connotazione politica.\nUso geografico del termine.\nIl toponimo Padania, usato come sinonimo di pianura padano-veneta estesa dal Piemonte al Friuli, compare gi\u00e0 nel 1903 in un articolo della Societ\u00e0 Geografica Italiana scritto da Gian Lodovico Bertolini e intitolato \"Sulla permanenza del significato estensivo del nome di Lombardia\". Pochi anni dopo il professor Angelo Mariani pubblica per i tipi Hoepli un manuale dal titolo \"Geografia economico sociale dell'Italia\" in cui Padania si riferisce al territorio a nord dell'Appennino; Appenninia e Corsica costituiscono le rimanenti aree italiane. Nella seconda met\u00e0 del XX secolo, prima della diffusione in politica, il nome \u00e8 stato impiegato in ambito geografico e culturale nel titolo di una collana monografica sul Po edita per iniziativa del Consorzio per la valorizzazione turistica delle aree padane dell'Emilia-Romagna e degli enti turistici delle province rivierasche lombarde con il patrocinio della Regione Emilia-Romagna (1975), nel volume \"I Paesaggi Umani\" del Touring Club Italiano (1977), dall'enciclopedia \"Il Milione\" dell'Istituto Geografico De Agostini (1981) e in ulteriori saggi e pubblicazioni, tra le quali un almanacco stampato in Piemonte, negli anni settanta e ottanta.\nUso politico del termine.\nNell'ambito indipendentista, autonomista e federalista.\nIl primo esponente politico a parlare di \"Padania\" fu il bolognese Guido Fanti del Partito Comunista Italiano.\nTra i principali ideatori di un utilizzo politico del termine, il \u00e8 Gianfranco Miglio che, nel 1975, riportava in scritti e interviste la sua visione della \u201cquestione settentrione\u201d collegata a un'ipotetica \u201cPadania\u201d.\nPer il Partito Federalista, la suddivisione politica e amministrativa dell'Italia sarebbe avvenuta per frazionamento in tre territori governati da un direttorio: i cantoni Padania, Etruria e Mediterranea, con una Padania non troppo estesa al centro. Le idee poggiavano sulle summenzionate tesi di Gianfranco Miglio, che dal 1990 al 1994 aveva contribuito alla formazione della teoria federalista della Lega Nord, uscendone per dissensi proprio sulla questione federale all'atto della formazione della coalizione a sostegno del primo governo Berlusconi.\nIl termine Padania entra ufficialmente nel vocabolario della allora Lega Nord Italia Federale solo a partire dal 1995, a seguito della crisi del governo Berlusconi I e del passaggio del movimento ad una politica dichiaratamente secessionista (dal 1997, Lega Nord per l'Indipendenza della Padania). Secondo Paolo Bracalini, comunque, \u00abDella Padania, intesa come entit\u00e0 storico-geografica dotata di un suo preciso DNA, non [se ne parlava] solo nei comizi del primo Bossi, negli studi di Gianfranco Miglio o negli slogan di Pontida\u00bb. Il termine veniva ripreso nell'ideologia leghista dalla pubblicazione della Fondazione Agnelli del 1992.\nIl 15 settembre 1996 la Lega Nord proclam\u00f2 la dichiarazione di indipendenza della Padania con il nome ufficiale di Repubblica Federale Padana. L'8 gennaio 1997 la Lega Nord fond\u00f2 il quotidiano \"la Padania\", che venne chiuso il 30 novembre 2014.\nDi tale svolta identitaria parla anche Gilberto Oneto, ideologo leghista e propugnatore del simbolo del sole delle Alpi, nel libro \"L'invenzione della Padania\".\nDell'esistenza di un'identit\u00e0 padana si sono occupati Gilberto Oneto (\"La questione settentrionale\", 2008 e \"Polentoni o padani\", 2012) e Stefano Bruno Galli (\"Il Grande Nord\", 2013). Approfondimenti sulla koin\u00e8 linguistica padana sono stati fatti da Sergio Salvi (\"La lingua padana e i suoi dialetti\", 1999 e \"La lingua del mi\", 2011).\nLa Padania nello statuto della Lega Nord.\nIl termine \u201cPadania\u201d, nell'accezione intesa dalla Lega Nord di Umberto Bossi, e nell'articolo 2 dello \"\"Statuto federale della Lega Nord per l'indipendenza della Padania\", si riferisce ad un'entit\u00e0 politico-amministrativa fittizia comprendente un'area che \u00e8 stata modificata nel corso del tempo.\nUna delle ipotesi, quella dello statuto, comprende tutte le otto regioni dell'Italia settentrionale anche se suddivise in modo diverso in 10 Stati federati, ovvero Valle d'Aosta, Piemonte, Liguria, Lombardia, Trentino, Alto Adige, Friuli-Venezia Giulia, Emilia, Romagna e Veneto pi\u00f9 3 regioni centrali quali Toscana, Umbria e Marche, per la quale questo movimento politico chiese inizialmente una condizione di maggiore autonomia nella forma di unione federativa della macro-regione Padania con le restanti parti della Repubblica italiana (cosiddetta \"Costituzione di Assago\"), in seguito il distacco dalla Repubblica Italiana (secessione) e in seguito il trasferimento di parte significativa delle competenze legislative ed amministrative dallo Stato centrale alle regioni (\u201cdevoluzione\u201d) oltre all'attuazione del federalismo fiscale.\nUna prima riforma della costituzione verso una maggiore autonomia delle regioni \u00e8 stata confermata dal referendum costituzionale del 2001. Una seconda riforma, sempre in questo senso, del 2005, \u00e8 stata invece bocciata dal referendum costituzionale del 2006.\nSecondo un sondaggio condotto a dicembre 2009 da GPG, il 45% degli abitanti del Nord Italia sarebbe favorevole all'adesione della propria regione ad uno stato indipendente di nome Padania. Un altro sondaggio condotto da SWG nel giugno del 2010, rileva come per il 55% degli italiani la Padania sia un'invenzione; esiste, invece, per il 42%. Gli italiani, al contrario, approvano il federalismo, che convince il 58% del campione (l'80% al Nord, il 50% al Centro e il 35% al Sud).\nUtilizzo da altri soggetti politici.\nAll'estero il neologismo \u00e8 stato accolto con diverse accezioni (si veda ad esempio alcuni articoli del \"Times\" di Londra).\nNel 2008 il presidente del Gran Consiglio del Canton Ticino, Norman Gobbi della Lega dei Ticinesi, nel suo discorso di insediamento, ha nominato tre volte la Padania, considerandola anche come partner socio-economico e culturale privilegiato, parlando per\u00f2 nel contempo di \u00abItalianit\u00e0 elvetica\u00bb.\nIl 21 giugno 2010, il presidente della Camera, Gianfranco Fini, ha definito il termine Padania \"una felice invenzione propagandistica - elettorale\"\"; anche il presidente della Repubblica Italiana Giorgio Napolitano, durante una visita ufficiale a Napoli il 30 settembre 2011, ha affermato che il \"popolo padano\" non esiste e che questa definizione non ha alcuna valenza storica.\nIl 15 febbraio 2011 il segretario del Partito Democratico, Pier Luigi Bersani, ha definito la Padania come \"Un sistema di relazioni\".\nIl 12 giugno 2014 papa Francesco, nell'ambito di un'intervista al quotidiano catalano \"La Vanguardia\", ha citato la Padania tra i territori oggetto di potenziale indipendenza dallo stato nazionale (assieme alla Scozia dal Regno Unito e alla stessa Catalogna), affermando che le richieste di secessione da un paese senza un precedente storico di \"unit\u00e0 forzosa\" sono da \"prendere con le pinze\" e analizzare caso per caso.\nNello sport.\nNel 1998 \u00e8 stata fondata una rappresentativa denominata Selezione di calcio della Padania. Dal 2013 \u00e8 affiliata alla ConIFA.\nIl 6 settembre 2011 ha preso il via il giro ciclistico Il Padania, che per\u00f2 si \u00e8 chiuso l'anno successivo."}
{"id": "1980666", "revid": "124853006", "url": "https://it.wikipedia.org/wiki?curid=1980666", "title": "Leucodistrofia", "text": "Le leucodistrofie sono un gruppo di malattie genetiche, caratterizzate da un\u2019alterazione della sostanza bianca del cervello. Esse sono infatti causate da un\u2019anomalia di sviluppo o mantenimento della sostanza bianca cerebrale.\nLa sostanza bianca cerebrale \u00e8 formata dalle fibre nervose (assoni) rivestite da una guaina detta mielina. Nella sostanza bianca cerebrale sono presenti anche vasi sanguigni e cellule implicate nella difesa del cervello dagli insulti dannosi. Un\u2019alterazione di uno qualunque di questi elementi pu\u00f2 essere causa di una leucodistrofia.\nLe leucodistrofie possono essere classificate in forme ipomielinizzanti o demielinizzanti, a seconda che la malattia dipenda da un\u2019alterazione dello sviluppo della mielina (ipomielinizzazione) oppure che ad un normale sviluppo faccia seguito una degenerazione della sostanza bianca (forme demielinizzanti).\nLe alterazioni della sostanza bianca si vedono alla risonanza magnetica cerebrale, che rappresenta quindi un\u2019indagine di centrale importanza per porre diagnosi.\nLe leucodistrofie sono caratterizzata da sintomi variabili tra cui anomalie della funzione motoria, rigidit\u00e0 muscolare, ritardo mentale, disturbo dell\u2019equilibrio, eventuale degenerazione della vista e dell'udito.\nLe opzioni terapeutiche curative sono poche e limitate solo al trattamento di alcune condizioni. Nella maggior parte dei casi la terapia \u00e8 principalmente sintomatica e riabilitativa.\nCause.\nLa sostanza bianca cerebrale \u00e8 formata dalle fibre nervose (assoni) rivestite da una guaina detta mielina. La mielina \u00e8 formata dagli oligodendrociti. La mielina \u00e8 una sostanza fatta prevalentemente da lipidi complessi; essa funge da isolante elettrico, ricopre gli assoni per proteggerli ed accelerare la conduzione degli impulsi elettrici (cio\u00e8 i potenziali d'azione) che viaggiano lungo l'assone. La sostanza bianca cerebrale \u00e8 formata non solo dalla mielina e dagli assoni ma anche dai vasi sanguigni e dalle altre cellule gliali (astrociti e microglia), cio\u00e8 cellule implicate nell\u2019omeostasi e nella difesa del cervello dagli insulti dannosi. Le leucodistrofie sono malattie dovute al fatto che, a causa di una anomalia genetica, uno di questi elementi non funziona correttamente.\nClassificazione.\nLe leucodistrofie possono essere classificate in forme ipomielinizzanti o demielinizzanti, a seconda che la malattia dipenda da un\u2019alterazione dello sviluppo della mielina (ipomielinizzazione) oppure che ad un normale sviluppo faccia seguito una degenerazione della sostanza bianca (forme demielinizzanti).\nAppartengono a questo gruppo di malattie numerose condizioni diverse tra cui:\nSintomatologia.\nI segni e i sintomi variano a seconda del tipo di leucodistrofia. L\u2019esordio clinico pu\u00f2 essere a tutte le et\u00e0 anche se pi\u00f9 comunemente avviene durante l\u2019et\u00e0 pediatrica. Anomalie della funzione motoria, rigidit\u00e0 muscolare, ritardo dello sviluppo psicomotorio, disturbo dell\u2019equilibrio, movimenti oculari anomali sono sintomi comuni. In alcuni casi \u00e8 possibile dover affrontare anche una degenerazione della vista e dell'udito, oppure segni legati alla presenza di una neuropatia periferica concomitante. L\u2019epilessia \u00e8 meno frequente, in alcune leucodistrofie specifiche pu\u00f2 essere presente fin dall\u2019esordio, pi\u00f9 frequentemente invece compare negli stadi pi\u00f9 avanzati di malattia. I pazienti pi\u00f9 gravi possono avere difficolt\u00e0 di alimentazione e di respirazione nonch\u00e9 difficolt\u00e0 nella mobilizzazione delle articolazioni.\nVa sottolineato che le leucodistrofie sono condizioni multisistemiche, quasi mai coinvolgono il sistema nervoso centrale in modo esclusivo. A seconda della malattia specifica \u00e8 possibile infatti che ci sia un coinvolgimento anche di tutti gli altri organi e apparati dell\u2019organismo (fegato, reni, ghiandole, pelle, cuore, etc.), per questo motivo i pazienti affetti da leucodistrofie devono essere seguiti da un\u2019equipe multidisciplinare che coinvolga medici specialisti nelle varie branche della medicina.\nDiagnosi.\nLe anomalie della sostanza bianca sono apprezzabili sulla risonanza magnetica cerebrale, che viene quindi utilizzata per diagnosticare leucodistrofie di tutti i tipi. Sono spesso utili anche indagini di tipo neurofisiologico ed alcuni altri accertamenti biochimici e genetici. In particolare le moderne tecniche di sequenziamento molecolare sono oggi di grande aiuto per raggiungere un inquadramento diagnostico genetico che per\u00f2 \u00e8 indissolubilmente legato ad una completa definizione del fenotipo clinico e neuroradiologico.\nTrattamento.\nAd oggi solo per alcune condizioni esiste una terapia curativa o che permetta di bloccare l\u2019evoluzione della malattia. Nella maggior parte dei casi i trattamenti principali sono di tipo sintomatico e riabilitativo.\nPer quanto riguarda le terapie specifiche va sottolineato che le leucodistrofie sono molte cos\u00ec come le cause e i meccanismi fisiopatologici ad esse sottese. Per questo non esiste un solo tipo di approccio terapeutico che possa essere utile per tutte le malattie della sostanza bianca, al contrario gli approcci terapeutici sono vari e ciascuno specifico ad ogni singola malattia. Tra le terapie in uso o in corso di sperimentazione possiamo citare il trapianto di cellule staminali ematopoietiche, la terapia genica, gli oligonucleotidi antisenso, la terapia enzimatica sostitutiva, la somministrazione di molecole specifiche come l\u2019acido chenodesossicolico per la xantomatosi cerebrotendinea, i JAK inibitori e i farmaci antiretrovirali per la Sindrome di Aicard\u00ec-Gouti\u00e8res.\nCentri ed Associazioni in Italia.\nwww.ilcoala.it\nAssociazione europea contro le leucodistrofie: http://www.ela-asso.it\nSindrome di Aicardi-Gouti\u00e8res: http://www.aicardi-goutieres.org\nAdrenoleucodistrofia X-linked: https://www.adrenoleucodistrofia.it\nMalattia di Alexander: http://www.piuunicicherarionlus.it\nSindrome di Allan-Hernon-Dudley / deficit di MCT8: https://www.unavitarara.it/it/home\nMalattia di Pelizaeus Merzbacher like (GJC2) https://www.facebook.com/pages/category/Nonprofit-Organization/Piccolo-grande-guerriero-odv-100376101444873/"}
{"id": "1980669", "revid": "1266208", "url": "https://it.wikipedia.org/wiki?curid=1980669", "title": "Associazione Calcio Verona 1933-1934", "text": "Questa pagina raccoglie i dati riguardanti l'Associazione Calcio Verona nelle competizioni ufficiali della stagione 1933-1934.\nStagione.\nLa stagione 1933-1934 rappresenta per il Verona la quinta stagione nella seconda serie nazionale."}
{"id": "1980670", "revid": "300067", "url": "https://it.wikipedia.org/wiki?curid=1980670", "title": "Darryl Dawkins", "text": "\u00c8 scomparso nel 2015 all'et\u00e0 di 58 anni a seguito di un attacco cardiaco. Era conosciuto come \"Chocolate Thunder\".\nCarriera.\nHigh school.\nHa guidato la Maynard Evans High School di Orlando, Florida, al titolo statale nel 1975.\nNel 1975, pur indeciso nella scelta del college tra Florida State, Kansas e Kentucky, opt\u00f2 per l'eleggibilit\u00e0 nel draft della NBA. Venendo scelto al primo giro come quinta scelta assoluta, divenne il primo giocatore NBA a passare dal liceo direttamente nei professionisti. Venne scelto dai Philadelphia 76ers.\nPhiladelphia 76ers.\nNei Sixers, ebbe la possibilit\u00e0 di giocare al fianco di Julius Erving, Doug Collins, Lloyd Free e George McGinnis, di cui era riserva.\nNella stagione 1978-79, con la cessione di McGinnis ai Denver Nuggets, Dawkins ebbe la possibilit\u00e0 di far parte del quintetto base.\nAl termine della stagione 1981-82, la sconfitta nelle Finals NBA contro i Los Angeles Lakers, fece attuare dalla dirigenza dei \"Sixers\" uno scambio, mandando Dawkins ai New Jersey Nets per far arrivare Moses Malone e cercare di vincere il titolo.\nNew Jersey Nets.\nDurante la militanza nei Nets, il 5 novembre 1983 stabilisce, con 13 stoppate, il record della franchigia.\nGli infortuni alla schiena lo costrinsero a sole 6 gare giocate nella stagione 1986-87. Al termine della stagione fu scambiato con gli Utah Jazz.\nUtah Jazz.\nLa sua permanenza a Salt Lake City fu breve, dopo sole 4 gare i Jazz lo scambiarono con i Detroit Pistons.\nDetroit Pistons.\nA Detroit, pur trovando spazio per sole 14 partite a causa degli infortuni alla schiena, riusc\u00ec ad inserirsi nei Bad Boys, vincendo con loro il titolo della stagione 1988-89.\nCarriera in Italia.\nNel 1989 arriva in Italia nell'allora Ipifim Torino in A2 dove al termine della stagione conquista la promozione in serie A1. Gioca anche l'anno successivo a Torino per poi passare nel 1991 all'Olimpia Milano, dove resta una sola stagione.\nAl termine di quel campionato assieme a Johnny Rogers scende in serie A2 alla Libertas Forl\u00ec, dove rimangono per due stagioni senza riuscire a riportare Forl\u00ec in A1.\nInfluenze.\nSi autosoprannomin\u00f2 Chocolate Thunder, Dr. Dunkenstein oppure Sir Slam.\nDichiar\u00f2 di essere un alieno proveniente dal pianeta Lovetron.\nIl 13 Novembre 1979, con i Sixers ospiti dei Kansas City Kings, ruppe il tabellone in cristallo. Investendo Bill Robinzine dei Kings con i frammenti. Diede alla schiacciata il soprannome \"\"The Chocolate-Thunder-Flying, Robinzine-Crying, Teeth-Shaking, Glass-Breaking, Rump-Roasting, Bun-Toasting, Wham-Bam, Glass-Breaker-I-Am-Jam\".\"\nIl 5 Dicembre 1979, nella gara casalinga contro i San Antonio Spurs, ruppe il secondo tabellone. Entrambe le partite subirono un'interruzione di oltre un'ora, per ripristinare i danni.\nLa NBA introdusse una sanzione e sospensione per il giocatore responsabile della rottura dell'attrezzo, e gli anelli sganciabili obbligatori dalla stagione 1981-82."}
{"id": "1980672", "revid": "1305772", "url": "https://it.wikipedia.org/wiki?curid=1980672", "title": "Partito Democratico Sociale", "text": ""}
{"id": "1980681", "revid": "97701", "url": "https://it.wikipedia.org/wiki?curid=1980681", "title": "Marsigliesi", "text": ""}
{"id": "1980685", "revid": "799504", "url": "https://it.wikipedia.org/wiki?curid=1980685", "title": "Bertoldo di Giovanni", "text": "Allievo di Donatello, fu il secondo maestro d'arte di Michelangelo.\nBiografia.\nNacque a Firenze, si form\u00f2 alla scuola di Donatello, con cui rimase a lungo, collaborando anche alle opere pi\u00f9 tardive del maestro, come i pulpiti della basilica di San Lorenzo: il \"pulpito della Passione\" e il \"pulpito della Resurrezione\".\nMolto abile nel lavorare il bronzo divent\u00f2 un fine medaglista, attorno al 1469 realizz\u00f2 medaglie per l'arcivescovo di Pisa Filippo de' Medici e per l'imperatore Federico III d'Asburgo e altri.\nMolto apprezzato da Lorenzo il Magnifico, che spesso accompagnava nelle gite in campagna e alle terme dei Bagni di Morba, realizz\u00f2 per lui parecchie opere, come alcuni bronzi che furono donati a Ercole I d'Este per le nozze nel 1473.\nNel 1478 dopo la congiura dei Pazzi realizz\u00f2 una medaglia a due facce con le effigi di Lorenzo e del fratello Giuliano, ucciso dai congiurati. Nel 1480 disegn\u00f2 per il Magnifico una medaglia con l'effigie di Maometto II, donata poi allo stesso. Nel 1483 a Padova partecip\u00f2 a un concorso per alcune sculture per la basilica di Sant'Antonio da Padova, incarico poi dato al suo amico Bartolomeo Bellano.\nEssendo un esperto conoscitore di reperti archeologici, nel 1488 ricevette l'incarico di restaurare e conservare la collezione archeologica che il Magnifico aveva raccolto, soprattutto a Roma, e che aveva allocato nel Giardino di San Marco.\nLorenzo de' Medici stesso volle poi consentire ai giovani artisti fiorentini di frequentare questo giardino e di esercitarsi a modellare opere sotto l'occhio attento di Bertoldo. Cos\u00ec nacque la prima Accademia d'arte europea, che fu frequentata da quelli che poi divennero i maggiori artisti del Rinascimento: Michelangelo Buonarroti, Leonardo da Vinci, Jacopo Sansovino, Baccio da Montelupo, Giovanni Francesco Rustici, Francesco Granacci, Pietro Torrigiano.\nOpera.\nEbbe il merito artistico di elaborare un nuovo tipo di scultura, molto pi\u00f9 accessibile ai collezionisti privati, il bronzo di piccole dimensioni, che poi venne portato a livelli eccelsi da altri artisti, soprattutto padovani, mantovani e fiorentini. Da Donatello aveva appreso molto bene la tecnica dello \"stiacciato\" che consisteva nello sbalzare appena le figure riuscendo per\u00f2 a dare una grande impressione di profondit\u00e0 e tridimensionalit\u00e0. I critici ritengono che abbia trasferito questa tecnica a Michelangelo che ne fece uso in diverse opere, come la \"Madonna della scala\".\nLa sua opera pi\u00f9 notevole \u00e8 oggi ritenuta un rilievo in bronzo del 1480 con la rappresentazione di una \"Battaglia tra romani e barbari\", oggi conservato al Museo del Bargello, cui si ispir\u00f2 Michelangelo per uno dei suoi primi lavori, la \"Battaglia dei centauri\" (1491).\nPur essendo considerato oggi un \u201cartista minore\u201d, la sua stretta collaborazione con Lorenzo il Magnifico, la sua esperienza e la sua influenza culturale, ebbero una grande importanza nella Firenze del Rinascimento, perch\u00e9 fecero avvicinare all'arte tanti giovani che poi divennero artisti immortali."}
{"id": "1980690", "revid": "2153076", "url": "https://it.wikipedia.org/wiki?curid=1980690", "title": "Funhouse", "text": "Funhouse \u00e8 il quinto album in studio dalla cantante pop Pink. L'album \u00e8 stato pubblicato in Italia il 24 ottobre, in Australia il 25 ottobre e nel Nord America il 28 ottobre 2008.\nI sette singoli estratti da \"Funhouse\" hanno ottenuto ottimi riscontri in tutto il mondo; in Italia sono stati pubblicati regolarmente solo i primi cinque, mentre \"I Don't Believe You\" ha avuto solo passaggi radiofonici. "}
{"id": "1980696", "revid": "599013", "url": "https://it.wikipedia.org/wiki?curid=1980696", "title": "Alfred Pfaff", "text": "Carriera.\nClub.\nPfaff gioc\u00f2 per l'Eintracht Francoforte con il quale, nel 1959, vinse il campionato tedesco di calcio e, nel 1960, gioc\u00f2 la finale di Coppa dei Campioni contro il .\nNazionale.\nRaggiunse l'apice della sua carriera con la vittoria della Coppa del Mondo nel 1954 in Svizzera. Pfaff gioc\u00f2 nel girone eliminatorio contro l'Ungheria, segnando una rete.\nCon la Nazionale scese in campo sette volte tra il 1953 e il 1956, siglando due reti."}
{"id": "1980700", "revid": "6340", "url": "https://it.wikipedia.org/wiki?curid=1980700", "title": "DNS dinamico", "text": ""}
{"id": "1980701", "revid": "599013", "url": "https://it.wikipedia.org/wiki?curid=1980701", "title": "Chiesa di Nostra Signora Annunziata", "text": "La chiesa di Nostra Signora Annunziata \u00e8 un luogo di culto cattolico situato nel comune di Lorsica, in via Ciga, nella citt\u00e0 metropolitana di Genova. La chiesa \u00e8 sede della parrocchia omonima del vicariato della Val Fontanabuona della diocesi di Chiavari.\nStoria e descrizione.\nSituata nel punto pi\u00f9 basso dell'abitato di Lorsica \u00e8 stata edificata sul finire del XVI secolo ed ampliata, per il forte sviluppo demografico, nel corso del XIX secolo. La sua parrocchia fu istituita nel 1603 staccandola dalla comunit\u00e0 parrocchiale di Sant'Andrea di Verzi; la consacrazione della chiesa avvenne il 12 luglio del 1909 elevandola in Prevostura.\nL'interno, ad unica navata con cinque altari laterali in marmo, presenta decorazioni e stucchi dell'Ottocento e affreschi realizzati tra il XIX e XX secolo. Tra le opere d'arte conservate, oltre ad una numerosa raccolta di pregiati damaschi tessuti a mano dalla popolazione, vi \u00e8 un crocifisso ligneo della scuola scultorea di Anton Maria Maragliano.\nLe feste principali della parrocchia sono Nostra Signora Annunziata e santa Caterina."}
{"id": "1980705", "revid": "486946", "url": "https://it.wikipedia.org/wiki?curid=1980705", "title": "Leonese", "text": ""}
{"id": "1980707", "revid": "486946", "url": "https://it.wikipedia.org/wiki?curid=1980707", "title": "Mamma del Carmine", "text": ""}
{"id": "1980712", "revid": "339392", "url": "https://it.wikipedia.org/wiki?curid=1980712", "title": "Codice Pio-Benedettino", "text": ""}
{"id": "1980713", "revid": "174919", "url": "https://it.wikipedia.org/wiki?curid=1980713", "title": "Bambinello", "text": ""}
{"id": "1980714", "revid": "339392", "url": "https://it.wikipedia.org/wiki?curid=1980714", "title": "Ammand", "text": ""}
{"id": "1980715", "revid": "124123", "url": "https://it.wikipedia.org/wiki?curid=1980715", "title": "Renato Pirocchi", "text": "Carriera.\nNato il 23 giugno 1933 a Notaresco in provincia di Teramo, la sua carriera come pilota comincia nel 1954 con le vetture sportive Stanguellini Corsa 750, vincendo l'anno successivo il campionato italiano. Nel 1959 passa alla Formula Junior cominciando con una Urania per poi fare il passaggio ad una Stanguellini Junior, segnando il secondo posto al N\u00fcrburgring e la Coppa d'Oro di Sicilia. \nL'anno dopo conquista il Campionato italiano con la vittoria a Teramo e realizzando vari podi, vince il Gran Premio de Habana a Cuba e arriva settimo al Gran Premio de la Libertad oltre che partecipare a varie competizioni di vetture sportive con la Fiat Abarth 850. \nNel 1961 ha partecipato al Gran Premio d'Italia di Formula 1 con una Cooper-Maserati sotto le insegne del Pescara Racing Club finendo la gara dodicesimo. \nSi \u00e8 ritirato alla fine del 1962 guidando alla sua ultima gara una Lucangeli FJ. Dopo il suo ritiro divenne Presidente dell'Automobile Club di Pescara per 20 anni contribuendo anche a rilanciare la Cronoscalata Svolte di Popoli corsa in salita. \n\u00c8 morto all'ospedale di Chieti il 29 luglio 2002 e nel 2003, per onorare la sua memoria, l'ACI di Pescara ha lanciato il Trofeo Pirocchi che viene assegnato al miglior pilota abruzzese under 23. "}
{"id": "1980717", "revid": "599013", "url": "https://it.wikipedia.org/wiki?curid=1980717", "title": "Chiesa di Sant'Andrea (Lorsica)", "text": "La chiesa di Sant'Andrea \u00e8 un luogo di culto cattolico situato nella frazione di Verzi nel comune di Lorsica, nella citt\u00e0 metropolitana di Genova. La chiesa \u00e8 sede della parrocchia omonima del vicariato della Val Fontanabuona della diocesi di Chiavari.\nStoria.\nLa parrocchia di Verzi, per attestazione di storici, \u00e8 una delle pi\u00f9 antiche dell'attuale diocesi di Chiavari e di essa gi\u00e0 nel 1069 si trovano notizie sulla \"pieve plebana di Verzi\".\nIn una bolla risalente al 16 marzo 1162, emanata da papa Alessandro III, vengono confermati i diritti del monastero di San Fruttuoso sulla chiesa di Sant'Andrea di Verzi.\nA quel tempo e negli anni successivi la parrocchia risult\u00f2 essere una delle pi\u00f9 estese per territorio confinando anche con la diocesi di Tortona sul cui confine nel XIV secolo venne edificata la chiesa di Santa Maria Regina del Creato di Barbagelata.\nLa sovranit\u00e0 della parrocchia comprendeva luoghi come Favale di Malvaro, Lorsica, Monteghirfo, Castagnelo e Barbagelata godendo cos\u00ec dell'intera giurisdizione di tutta la vallata del torrente Malvaro.\nCol passare degli anni si verificarono importanti cambiamenti alla parrocchia di Verzi che portarono, nel 1598, all'indipendenza della chiesa di San Vincenzo di Favale di Malvaro e, nel 1603, della chiesa parrocchiale di Nostra Signora Annunziata di Lorsica.\nSuccessivamente, nel 1837, per decreto dell'arcivescovo di Genova cardinale Placido Maria Tadini venne resa indipendente la parrocchia di San Bernardo di Monteghirfo a cui seguirono nel 1910 la parrocchia di Castagnelo e infine nel 1915 la parrocchia di Barbagelata.\nLa parrocchia \u00e8 stata eletta a Prevostura nel 1899 e dedicata da Daniele Ferrari, vescovo di Chiavari, il 27 marzo del 1987.\nDescrizione.\nFu costruita nel XVII secolo. L'attuale struttura richiama lo stile architettonico ottocentesco con una facciata, del 1879, con colonne in finto marmo e capitelli di ordine corinzio. L'interno \u00e8 ad unica navata con cinque altari laterali ricavati nelle nicchie intorno alla met\u00e0 del XVIII secolo; le decorazioni nella volta e nel presbiterio sono risalenti al 1859.\nDi pregio artistico \u00e8 il caratteristico presepe che inizialmente fu attribuito allo scultore Anton Maria Maragliano. Approfonditi studi hanno invece evidenziato che l'opera fu prodotta in una bottega di Napoli verso la fine del XIX secolo e trasferita in seguito nella chiesa di Verzi; il presepe \u00e8 stato recentemente restaurato nel suo complesso dall'ente provinciale genovese."}
{"id": "1980719", "revid": "174919", "url": "https://it.wikipedia.org/wiki?curid=1980719", "title": "Professore di vesuviano", "text": ""}
{"id": "1980727", "revid": "436907", "url": "https://it.wikipedia.org/wiki?curid=1980727", "title": "Tengo duro", "text": "Tengo duro \u00e8 il primo album in studio del rapper italiano Mikimix, pubblicato nel 1996 dalla Columbia Records.\nDescrizione.\nL'album prende il nome dall'omonima traccia d'apertura. L'anno successivo, nel 1997, pubblica l'album \"La mia buona stella\" con sempre dieci tracce, tra cui compaiono tre inediti rispetto a questo suo album di esordio (l'omonimo \"La mia buona stella\", \"Che c'\u00e8 di buono in me\" e \"E la notte se ne va\", che canta poco tempo dopo al Festival di Sanremo)."}
{"id": "1980737", "revid": "1543377", "url": "https://it.wikipedia.org/wiki?curid=1980737", "title": "Greg Van Avermaet", "text": "Carriera.\n2005-2010: i primi anni.\nNato da una famiglia di ciclisti, in giovane et\u00e0 pratica per\u00f2 \u2013 e con buoni risultati \u2013 il calcio nel ruolo di portiere, al punto da raggiungere la convocazione in prima squadra nel Koninklijke Sportkring Beveren. Proprio durante la riabilitazione a seguito di un infortunio, si riavvicina alla tradizione familiare. Nel 2005 e nel 2006 gareggia da Under-23, mettendo in evidenza doti di velocista: al primo anno vince una tappa al Triptyque des Barrages e si classifica ottavo nella prova in linea Under-23 ai campionati europei di Mosca, mentre nel 2006, con la Bodysol-Win for Life-Jong Vlaanderen, si aggiudica diverse corse, tra cui la Kattekoers, la Zellik-Galmaarden e il campionato nazionale in linea Under-23.\nPassa professionista nel 2007 con la Predictor-Lotto, squadra belga del circuito UCI ProTour. Al primo anno da \"pro\" vince quattro gare, tra cui una frazione al Tour of Qatar; durante l'anno corre anche il Giro delle Fiandre, la Parigi-Roubaix e i campionati del mondo Elite a Stoccarda. Nel 2008, in maglia Silence-Lotto, \u00e8 terzo all'E3 Prijs Vlaanderen, ottavo al Giro delle Fiandre, secondo sia al Giro del Belgio che al Tour de Wallonie (con un successo di tappa in entrambe le gare). Raggiunge la grande notoriet\u00e0 nel finale di stagione, conquistando la nona tappa della Vuelta a Espa\u00f1a e la classifica a punti della corsa. Il 26 ottobre seguente gli viene conferito il Trofeo Flandrien 2008 come miglior ciclista belga dell'anno.\nNonostante il buon 2008, nel 2009 non coglie alcun successo, non andando oltre tre secondi posti e un terzo. Anche nel 2010, in maglia Omega Pharma-Lotto, non mette a referto vittorie, pur con un secondo e quattro terzi posti; a fine stagione si classifica inoltre quinto nella prova in linea dei campionati del mondo di Melbourne.\n2011-2015: il passaggio alla BMC e i piazzamenti nelle classiche.\nNel 2011 viene messo sotto contratto dalla BMC Racing Team; in stagione, dopo il nono posto alla Milano-Sanremo, il settimo alla Liegi-Bastogne-Liegi e il terzo alla Cl\u00e1sica San Sebasti\u00e1n, conquista una corsa di prestigio aggiudicandosi la Parigi-Tours. Nel 2012 non coglie successi, come gi\u00e0 nel 2009 e 2010, piazzandosi comunque al secondo posto al Grand Prix Cycliste de Qu\u00e9bec e al sesto alla Parigi-Tours.\nNel 2013, sempre in maglia BMC, si classifica quinto alla Omloop Het Nieuwsblad e sesto alla Strade Bianche; \u00e8 poi terzo alla Gand-Wevelgem, settimo al Giro delle Fiandre e quarto alla Parigi-Roubaix. In luglio si aggiudica due tappe e la classifica generale del Tour de Wallonie, mentre in agosto \u00e8 in evidenza prima al Tour of Utah, con un successo di tappa e tre secondi posti parziali, e poi allo USA Pro Cycling Challenge in Colorado, dove ottiene due podi di tappa. In chiusura di stagione \u00e8 terzo al Grand Prix Cycliste de Qu\u00e9bec, quarto due giorni dopo nella prova di Montr\u00e9al, e infine ventitreesimo in linea ai Mondiali in Toscana. A fine anno viene insignito per la seconda volta del Trofeo Flandrien. Nel 2014 sfiora la vittoria al Giro delle Fiandre, arrivando secondo alle spalle dell'elvetico Fabian Cancellara. Durante l'annata si piazza ancora secondo alla Omloop Het Nieuwsblad e si aggiudica una tappa all'Eneco Tour; vince inoltre, nell'arco di quattro giorni, due semiclassiche di fine estate, il Grand Prix de Wallonie e la Primus Classic Impanis - Van Petegem, e conclude quinto nella prova in linea dei campionati del mondo di Ponferrada.\nNel 2015 vince una frazione alla Tirreno-Adriatico e si classifica terzo sia al Giro delle Fiandre che alla Parigi-Roubaix. In stagione fa sue anche una tappa e la classifica generale al Giro del Belgio e la frazione di Rodez al Tour de France, mentre il 1\u00ba agosto \u00e8 protagonista, suo malgrado, di uno sfortunato nonch\u00e9 pericoloso episodio verificatosi durante la Cl\u00e1sica San Sebasti\u00e1n: mentre si trovava solitario al comando della corsa, sull'ultima salita e a pochi\u00a0km dall'arrivo, il portacolori della BMC viene urtato da una moto dell'organizzazione, che lo costringe alla caduta e al ritiro a causa della rottura del telaio della bici, privandolo di fatto di un probabile trionfo; la gara vedr\u00e0 poi il successo del britannico Adam Yates, che taglier\u00e0 il traguardo inconsapevole della propria vittoria. A fine stagione viene insignito per la quarta volta del Trofeo Flandrien.\n2016-2017: l'oro olimpico e il successo alla Parigi-Roubaix.\nNel 2016 \u00e8 protagonista nell'inizio di stagione, vincendo a febbraio la Omloop Het Nieuwsblad e a marzo una tappa e la classifica finale della Tirreno-Adriatico, precedendo di un solo secondo lo slovacco campione del mondo Peter Sagan. Al Giro delle Fiandre \u00e8 protagonista di una rovinosa caduta che gli procura la frattura di una clavicola: ci\u00f2 gli preclude la partecipazione alle successive classiche del Nord. Torna alle gare in occasione del Tour of California, che termina al ventiseiesimo posto nella generale; al Tour de France si impone invece nella quinta tappa, da Limoges a Le Lioran, che gli consente di issarsi temporaneamente al primo posto della classifica generale ed indossare la maglia gialla per le tre tappe successive, prima di perdere la \"leadership\" della corsa in favore del britannico Chris Froome. Il 6 agosto seguente ottiene il successo pi\u00f9 importante della carriera, conquistando la medaglia d'oro nella prova in linea dei Giochi olimpici di Rio de Janeiro, battendo in una volata a tre il danese Jakob Fuglsang e il polacco Rafa\u0142 Majka. L'11 settembre si aggiudica anche il Grand Prix Cycliste de Montr\u00e9al, classica World Tour canadese, precedendo Sagan. \u00c8 infine quarto nella generale dell'Eneco Tour e decimo nella prova in linea dei Mondiali di Doha.\nNella primavera del 2017 si mette in evidenza nelle classiche, bissando il successo alla Omloop Het Nieuwsblad in un \"remake\" dell'edizione precedente, e concludendo settimo alla Kuurne-Bruxelles-Kuurne e secondo alle Strade Bianche; corre poi una Tirreno-Adriatico senza acuti e si piazza ventunesimo alla Milano-Sanremo. Il 24 marzo fa sua l'E3 Harelbeke in uno sprint a tre, precedendo i connazionali Philippe Gilbert e Oliver Naesen, e due giorni pi\u00f9 tardi conquista anche la Gand-Wevelgem, davanti a Jens Keukeleire. Battuto dal solo Gilbert al Giro delle Fiandre, il 9 aprile vince la sua prima classica monumento, la Parigi-Roubaix, superando in rimonta il ceco Zden\u011bk \u0160tybar in uno sprint a cinque. Disputa anche due delle tre classiche delle Ardenne, concludendo dodicesimo l'Amstel Gold Race e undicesimo la Liegi-Bastogne-Liegi. Rientrato a giugno alle competizioni, vince la seconda e la quarta tappa del Tour de Luxembourg, conquistando anche la classifica finale. Concluso il Tour de Suisse senza brillare, prende il via del Tour de France con l'obiettivo di vincere una tappa: durante la corsa transalpina, tuttavia, ottiene solamente due quarti e un secondo posto. Nel finale di stagione non coglie altre vittorie, ottenendo comunque numerosi piazzamenti, tra i quali il quarto posto nella classifica finale del BinckBank Tour, il secondo, nuovamente alle spalle di Sagan, al Grand Prix Cycliste de Qu\u00e9bec e il sesto nella prova in linea dei campionati del mondo di Bergen. A fine ottobre \u00e8 vincitore della classifica individuale finale del World Tour.\n2018: la mancata conferma nelle classiche.\nNel 2018 Van Avermaet, pur piazzato regolarmente a ridosso dei migliori, non riesce a ripetere le prestazioni dell'anno precedente. Dopo il debutto alla Volta a la Comunitat Valenciana, in cui vince con i compagni la cronometro a squadre della corsa, ottiene diversi piazzamenti e un successo di tappa, nella terza frazione al termine di uno strappo, al Tour of Oman. Lontano dalle posizioni di vertice a Omloop Het Nieuwsblad, Kuurne-Bruxelles-Kuurne e Strade Bianche, prende il via della Tirreno-Adriatico con l'obiettivo di migliorare la condizione in vista della Milano-Sanremo e della campagna del Nord: vinta la cronosquadre d'apertura non ottiene per\u00f2 risultati di rilievo. Dopo il diciassettesimo posto nella \"Classicissima\", \u00e8 terzo all'E3 Harelbeke, quattordicesimo alla Gand-Wevelgem e ottavo alla Dwars door Vlaanderen. Al Giro delle Fiandre del 1\u00ba aprile chiude quinto, mentre \u00e8 quarto una settimana pi\u00f9 tardi nella Parigi-Roubaix, a 1'34\" dal vincitore Sagan, e quindi quattordicesimo all'Amstel Gold Race. A inizio maggio ottiene la seconda vittoria in stagione, concludendo al comando la classifica generale del Tour de Yorkshire.\nIn preparazione al Tour de France, a met\u00e0 giugno \u00e8 ai nastri di partenza del Tour de Suisse: nella corsa \u00e8 vittorioso con la sua BMC nella cronosquadre iniziale, ma non va oltre un solo piazzamento tra i 10 a livello individuale. Al Tour contribuisce a un'ulteriore successo della BMC in una cronosquadre, quella della terza tappa; a livello personale veste per otto frazioni la maglia gialla di \"leader\", senza per\u00f2 mai vincere tappe: arrivano infatti un secondo posto alle spalle di John Degenkolb nell'impegnativa nona frazione di Roubaix, resa complicata dalla presenza di numerosi tratti di pav\u00e9, cui si aggiungono altri tre piazzamenti nella \"top 10\". Dopo la \"Grande Boucle\" \u00e8 quarto alla Cl\u00e1sica San Sebasti\u00e1n, mentre il 12 agosto non riesce ad inserirsi nel gruppo che si gioca la vittoria nella prova in linea dei campionati europei di Glasgow. Sesto nella classifica finale del BinckBank Tour, con un secondo posto nell'ultima tappa dietro a Michael Matthews, partecipa alle due classiche canadesi di inizio settembre, facendo nuovamente secondo al Grand Prix Cycliste de Qu\u00e9bec e terzo al Grand Prix Cycliste de Montr\u00e9al, entrambi vinti da Matthews. Conclude l'annata ai campionati del mondo di Innsbruck: \u00e8 terzo nella cronosquadre iridata del 23 settembre, mentre una settimana dopo conclude lontano dai migliori l'esigente prova in linea iridata.\n2019: il passaggio alla CCC.\nNel 2019 passa a vestire la maglia della squadra polacca CCC Team, erede della BMC Racing Team. Nella prima parte della stagione ottiene un paio di vittorie, una alla Volta a la Comunitat Valenciana in febbraio e l'altra al Tour de Yorkshire in maggio. Tra marzo e aprile, per quanto concerne le classiche, \u00e8 secondo alla Omloop Het Nieuwsblad, sesto alla Strade Bianche, terzo all'E3 BinckBank Classic e decimo al Giro delle Fiandre; conclude invece fuori dai 10 la Gand-Wevelgem, la Parigi-Roubaix e l'Amstel Gold Race. In luglio prende il via al Tour de France con i gradi di capitano e nella prima tappa ottiene la maglia a pois, che indosser\u00e0 per due giorni. Nonostante provi pi\u00f9 di una volta a ottenere una vittoria parziale, conclude la corsa francese, come gi\u00e0 avvenuto nel 2015 e nel 2016, con solo piazzamenti: il migliore \u00e8 un terzo posto ottenuto nella diciassettesima tappa vinta da Matteo Trentin a Gap. Qualche giorno dopo il termine della \"Grande Boucle\" partecipa alla Cl\u00e1sica San Sebasti\u00e1n piazzandosi secondo, alle spalle del connazionale Remco Evenepoel, regolando un gruppetto di una decina di corridori; conclude quindi quarto nella graduatoria finale del BinckBank Tour, con il secondo posto (come l'anno prima) nell'ultima frazione della corsa, e sesto alla Bretagne Classic Ouest-France. A met\u00e0 settembre si sposta in Canada per le due classiche World Tour: \u00e8 prima terzo al Grand Prix Cycliste de Qu\u00e9bec vinto da Matthews, due giorni dopo si impone quindi nel Grand Prix Cycliste de Montr\u00e9al battendo Diego Ulissi in volata."}
{"id": "1980738", "revid": "229244", "url": "https://it.wikipedia.org/wiki?curid=1980738", "title": "Ferro 3", "text": ""}
{"id": "1980744", "revid": "1851848", "url": "https://it.wikipedia.org/wiki?curid=1980744", "title": "Alessandro Turini", "text": "\u00c8 stato in attivit\u00e0 negli anni sessanta-settanta nel ruolo di attaccante, di norma schierato all'ala sinistra.\nCaratteristiche tecniche.\nBrevilineo, dotato di un dribbling molto efficace, di un ottimo controllo di palla con entrambi i piedi, efficace in area di rigore, e di un tiro potente.\nCarriera.\nGiocatore.\nCresciuto nella Pro Patria, Turini milit\u00f2 nel , con cui disput\u00f2 tre campionati di Serie B di cui gli ultimi due da titolare.\nL'attaccante bustocco fu acquistato dal e rimase coinvolto nella grigia stagione 1973-1974 della squadra rossonera, che chiuse il campionato al settimo posto, disputando 5 incontri di campionato, oltre le finali perse di Coppa delle Coppe e di Supercoppa Europea, e andando a rete in occasione della sconfitta esterna con l'Hellas Verona.\nIl Milan lo cedette in prestito l'anno dopo agli scaligeri, appena retrocessi in Serie B, con cui Turini ritorn\u00f2 in Serie A, per riprenderselo dopo una stagione ma senza alcun risultato. Venne ceduto in via definitiva in occasione del mercato di ottobre al dove rimase per tre anni. Nel 1978 da Taranto si trasfer\u00ec al Crotone in Serie C2, per poi ritornare in Puglia nella stagione successiva.\nL'anno dopo, nel campionato 1980-1981 and\u00f2 alla Cavese in C1; con la squadra campana approd\u00f2 per la prima ed unica volta in B, segnando due gol contro il Cosenza nel 3-1 finale sul neutro di Frosinone. Nel 1981 l'ala bustocca lascia la Cavese e si accorda con il Savona, per poi continuare nel Cuneo, nel Bra, fino a giocare in Promozione nel Dogliani.\nIn carriera ha totalizzato complessivamente 5 presenze ed una rete in Serie A e 172 presenze e 28 reti in Serie B.\nAllenatore.\nHa allenato per due anni consecutivi il Bra: nel primo ha vinto il campionato di Promozione, nel secondo ha ottenuto la salvezza nel Campionato Interregionale."}
{"id": "1980755", "revid": "1543377", "url": "https://it.wikipedia.org/wiki?curid=1980755", "title": "Commercio elettronico culturale", "text": "Il commercio elettronico culturale o \"e-commerce\" culturale \u00e8 la vendita online di prodotti culturali (libri, musica, film, articoli e contenuti digitali).\nStoria.\nCon la diffusione di internet si \u00e8 verificata una progressiva digitalizzazione dell'accesso alle risorse culturali. Questo processo ha interessato sia i prodotti culturali diffusi attraverso supporti fisici (libri, cd, vhs, DVD, ecc), sia i prodotti culturali diffusi in formato digitale (MP3, ebook, ecc).\nNei suoi primi anni di vita, l'e-commerce culturale \u00e8 nato come variante online delle librerie su strada. Sono quindi nati siti di e-commerce specializzati per libri, musica e film. In questa prima fase, l'e-commerce culturale non era per nulla differente dall'e-commerce in generale: venivano infatti venduti oggetti fisici (libri, videocassette, ecc) che dovevano poi essere spediti a casa del cliente o ritirati di persona presso un negozio.\nSuccessivamente, grazie all'evoluzione di internet e dei formati digitali, questo ramo del commercio elettronico ha cominciato a differenziarsi dall'e-commerce tradizionale. Lo sviluppo di reti per la trasmissione dati ad alta velocit\u00e0, il miglioramento della qualit\u00e0 di riproduzione dei file musicali e video, la diffusione degli e-book e dei relativi lettori hanno infatti reso possibile la consegna completamente digitale dei prodotti acquistati.\nNegli ultimi anni si sta infine diffondendo un e-commerce culturale di terza generazione, che prevede la fruizione dei prodotti culturali direttamente online attraverso aree riservate del sito del venditore. Questa tipologia di e-commerce culturale si sta sviluppando soprattutto in relazione alla pubblicazione online di giornali, riviste e siti di carattere specialistico o tecnico, che utilizzano la rete per ridurre i costi di pubblicazione aumentando nel frattempo le dimensioni del loro mercato potenziale.\nModalit\u00e0 di acquisto/vendita/fruizione.\nA seconda della generazione di e-commerce culturale, la vendita pu\u00f2 avvenire secondo tre modalit\u00e0 principali. Queste modalit\u00e0, essendo legate ai media utilizzati, possono coesistere su uno stesso sito."}
{"id": "1980756", "revid": "287204", "url": "https://it.wikipedia.org/wiki?curid=1980756", "title": "Gliosi", "text": "La gliosi \u00e8 un processo di proliferazione di astrociti in aree danneggiate del sistema nervoso centrale. Porta in genere alla formazione di una cicatrice gliale.\nGli astrociti sono cellule gliali relativamente grandi, che assolvono numerose funzioni, inclusa quella di accumularsi l\u00ec dove i neuroni sono stati danneggiati. \u00c8 l'indizio istopatologico pi\u00f9 importante dell'avvento di una lesione del sistema nervoso centrale, che vede queste cellule andare incontro a processi di ipertrofia e iperplasia.\nIl processo di gliosi nelle cellule di Bergman, nel cervelletto, \u00e8 associato a danni da anossia ed \u00e8 caratterizzato dalla morte delle cellule del Purkinje.\nPerdita neuronale e gliosi sono presenti, in alcune zone del cervello, in numerose malattie neurodegenerative come la malattia di Alzheimer, la sindrome di Korsakoff, l'atrofia multi-sistemica, encefalopatia da prione, da HIV e possono essere riscontrate nella malattia di Parkinson e nella Sclerosi Multipla."}
{"id": "1980764", "revid": "599013", "url": "https://it.wikipedia.org/wiki?curid=1980764", "title": "Gaetano Starrabba", "text": "Biografia.\nPrincipe di Giardinelli e di Militello, conte di Pachino, barone di Bimmisca e Scibina, marchese di Sant'Agata, Gaetano Starrabba nasce a Palermo il 3 dicembre 1932.\n\"Gentleman driver\" di vetture sport e di formula degli anni 50 e 60, arriv\u00f2 a disputare il Gran Premio d'Italia 1961 con una Lotus non terminando la gara. Inoltre partecip\u00f2 a 14 edizioni della Targa Florio (dal 1954 al 1970) e a gare di Formula 1 non valide per il Campionato Mondiale. \nFu soprannominato \"il gattopardo da corsa\".\nCarriera.\nCome molti aristocratici della sua epoca, Gaetano Starrabba era appassionato di automobilismo e fin da giovane cominci\u00f2 a dedicarsi alle corse automobilistiche. Il 12 aprile 1953 partecipa al Giro di Sicilia su Fiat 500. Nel 1954 arriva 34\u00ba al Giro di Sicilia su Patriarca e nello stesso anno fa il suo debutto nella Targa Florio, guidando una Lancia Aurelia B20/2500 (#66) e concludendo all'ottavo posto. Sempre nel 1954 arriva 8\u00ba al GP Pergusa e alla 10 ore di Messina su Lancia Aurelia. Nel 1955 \u00e8 alla Targa Florio con una Maserati A6GCS Maserati in coppia con Salvatore La Pira, finendo decimo. Con la stessa Maserati nel 1955 disputa diverse competizioni: il 3 aprile \u00e8 22\u00ba al Giro di Sicilia, il 15 maggio al GP di Bari si piazza 6\u00ba, il 21 maggio vince il Trofeo Sardo, il 5 giugno arriva 21\u00ba al GP del Mugello, mentre \u00e8 7\u00ba al GP di Caserta il 26 giugno e il 21 agosto partecipa al Giro delle Calabrie. \nNel marzo 1956, con la sua Ferrari 500 Testa Rossa Spyder Scaglietti arriva 2\u00ba al Gran Premio di Caserta e poi terzo sia al Giro di Sicilia che a Sassari. Gareggia anche al Trofeo Internazionale di Sardegna (8\u00ba), ai Gran Premi di Bari e Pescara, alle 5 ore di Messina, arriva 5\u00ba al Circuito di Reggio Calabria e al GP di Roma. Al Gran Premio Supercortemaggiore condivide la macchina con Giorgio Meyer, arrivando 7\u00ba assoluto. Nel 1957 arriva 2\u00ba a Modena il 13 marzo e partecipa al Giro di Sicilia (22\u00ba).\nDopo un anno di assenza torna alla Targa Florio nel 1958 con un'altra Ferrari 500 TRC con Franco Cortese e finisce settimo; con Cortese gareggia anche alla 10 ore di Messina. Sempre nel 1958 giunge secondo a Modena il 16 marzo, quarto alla Coppa Shell a Monza il 13 aprile, quarto al Circuito di Caserta il 22 giugno e al Circuito di Sassari il 6 luglio ed infine all'AVUS, GP di Berlino, dove si piazzer\u00e0 7\u00ba. Nella Targa Florio del 1959 gareggia Domenico Lo Coco, ma la coppia si ritirer\u00e0 all'inizio della gara. Il principe otterr\u00e0 il secondo piazzamento e primo di classe al GP di Caserta su Porsche 718 RSK il 21 giugno e parteciper\u00e0 anche al GP di Napoli su Maserati.\nNel 1960 entra a far parte del team della Scuderia Serenissima e per la Targa Florio pilota un'OSCA MT4 con Giovanni Giordano. Nello stesso anno, al Circuito di Caserta (19 giugno) finisce secondo su Porsche 718 RSK e con la stessa vettura \u00e8 10\u00ba al GP di SPA (29 maggio) e 2\u00ba al GP di Napoli (15 maggio).\nAlla Targa Florio del 1961 \u00e8 in coppia con Gaspare Cavaliere per la scuderia Segesta su Porsche 718, ma non partiranno.\nStarrabba si cimenta sulle monoposto e nel 1961 acquista una Lotus 18, alla quale lui stesso abbina un motore 1,5 litri Maserati quattro cilindri. Corre in una serie di gare non-campionato prima di iscriversi al Gran Premio d'Italia a Monza, dove si piazza 30\u00ba su 32 partenti (gira 21,6 secondi pi\u00f9 lento di Wolfgang von Trips in pole). Durante il Gran Premio, a causa dell'incidente mortale di von Trips con Jim Clark, Starrabba passa in 15\u00aa posizione, ma la sua gara si conclude al 19\u00ba giro per noie al motore.\nStarrabba continua a correre con la sua Lotus Maserati e nel 1963 \u00e8 6\u00b0 a Siracusa e 5\u00b0 nel Gran Premio di Roma.\nContinua a competere nella Targa Florio: nel 1962 \u00e8 alla guida di una Ferrari 250 GT SWB in coppia con Alberico Cacciarie e nel 1963 su Alfa Romeo Giulietta SZ.\nNel 1964 tent\u00f2 la Formula 2 con un Giannini-Brabham F3 e disputa 5 gare su Brabham BT9 (chassis F3-4-64).\nIl 1965 lo vede tornare a vetture sport ed entrare nella Scuderia Pegaso, guidando una Ferrari 250 GTO in coppia con Clemente Ravetto, finendo 12\u00ba assoluto alla Targa Florio di quell'anno e 1\u00b0 di classe. Rimane col team Pegaso nel 1966, guidando una Ferrari 250 LM con Ravetto e classificandosi 16\u00ba assoluto e 2\u00b0 di classe.\nNel 1967 Starrabba \u00e8 sempre in coppia con Ravetto su Ferrari Dino 206 S e su Ferrari 275 GTB alla Targa Florio, ritirandosi alla 1000 km di Monza per problemi al motore.\nNel 1968 Starrabba \u00e8 alla guida della Porsche 906 Carrera per la Scuderia Brescia Corse con Everardo Ostini, arrivando 21\u00ba alla 1000 km di Monza il 25 aprile. Si iscrive alla Targa Florio, con Ostini su 906 e con Corrado Ferlaino su Porsche 911S, classificandosi 16\u00ba assoluto e 3\u00b0 di classe.\nNel 1969 si ritira dalle corse.\nFormula 1.\nI regolamenti di Formula 1 dell'epoca permettevano di partecipare alle gare in calendario a costi relativamente contenuti. Starrabba acquist\u00f2 quindi un telaio della Lotus 18 e utilizz\u00f2 un motore Maserati per prendere parte al Gran Premio d'Italia. La combinazione tra il telaio inglese e il propulsore italiano, unico esempio simile in Formula 1, si rivel\u00f2 inefficace: Starrabba si qualific\u00f2 solo trentesimo su trentadue, subendo nelle prove un distacco di circa venti secondi dalla Ferrari di Wolfgang Von Trips. In corsa, anche in seguito all'incidente mortale che coinvolse il pilota tedesco e Jim Clark, l'italiano guadagn\u00f2 diverse posizioni, ma fu comunque costretto al ritiro per la rottura del motore.\nDopo la Formula 1.\nNegli anni successivi continu\u00f2 a correre con la sua Lotus-Maserati al circuito di Siracusa, dove si classific\u00f2 quinto assoluto nel 1962 e sesto l\u2019anno successivo. Contemporaneamente si dedic\u00f2 a gare su vetture sport a livello locale o nazionale fino al 1969, quando decise di ritirarsi dal mondo delle corse. Il palmar\u00e8s del principe Starrabba racchiude 18 anni di attivit\u00e0 ad alto livello. Ha guidato vetture prestigiose: dalla Stanguellini 550 C alla Fiat 1100 TV, dalla Lancia Aurelia B21 2000 alla 750 Patriarca Sport, alle Lancia 2500 GT e 3000 Sport. Maserati 2000 6 cilindri, Ferrari 2000 TR, 3000 GT, La Mans e GTB,250 GTO, le Porsche RSK, R5, 906 e GT 2000, la Brabham F2, la Lotus Maserati F1, l\u2019Autotecno F3, Cooper F3 e BWA F3, OSCA 1500SP, Ferrari Dino SP, De Sanctis. In totale ha partecipato a 86 competizioni, facendo parte delle scuderie Pegaso, Stanguellini, Patriarca, Giannini, Centro Sud, Ferrari, 7 Colli, Autotecno, De Sanctis e BWA. Terzo al campionato italiano di velocit\u00e0 nel 1954 nella categoria 3000 Sport, nel 1958 campione assoluto ACI Palermo e campione universitario italiano nella categoria 2000 Sport. Gaetano Starrabba, insieme ai due big siciliani, Nino Vaccarella e il Barone Antonio Pucci di Castellana Sicula, in campo automobilistico ha rappresentato il top dei drivers che hanno dato lustro alla Sicilia.\nRitiratosi a vita privata, segue tuttora in prima persona le aziende agricole di famiglia."}
{"id": "1980767", "revid": "124288698", "url": "https://it.wikipedia.org/wiki?curid=1980767", "title": "Specie in pericolo critico", "text": "Secondo l'Unione Internazionale per la Conservazione della Natura (IUCN) una specie \u00e8 classificata \u00abin pericolo critico\u00bb (\"critically endangered\", CR) quando soddisfa almeno uno dei seguenti criteri: \nNella Lista rossa del 2007 risultavano in pericolo critico 163 specie di mammiferi, 189 di uccelli, 79 di rettili, 441 di anfibi, 22 di pesci cartilaginei e 231 di pesci ossei.\nElenco parziale delle specie in pericolo critico.\nArtropodi.\nDecapoda.\n[da completare]"}
{"id": "1980770", "revid": "92719", "url": "https://it.wikipedia.org/wiki?curid=1980770", "title": "Specie a rischio critico", "text": ""}
{"id": "1980771", "revid": "767487", "url": "https://it.wikipedia.org/wiki?curid=1980771", "title": "Splinter (film 2008)", "text": "Splinter \u00e8 un film del 2008 diretto da Toby Wilkins.\nIl film \u00e8 stato girato a Oklahoma City.\nTrama.\nAttaccati e intrappolati in una stazione di servizio isolata, una giovane coppia e un carcerato in fuga dovranno salvarsi dal loro mostruoso aggressore: un parassita che trasforma le sue vittime in esseri assetati di sangue.\nCensura.\nNel settembre 2008 l'organismo di censura MPAA ha richiesto la rimozione di una locandina diffusa appena qualche giorno prima in cui, sotto lo slogan \u00abIt will get under your skin\u00bb, era visibile una mano umana coperta da spine."}
{"id": "1980773", "revid": "122842536", "url": "https://it.wikipedia.org/wiki?curid=1980773", "title": "Brega (musica)", "text": "La musica brega nasce in Brasile negli anni sessanta come derivazione della musica \"cafona\". La sua affermazione tra la M\u00fasica Popular Brasileira (musica colta) e la musica degli artisti della \"nuova guardia\" \u00e8 dovuta alla semplicit\u00e0 del genere e alla estrema musicalit\u00e0 delle melodie.\nEsponenti della musica brega sono Waldick Soriano, M\u00e1rcio Greyck, Amado Batista, Adelino Nascimento, Reginaldo Rossi, Nelson Ned, Paulo S\u00e9rgio, Odair Jos\u00e8, Agnaldo Tim\u00f2teo, Lindomar Castilho. Anche Raimundo Fagner rientra, seppure solo in parte, nel genere brega.\nIl libro \"Eu n\u00e3o sou cachorro, n\u00e3o\" di Paulo Cesae de Ara\u00f9jo mette in luce come anche questo genere musicale fu perseguitato dalla censura all'epoca della dittatura militare. I cantanti brega, al contrario di Chico Buarque, Caetano Veloso, e Vin\u00edcius de Moraes, non fuggirono in Europa, a causa delle loro ristrettezze economiche.\nNel XXI secolo dal Brega nasce una nuova corrente, il tecnobrega, che prende piede nello Stato di Par\u00e1 e in tutto il Nord-Est; si tratta di musica elettronica che utilizza sample elementari e una \"batida\" che lo caratterizza indiscutibilmente. In pochi anni il fenomeno techno brega \u00e8 diventato portatore di nuovi modelli di marketing, oggi studiati anche da giornalisti americani del calibro di Chris Anderson e oggetto di tesi di dottorato nelle universit\u00e0 del Brasile. Il techno brega crea un mercato di vendita dei suoi prodotti parallelo ed alternativo a quello delle etichette discografiche. Formazioni come Vicio Louco, Banda Metade, Companha do Techno, Banda.com, Banda Lapada e molte altre contribuiscono al successo di questo originale genere musicale. Solo nel 2007 la band Compagni di Merengue esporta il techno brega in Europa facendolo diventare un genere diffuso e conosciuto."}
{"id": "1980774", "revid": "599013", "url": "https://it.wikipedia.org/wiki?curid=1980774", "title": "Splinter", "text": ""}
{"id": "1980776", "revid": "300067", "url": "https://it.wikipedia.org/wiki?curid=1980776", "title": "Christopher Levour Warren", "text": ""}
{"id": "1980780", "revid": "439868", "url": "https://it.wikipedia.org/wiki?curid=1980780", "title": "Ravina (Trento)", "text": "Ravina \u00e8 una frazione e assieme a Romagnano, \u00e8 parte della circoscrizione amministrativa numero 5 del comune di Trento, fa parte dello stesso comune. \nIl paese \u00e8 situato sulla destra orografica del fiume Adige, ai piedi del monte Bondone, sotto l'imponente parete del Palon che con i suoi domina la Val delle Gole solcata dal fiume omonimo (rio Gola). Ravina si trova all'imbocco di questa valle alla quota di circa sul livello del mare. Dalla piazza partono diversi sentieri che si diramano sulle pendici del monte Bondone.\nDescrizione.\nFacente parte della circoscrizione di \"Ravina-Romagnano\", l'intera comunit\u00e0 raggiunge e supera i abitanti. Ravina \u00e8 da una ventina d'anni gemellata con il paese tedesco di Herrsching, che si trova in Baviera, sulle sponde del lago Ammersee, ad una trentina di chilometri in linea d'aria da Monaco. Ogni anno i ragazzi che frequentano la quinta elementare nella scuola del paese, si recano in viaggio d'istruzione in Germania, ove trascorrono una settimana a stretto contatto con i coetanei tedeschi.\nRavina il 26-27 settembre 1942 sub\u00ec notevoli danni per una colata detritica torrentizia del Rio Gola (o Roggia di Ravina) che \"riemp\u00ec\" di detriti il paese per uno spessore che giungeva sino ai tetti delle case.\nQui hanno sede due tra le pi\u00f9 importanti aziende trentine, quella delle Cantine Ferrari e l'enoteca Cavit.\nLa societ\u00e0 sportiva di Ravina \u00e8 la Ravinense. Nata nel 1965, ha festeggiato quarant'anni nel 2005. Il campo \u00e8 stato recentemente allargato, e ricoperto con erba sintetica. Inoltre verso la fine di maggio e gli inizi di giugno vi ha luogo il \"torneo delle Contrade\", torneo fra i vari rioni del paese, che, nato nel 1998.\nVerso la fine del mese di maggio si tiene la manifestazione musicale chiamata \"Maggio Rock\", la quale in due giorni vede esibirsi svariate band del luogo.\nRavina \u00e8 collegata al centro della citt\u00e0 con le linee urbane numero 12, che transita anche da Romagnano, e 14.\n\"Erre\" il trimestrale di informazione di Ravina e Romagnano ha recentemente compiuto i suoi primi vent'anni.\nAnche nella frazione di Ravina, come nelle altre dodici frazioni del Comune di Trento, c'\u00e8 il Corpo dei Vigili del Fuoco Volontari. I Corpi della Federazione dei Corpi Vigili del Fuoco Volontari della Provincia Autonoma di Trento, compreso il Corpo Vigili del Fuoco Volontari di Ravina, appartenente all'Unione distrettuale Vigili del Fuoco Volontari di Trento, sono aggregazioni dove solo l'autentica capacit\u00e0 di fare squadra e di lavorare in gruppo, sapendo anche accettare una certa disciplina, possono permettere la realizzazione delle finalit\u00e0 e dei compiti d'istituto.\nIl loro impegno e la loro costante presenza a presidio dei territori rappresentano il primo, e spesso l'unico, strumento di Protezione Civile delle singole comunit\u00e0.\nBelvedere.\nA un chilometro dal centro del paese si trova il villaggio di Belvedere (originariamente \"Pisavacca\" fino al secolo XVII, poi mutato in Belvedere dal principe vescovo Francesco Alberti Poja), con una chiesa dedicata a sant'Antonio da Padova del 1655 (il campanile \u00e8 stato eretto pi\u00f9 avanti, nel 1856, come riporta una targa commemorativa). Nel bosco sopra la chiesa si trova una croce alta circa , eretta per desiderio di un privato. Belvedere fa parte della frazione di Ravina ma \u00e8 considerato come un paesino a s\u00e9 stante. Da esso, lungo il sentiero SAT n\u00b0 625 si pu\u00f2 raggiungere a piedi l'abitato di Sardagna."}
{"id": "1980784", "revid": "763084", "url": "https://it.wikipedia.org/wiki?curid=1980784", "title": "Fisiatra", "text": "Il medico specialista in Medicina Fisica e Riabilitativa \u00e8 una figura medica della sanit\u00e0 italiana. Il termine \"fisiatra\" con cui a volte per brevit\u00e0 si definisce la figura nasce all'estero nel 1938, usato per la prima volta da Frank H. Krusen, considerato il fondatore del campo, ma non \u00e8 adottato ufficialmente in Italia.\nIn Italia.\nPer diventare Medico specialista in Medicina Fisica e Riabilitativa, \u00e8 necessario conseguire prima la laurea in medicina e chirurgia e poi iscriversi e frequentare una scuola di specializzazione medica in Medicina Fisica e Riabilitativa, a cui si ha accesso attraverso una prova selettiva a carattere nazionale. L'ordinamento \u00e8 reperibile sui documenti ministeriali del MIUR. Le prime Scuole di Specializzazione italiane sono nate a Roma e a Bologna nel 1956. Tra le molte specializzazioni mediche, essa \u00e8 infatti una delle pi\u00f9 recenti come istituzione e talvolta poco nota.\nLa Societ\u00e0 Scientifica che raggruppa la maggior parte dei medici specialisti in Medicina Fisica e Riabilitativa italiani \u00e8 la S.I.M.F.E.R. (Societ\u00e0 Italiana di Medicina Fisica e Riabilitativa). \nLa SIMFER \u00e8 stata istituita il 6 dicembre 1958 a Torino (il 60\u00ba anniversario della societ\u00e0 si terr\u00e0 nella medesima citt\u00e0); nel 1961, sempre a Torino, fu fondato anche il Sindacato Italiano dei Medici Fisici e Riabilitatori (S.I.M.Fi.R), oggi SIMMFIR (Sindacato Italiano Medici di Medicina Fisica e Riabilitativa). Nel 1965 nasce anche la rivista scientifica \"Europe Medicophysica\" per Minerva Medica Editore. La rivista nel 2007 ha preso il nome di \"European Journal of Physical and Rehabilitation Medicine\", che \u00e8 organo ufficiale della SIMFER e delle Societ\u00e0 sorelle Ellenica, Turca ed europea e del Forum Mediterraneo della Riabilitazione.\nI medici specialisti in Medicina Fisica e Riabilitativa partecipano alle attivit\u00e0 di altre societ\u00e0 scientifiche italiane, quali la SIRN (Societ\u00e0 Italiana di Riabilitazione Neurologica ).\nI medici specialisti in Medicina Fisica e Riabilitativa italiani aderiscono alla Societ\u00e0 Internazionale ISPRM(International Society of Physical &amp; Rehabilitation Medicine).\nEuropa ed extra UE.\nA livello europeo \u00e8 presente la Societ\u00e0 europea di Medicina Fisica e Riabilitativa, attiva dal 2003 (ex \"European Federation of the PRM Societies\" creata nel 1963, attualmente ESPRM); questa societ\u00e0 raggruppa al suo interno tutte le societ\u00e0 del campo fisiatrico presenti in territorio europeo. A livello internazionale \u00e8 attiva l'ISPRM, la societ\u00e0 internazionale di medicina fisica e riabilitativa, costituita nel 1999.\nAttualmente nel mondo esistono 77 societ\u00e0 di Medicina Fisica e Riabilitativa sparse in altrettanti paesi. Le pi\u00f9 recenti sono quelle della Russia (2013), la \"Medical Rehabilitation Committee of Hospitals Association of Korea\" (2019), e la \"South African Society of Physical and Rehabilitation Medicine\" (2019).\nCompiti.\nA seguito di una disabilit\u00e0 congenita o acquisita, minore o maggiore, dopo un trauma fisico, un intervento chirurgico ortopedico, un ictus o ad altre patologie neurologiche o ortopediche dopo attenta visita ed eventuale prescrizione di esami diagnostici, viene prescritta la terapia adeguata: farmacologica, riabilitativa, ortesica ad esempio. Tra le varie specializzazioni mediche, il Medico specialista in Medicina Fisica e Riabilitativa ha effettuato un percorso di studi che gli conferiscono le conoscenze necessarie per la prescrizione e la corretta terapia riabilitativa, eventuali ausili/ortesi pi\u00f9 idonei per il paziente. \nIl Medico specialista in Medicina Fisica e Riabilitativa pu\u00f2 seguire il paziente nel tempo: lo pu\u00f2 aiutare nella gestione della disabilit\u00e0 neuro-motoria, ma \u00e8 anche pronto a gestire con esso le disabilit\u00e0 vescicali, della deglutizione, la gestione dell'ambiente familiare, ecc.\nIn definitiva, segue sotto tutti gli aspetti la gestione della disabilit\u00e0, elaborando in \u00e9quipe con altre figure del panorama sanitario un idoneo e personalizzato progetto riabilitativo.\nIl medico specialista in Medicina Fisica e Riabilitativa lavora presso reparti ospedalieri, ambulatori, anche come consulente . La sua esperienza pu\u00f2 essere richiesta a vari gradi, dalle strutture per acuzie alle strutture di riabilitazione (siano esse di primo, secondo livello e terzo livello).\nAd illustrare non solo i campi di intervento, ma in maniera ancora pi\u00f9 estesa la figura del medico specialista in Medicina Fisica e Riabilitativa, \u00e8 stato tradotto ed aggiornato il \"Libro bianco della Medicina Fisica e Riabilitativa in Europa\" .\nTra i vari campi di intervento di medicina fisica e riabilitativa si sottolineano:\nDifferenze con altre specializzazioni mediche e professioni sanitarie non mediche.\nLa particolarit\u00e0 del medico specialista in Medicina Fisica e Riabilitativa \u00e8 quella di distinguersi, fra tutte le altre specializzazioni mediche, con le sue competenze per valutare ed affrontare le problematiche relative alla limitazione dell\u2019autonomia e partecipazione della Persona in relazione al proprio ambiente fisico, familiare, lavorativo e sociale. Mira, pertanto, al massimo recupero delle funzioni ed abilit\u00e0 con un approccio olistico alla persona. La valutazione della persona, della sua autonomia, della sua capacit\u00e0 funzionale scaturisce in una diagnosi medica che non sempre si riferisce ad una patologia organica (ovvero riferita ad un organo come pu\u00f2 fare il cardiologo, lo pneumologo o un chirurgo) ma talvolta \u00e8 una diagnosi funzionale (la restrizione del movimento, l'impossibilit\u00e0 a compiere un gesto, camminare). In campo ortopedico ad esempio la gestione del paziente \u00e8 spesso mininvasiva o conservativa, consigliando lo specialista ortopedico (cio\u00e8 uno specialista chirurgo) l'attivit\u00e0 di compiere interventi chirurgici (bench\u00e9 anche egli possa eseguire terapie conservative).\nSi precisa che il medico specialista in Medicina Fisica e Riabilitativa non \u00e8 un mero prescrittore di terapie fisiche: \u00e8 un medico riabilitatore, esegue diagnosi (sia cliniche che strumentali) ed esegue atti terapeutici (vedesi la medicina manuale, fino alle infiltrazioni osteoarticolari, l'utilizzo di strumenti elettromedicali).\nNell'ambito del Sistema Sanitario, altre figure sanitarie non mediche (cio\u00e8 con laurea triennale o quinquennale, che conferiscono il titolo di Dottore o Dottore Magistrale, ma che non sono medici) come l'infermiere, il podologo, il terapista occupazionale, il fisioterapista collaborano nel progetto riabilitativo per l'assistenza e la cura del paziente per ci\u00f2 che riguarda loro competenze e nel rispetto della diagnosi medica riabilitativa posta dal Medico specialista in Medicina Fisica e Riabilitativa, a cui spetta anche la gestione e la verifica delle terapie effettuate dall'equipe multidisciplinare."}
{"id": "1980794", "revid": "76963", "url": "https://it.wikipedia.org/wiki?curid=1980794", "title": "Adrian Maben", "text": "\u00c8 noto per aver diretto il film \"\" e per aver girato una serie di documentari su alcuni artisti. \nEssendo la sua figura legata al celebre film-concerto dei Pink Floyd nonch\u00e9 alla stessa Pompei, che egli stesso ha dichiarato di visitare periodicamente, nel luglio 2015 ha ricevuto la cittadinanza onoraria della citt\u00e0 per meriti artistici, vi viene spesso invitato come ospite di eventi dedicati al gruppo inglese e parla discretamente l'Italiano."}
{"id": "1980797", "revid": "228587", "url": "https://it.wikipedia.org/wiki?curid=1980797", "title": "Monte Marenzo", "text": "Monte Marenzo (\"San P\u00e0ol\" in dialetto bergamasco, \"M\u00f9nt Marenz\" in dialetto lecchese) \u00e8 un comune italiano di abitanti della provincia di Lecco in Lombardia. \u00c8 situato nella Valle San Martino e fino al 1992 apparteneva alla provincia di Bergamo.\nIl comune \u00e8 territorialmente diviso in due aree con caratteristiche storiche-ambientali-sociali ed economiche tra loro differenti: il centro paese - \"San Paolo\" - nel quale si concentra una forte presenza residenziale e la frazione Levata dove, oltre ad alcuni nuclei abitativi, \u00e8 presente una rilevante attivit\u00e0 artigianale ed industriale. Il centro paese e la frazione Levata sono ancora collegati tra loro da un tratturo agricolo, percorribile unicamente da pedoni; attualmente l'effettivo collegamento viario tra le due zone avviene attraverso il comune di Calolziocorte su strade provinciali e statali. Monte Marenzo \u00e8 attraversato dalla strada statale n. 639 dei laghi di Pusiano e di Garlate e dalla linea ferroviaria Lecco-Bergamo in localit\u00e0 Levata. I principali corsi d'acqua presenti all'interno del territorio comunale sono i torrenti Carpine, Prisa, Bisone e Premagi\u00f2.\nStoria.\nMedioevo.\nIl territorio inizi\u00f2 ad essere abitato in epoca romana, dato che si trovava lungo una diramazione della strada Bergamo-Como. Poi durante le invasioni barbariche si costruirono varie fortificazioni e nel 1137 \u00e8 menzionata una \"corte\" e la chiesetta di Sant'Alessandro a Turni. Una di queste era sulla collina di Santa Margherita ed era il castello Cantagudo e fuori dalle sue mura sorgeva il sacello di Santa Margherita. Molte propriet\u00e0 sul territorio di Monte Marenzo appartenevano al monastero di San Giacomo di Pontida, che l'aveva ottenute per donazione dai de Villa e i Marenzi, forse antenati dei successivi Capitanei o Cattanei di Marenzo. Dopo la pace del 1185 col Barbarossa la zona entrava nell'orbita del comune di Bergamo, che nel 1238 era in possesso del castello di Marenzo e del suo territorio. Nel 1216 il territorio di Monte Marenzo era provvisto anche di una sua parrocchia relativamente autonoma dalla plebana milanese di Brivio e almeno dal 1234 la chiesa di San Paolo ne fu il centro, Monte Marenzo rimase alla diocesi di Milano fino al 1787, per passare poi alla diocesi di Bergamo, mantenendo per\u00f2 il rito ambrosiano.\nIl centro abitato di Monte Marenzo fu schierato con i guelfi e quindi insorse contro il dominio Visconteo della Signoria di Milano seguendo le famiglie dei Colleoni e dei Capitanei; sostenne quindi prima Pandolfo Malatesta e poi Tuzzano Rota. Nel 1433 entr\u00f2 nel territorio della Repubblica di Venezia e di conseguenza la parrocchia di San Paolo divenne del tutto autonoma nel 1435 la quale venne ampliata nel 1494. Nel 1597 la popolazione era di circa 360 abitanti ed era formata per lo pi\u00f9 da contadini alle dipendenza dei Cattaneo, Ginammi, Mangili e Corazza. Era coltivata la vite che nel XVII secolo offriva lavoro anche agli immigrati dei territori vicini.\nSimboli.\nLo stemma del comune \u00e8 stato concesso il 5 dicembre 1978 con decreto del presidente della Repubblica Sandro Pertini n. 3023/20.12.1978.\nL'aquila \u00e8 ripresa dallo stemma della famiglia Marenzi (\"d'oro, all'aquila di nero, coronata del campo\") e poggia su quello che sembrerebbe essere il castello medievale di Cantagudo, di cui oggi rimangono alcuni ruderi. La montagna sottostante richiama il toponimo di Monte Marenzo.\nSociet\u00e0.\nEtnie e minoranze straniere.\nGli stranieri residenti nel comune sono 137, ovvero il 6,9% della popolazione. Di seguito sono riportati i gruppi pi\u00f9 consistenti:\nLingue e dialetti.\nOltre alla lingua italiana che rimane quella maggiormente utilizzata, a Monte Marenzo \u00e8 parlato il dialetto bergamasco, una variante appartenente al ramo orientale della lingua lombarda, che si \u00e8 diffuso grazie al legame di lunga data che lega la Valle San Martino a Bergamo. Le parlate locali nella zona occidentale della Valle, risentono della vicinanza a Lecco e di conseguenza il vernacolo locale presenta delle affinit\u00e0 con il dialetto lecchese del quale riprende diverse parole.\nAmministrazione.\nSindaco Paola Colombo (Per una comunit\u00e0 solidale) dal 26/05/2014"}
{"id": "1980800", "revid": "453768", "url": "https://it.wikipedia.org/wiki?curid=1980800", "title": "Fonteblanda", "text": "Fonteblanda \u00e8 una frazione del comune italiano di Orbetello, nella provincia di Grosseto, in Toscana.\nGeografia fisica.\nLa localit\u00e0 sorge a 13 metri sul livello del mare alle pendici del Poggio Talamonaccio, presso il golfo di Talamone, a sud dei monti dell'Uccellina del Parco naturale della Maremma.\nStoria.\nNella zona sono stati rinvenuti numerosi reperti risalenti all'et\u00e0 del ferro, soprattutto nei pressi della spiaggia di Bengodi. Inoltre, il paese nacque anticamente nel periodo etrusco come porto di Talamone, e sono state rinvenuti diversi reperti risalenti al II secolo d.C. e una necropoli sempre dello stesso periodo. L'area di Campo Regio fu teatro della battaglia del 225 a.C. in cui i romani, guidati dai consoli Lucio Emilio Papo e Gaio Atilio Regolo, vinsero i Galli Boi, appoggiati dagli Etruschi. La localit\u00e0 fu fortemente abitata in epoca romana, e sub\u00ec i saccheggi dei Goti nel V secolo d.C.\nPass\u00f2 sotto la dominazione di Siena nel XIII secolo, e nel 1557 entr\u00f2 a far parte dello Stato dei Presidi, prima di confluire nel Granducato di Toscana e successivamente nel Regno d'Italia, divenendo frazione di Orbetello.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Fonteblanda. Sono indicati gli abitanti del centro abitato e dove \u00e8 possibile \u00e8 inserita la cifra riferita all'intero territorio della frazione.\nEconomia.\nLe spiagge di Bengodi, dell'Osa e della Puntata sono rinomate e attrezzate spiagge di Fonteblanda che attirano in estate numerosi turisti da tutta Europa.\nSport.\nLa frazione \u00e8 sede dell'A.S.D. Fonteblanda 1974. La societ\u00e0 calcistica, fondata nel 1974, milita nel campionato di Prima Categoria 2020/2021."}
{"id": "1980810", "revid": "151034", "url": "https://it.wikipedia.org/wiki?curid=1980810", "title": "Tim Mcinnerny", "text": ""}
{"id": "1980816", "revid": "767487", "url": "https://it.wikipedia.org/wiki?curid=1980816", "title": "Ernesto Prinoth", "text": "Carriera.\nNel 1961 prese parte con una Lotus 18 a 5 gare di Formula 1 non valide per il Campionato Mondiale finendo due volte a podio.\nL'anno seguente si iscrisse al Gran Premio d'Italia non riuscendo a centrare la qualificazione.\nNel 1963 corse i Gran Premi di Imola e d'Austria.\nPrinoth \u00e8 stato un pioniere per la costruzione dei gatti delle nevi.\nDopo il ritiro dalla carriera automobilistica fond\u00f2 la \"Prinoth\", costruttrice di veicoli per la preparazione delle piste da sci con sede principale a Vipiteno.\nNel 2015 la Ferrari 250 GTO che era stata di sua propriet\u00e0 venne venduta all'asta presso Bonhams a Los Angeles per 38 milioni di dollari "}
{"id": "1980819", "revid": "729019", "url": "https://it.wikipedia.org/wiki?curid=1980819", "title": "Bundesautobahn 103", "text": "La Bundesautobahn 103 (letteralmente \"autostrada federale 103\") \u00e8 un'autostrada urbana di Berlino.\nStoria.\nL'autostrada venne progettata come parte della cosiddetta \"Westtangente\" (letteralmente: \"tangenziale ovest\"), che secondo i piani avrebbe attraversato la citt\u00e0 da nord (Tegel) a sud (Steglitz) lambendo il centro storico sul lato occidentale.\nNel 1961 iniziarono i lavori per la costruzione della tratta pi\u00f9 meridionale, da Sch\u00f6neberg (nei pressi del raccordo anulare interno) a Steglitz; l'opera venne aperta al traffico il 20 settembre 1968.\nLa costruzione del resto dell'autostrada venne pi\u00f9 volte ritardata e infine annullata agli inizi degli anni ottanta.\nCaratteristiche tecniche.\nL'autostrada venne progettata con i parametri tecnici abituali per le autostrade urbane, vale a dire con una velocit\u00e0 di progetto di 80\u00a0km/h, con curve di raggio minimo e pendenze non superiori al 3,5%.\nDi fatto, viste le difficolt\u00e0 di inserimento urbanistico in quartiere densamente costruito, fu necessario derogare in diversi punti da tali valori: in particolare nei pressi della stazione di Steglitz si ricorse a un viadotto con una rampa di pendenza del 3,88%, mentre per l'attraversamento della ferrovia del Wannsee presso la stazione di Feuerbachstra\u00dfe fu necessario ricorrere a un tunnel con raggi di curvatura di . La costruzione di quest'ultima opera richiese anche diverse opere di consolidamento degli edifici limitrofi.\nL'autostrada ha due carreggiate larghe , separate da uno spartitraffico largo ; ogni carreggiata conta tre corsie larghe , mentre non \u00e8 presente la corsia di emergenza."}
{"id": "1980823", "revid": "3303", "url": "https://it.wikipedia.org/wiki?curid=1980823", "title": "I consorzi di bonifica", "text": ""}
{"id": "1980825", "revid": "3303", "url": "https://it.wikipedia.org/wiki?curid=1980825", "title": "Consorzi di miglioramento fondiario", "text": ""}
{"id": "1980829", "revid": "599013", "url": "https://it.wikipedia.org/wiki?curid=1980829", "title": "Eddie Jones (cestista)", "text": ""}
{"id": "1980835", "revid": "466539", "url": "https://it.wikipedia.org/wiki?curid=1980835", "title": "Johnny Eck", "text": "Biografia.\nFiglio di Amelia Dippel e John Eckhardt Sr., una coppia di statunitensi di origine tedesca, Eck nacque con una malformazione congenita che lo priv\u00f2 di tutta la parte inferiore del corpo, a partire dal termine della cassa toracica. In realt\u00e0 era provvisto anche di zona pelvica, piedi e gambe, per quanto malformate e non funzionali. Nella fase finale della sua carriera scrisse anche una autobiografia, \"Brief History of Johnny Eck - The Only Living Half Boy\", mai pubblicata per problemi editoriali.\nLa carriera.\nFin dal periodo del liceo, Eck inizi\u00f2 a frequentare l'ambiente dei \"sideshow\", gli spettacoli dei fenomeni da baraccone. Interpretava una lunga serie di ruoli, fra i quali: sassofonista, ballerino, predicatore religioso, mago, animatore di burattini. Agli inizi degli anni trenta, all'et\u00e0 di ventun anni, venne scelto dal regista Tod Browning per interpretare se stesso nel film \"Freaks\". Quella fu la sua unica partecipazione in una pellicola cinematografica, se si escludono tre camei in altrettanti film. Eck decise di ritirarsi dal mondo del circo e del cinema alla fine degli anni quaranta, per dedicarsi alla pittura (in particolare murales) ed al modellismo. Visse felice per i successivi quarant'anni, con molti amici e l'ottimo rapporto col suo gemello Robert.\nLa morte.\nNegli ultimi anni di vita Eck ruppe tutti i contatti con l'esterno, compresi quelli con i suoi migliori amici, per via dell'accanimento sempre maggiore su di lui, sia in bene che in male. Una visita dei ladri nella sua casa fu l'inizio di un declino psicologico che lo port\u00f2 a chiudersi in se stesso. Mor\u00ec il 5 gennaio 1991, quattro anni prima di suo fratello Robert, deceduto il 25 febbraio 1995. Entrambi sono sepolti presso il Green Mount Cemetery di Baltimora, Maryland."}
{"id": "1980837", "revid": "729019", "url": "https://it.wikipedia.org/wiki?curid=1980837", "title": "Banca Popolare del Trentino", "text": "La Banca Popolare del Trentino \u00e8 stata un istituto di credito italiano.\nDal 27 dicembre 2011, oltre che un marchio del Banco Popolare presente in Trentino, \u00e8 anche un'area con sede a Trento della Direzione territoriale Banca Popolare di Verona, inclusa nell'omonima Divisione.\nStoria.\nLa banca fu fondata a Trento nel 1984 per iniziativa degli imprenditori locali.\nNel 2002 entra nel gruppo controllato dalla Banca Popolare di Lodi e viene incorporata nella stessa nel 2003 a seguito di fusione.\nNel 2006 a seguito di scambio di sportelli fra Banco Popolare di Verona e Novara e Banca Popolare di Lodi le filiali ed il marchio della ex Banca popolare del Trentino vengono ceduti al Banco Popolare di Verona e Novara.\nDal 1\u00ba luglio 2007 al 27 dicembre 2011 \u00e8 stato un marchio della Banca Popolare di Verona - S. Geminiano e S. Prospero, quando in seguito alla sua fusione nella capogruppo Banco Popolare, diventa un marchio del gruppo bancario che contraddistingue le sue filiali poste nella provincia autonoma di Trento."}
{"id": "1980840", "revid": "339392", "url": "https://it.wikipedia.org/wiki?curid=1980840", "title": "A\u00e9roport Paris-Charles de Gaulle", "text": ""}
{"id": "1980853", "revid": "6923", "url": "https://it.wikipedia.org/wiki?curid=1980853", "title": "Sconto bancario", "text": "Lo sconto bancario \u00e8 uno dei contratti bancari pi\u00f9 antichi e, fino a pochi anni fa, uno dei pi\u00f9 utilizzati nei rapporti con le banche. \nNatura del contratto.\nLo sconto bancario \u00e8 regolato in Italia dagli articoli 1858 e seguenti del codice civile: esso \u00e8 il contratto con il quale un istituto di credito anticipa a un proprio cliente l'importo di un credito che egli ha verso terzi e che cede all'istituto. In pratica si realizza una cessione \"credito contro corrispettivo\".\nLa ragione di questo tipo di operazione \u00e8 da ricercare nel bisogno di un privato, solitamente un imprenditore, di ottenere in maniera celere e sicura la disponibilit\u00e0 di una somma di denaro da destinarsi alla sua attivit\u00e0.\nL'imprenditore in questione, invece di chiedere un prestito o un finanziamento, pu\u00f2 decidere di cedere alla propria banca un credito che vanta verso un cliente, riscattandone immediatamente il valore nominale.\nOvviamente l'istituto di credito del caso non agir\u00e0 come uno sprovveduto, accollandosi un credito dalle incerte possibilit\u00e0 di recupero. \nInfatti la cessione che va perfezionandosi in questo caso sar\u00e0 del tipo \"salvo buon fine\" o \"pro solvendo\";\nci\u00f2 a dire che se alla scadenza il terzo ceduto non dovesse adempiere alla propria obbligazione verso la banca, questa potr\u00e0 rivalersi sul cedente.\nBisogna per\u00f2 specificare che:\nIn ogni caso l'importo liquidato all'imprenditore cedente dovr\u00e0 essere decurtato dei costi dell'operazione e degli interessi per l'anticipazione fatta, interessi che andranno calcolati in base alla scadenza del credito.\nPi\u00f9 lontana sar\u00e0 la scadenza, maggiore sar\u00e0 la percentuale cui avr\u00e0 diritto la banca. \nEcco perch\u00e9 diventa conveniente per il creditore originario consegnare alla banca un credito che sia il pi\u00f9 vicino possibile alla scadenza.\nOggetto della cessione.\nVisto che il contratto ha per oggetto un credito, le banche corrono il rischio dell'insolvenza del debitore, e per questo motivo non sempre accettano di scontare una semplice promessa di pagamento.\nEsse preferiscono invece accettare delle cambiali o dei titoli di credito, i quali, essendo titoli esecutivi, garantiscono una maggiore aggredibilit\u00e0 nel caso in cui il terzo non provveda al pagamento del dovuto.\nSi parla allora di sconto cambiario, che si perfeziona tramite girata del titolo alla banca.\nA fini meramente cautelativi si preferisce richiedere le cosiddette bancambiali o cambiali bancarie, cio\u00e8 quei titoli di credito che possono essere riscontati dalla Banca d'Italia essendo in possesso di particolari requisiti:\nQuesto non toglie che la banca ha la possibilit\u00e0 di scontare anche altri tipi di titoli, come per esempio i titoli rappresentativi di merci (art. 1996 c.c.). In questo caso, ai sensi dell'art. 1860 c.c., la banca avr\u00e0 sulla merce lo stesso privilegio del mandatario fino a quando il titolo rappresentativo sar\u00e0 in suo possesso.\nIl castelletto di sconto.\nNella pratica \u00e8 ormai poco frequente incontrare il contratto di sconto isolato, mentre solitamente la singola operazione si inserisce in un quadro di rapporti economici pi\u00f9 ampi tra il cliente e la sua banca.\nSi parla di solito di \"castelletto di sconto\", cio\u00e8 di un limite massimo di fido che il singolo istituto bancario pu\u00f2 concedere al proprio correntista oltre il quale non \u00e8 pi\u00f9 possibile scontare dei crediti.\nGeneralmente la banca si riserva la possibilit\u00e0 di avallare o rifiutare ogni singola operazione posta in essere all'interno del castelletto, motivando caso per caso le ragioni della sua decisione.\nIl castelletto in s\u00e9 si presenta come un contratto di credito di durata, sottoposto quindi alle relative norme del Testo Unico delle Banche per ci\u00f2 che attiene forma, determinazione degli interessi e la loro valutazione.\nEvoluzione diretta del contratto in esame \u00e8 il factoring, regolato dalla l. 52/1991.\nPur essendo uno dei contratti bancari che hanno pi\u00f9 di altri segnato la storia giuridica ed economica di questo paese, la disciplina dello sconto non conosce ad oggi una schematizzazione da parte dell'ABI, al contrario, per esempio, del contratto di anticipazione bancaria."}
{"id": "1980857", "revid": "729019", "url": "https://it.wikipedia.org/wiki?curid=1980857", "title": "Bundesautobahn 111", "text": "L'autostrada tedesca A 111 \u00e8 un'autostrada urbana di Berlino."}
{"id": "1980864", "revid": "304300", "url": "https://it.wikipedia.org/wiki?curid=1980864", "title": "BPVN", "text": ""}
{"id": "1980874", "revid": "486946", "url": "https://it.wikipedia.org/wiki?curid=1980874", "title": "Canguro rosso", "text": ""}
{"id": "1980879", "revid": "1226", "url": "https://it.wikipedia.org/wiki?curid=1980879", "title": "Storia del fantasy", "text": "Bench\u00e9 il genere fantasy nel suo senso moderno abbia meno di due secoli, i suoi antecedenti hanno una storia lunga e distinta. Gli elementi del soprannaturale e il fantastico facevano parte della letteratura al suo inizio. Le caratteristiche che distinguono il genere moderno da storie che contengono semplicemente elementi fantastici sono la logica dei funzionamenti del fantasy, la natura di riconosciuta finzione dell'opera e la paternit\u00e0 dello scrittore degli elementi, piuttosto della loro fonte nel folclore.\nOpere in cui le meraviglie non sono necessariamente credute, o credute solo a met\u00e0, come le avventure sentimentali europee di cavalleria e le storie de \"Le mille e una notte\", si sono lentamente evolute in opere che hanno mostrato questi tratti. Autori come George MacDonald creavano lavori esplicitamente fantastici.\n\"Il Signore degli Anelli\" di J. R. R. Tolkien, creando ex novo una vera e propria mitologia ebbe un'enorme influenza sul genere, stabilendo le caratteristiche del fantasy epico e identificando anche il genere fantasy come commercialmente distinto e vitale.\nDifferenze tra il fantasy e le prime opere fantastiche.\nAnche i pi\u00f9 fantastici miti, leggende e fiabe differiscono dal genere fantasy moderno in tre aspetti.\nIl moderno genere fantasy popola una realt\u00e0 diversa, o un mondo fantastico separato dal nostro, o un lato fantastico nascosto del nostro mondo. In pi\u00f9, le regole, geografia, la storia, ecc. di questo mondo tendono ad essere definite, anche se non sono interamente descritte. Le storie fantastiche tradizionali hanno luogo nel nostro mondo, spesso nel passato o lontano nel tempo in luoghi sconosciuti. Raramente viene descritto il luogo o il tempo con precisione, spesso viene detto semplicemente che \u00e8 accaduto \"tanto tempo fa, lontano lontano\" (un moderno analogo razionalizzato di queste storie pu\u00f2 essere visto nelle storie sui \"mondi perduti\" dell'Ottocento e Novecento).\nLa seconda differenza \u00e8 che il soprannaturale nel fantasy \u00e8 per un motivo fittizio. Nelle storie tradizionali il grado con cui l'autore considerava reale il soprannaturale pu\u00f2 andare da leggende prese come realt\u00e0 a miti che si capiscono descrivere in termini comprensibili una realt\u00e0 pi\u00f9 complicata, fino alle pi\u00f9 tarde opere letterarie intenzionalmente fittizie.\nInfine, i mondi fantastici del fantasy moderno sono ideati da uno scrittore o un gruppo di scrittori, spesso usando elementi tradizionali, ma solitamente sono organizzati in una trama originale e con un'interpretazione individuale. Le storie tradizionali con elementi fantastici usavano miti familiari e folclore, e qualsiasi differenza dalla tradizione era considerata una variazione su un tema; mai si voleva che le storie tradizionali fossero separate dal folclore soprannaturale locale. Le transizioni tra i modi tradizionali e moderni del fantastico sono evidenti nei primi romanzi gotici, nelle storie di fantasmi di moda nell'Ottocento e nella letteratura romantica, tutte tipologie narrative che usavano motivi fantastici ampiamente tradizionali, ma sottomettendoli ai concetti degli autori.\nNell'italiano esiste una differenza terminologica tra fantastico e fantasy, dove il secondo \u00e8 un termine mutuato dall'inglese che identifica un delimitato ambito del fantastico. Nell'inglese non si usano due termini differenti, per cui \u00e8 necessario stabilire delle convenzioni.\nSecondo una convenzione, nessuna opera creata prima che il genere fantasy fosse definito pu\u00f2 essere considerato appartenente ad esso, non importa quanti elementi fantastici possa presentare. Secondo un altro punto di vista, il genere pu\u00f2 comprendere l'intera gamma della letteratura fantastica, tanto il genere moderno quanto i suoi antecedenti tradizionali, dal momento che numerosi elementi che erano trattati come veri (o almeno non ovviamente falsi) da autori precedenti sono interamente fittizi e fantastici per i lettori moderni. Ma anche secondo la definizione pi\u00f9 limitata \u00e8 necessario un pieno esame della storia del fantastico nella letteratura per mostrare le origini del genere moderno. Le opere tradizionali contengono elementi significativi su cui gli autori fantasy moderni hanno lavorato ampiamente per ispirarsi nelle loro opere.\nSviluppo del genere fantastico.\nRomanzi cavallereschi.\nCon l'innalzamento dell'istruzione nella met\u00e0 del medioevo europeo, apparvero accanto ai primi miti e leggende anche le prime finzioni letterarie. Tra i primi ad apparire fu il genere della letteratura cavalleresca. Questo genere abbracciava il fantastico, e non seguiva semplicemente miti tradizionali e fiabe, ma, nella sua forma finale, creava audacemente nuove meraviglie dall'intero tessuto.\nLa letteratura cavalleresca dapprima trattava temi tradizionali, soprattutto i tre cicli tematici di storie, assemblati con l'immaginazione in data posteriore come il Ciclo romano (che in realt\u00e0 si incentra sulla vita e sugli atti di Alessandro Magno), il Ciclo carolingio (Carlomagno e Orlando, il suo paladino principale) e la Materia di Britannia (le vite e gli atti di Re Art\u00f9 e i Cavalieri della Tavola Rotonda, in cui era incorporato la ricerca del Santo Graal); anche se un certo numero di opere \"fuori dai cicli\" aveva ottenuto una grande popolarit\u00e0.\nNon si credeva interamente alle storie narrate dalla letteratura cavalleresca, ma opere come \"Valentine e Orson\", \"Guillaume de Palerme\" e \"Lancillotto in prosa\" erano solo l'inizio del genere fantasy e non erano del tutto private di credulit\u00e0.\nDurante il Rinascimento la letteratura cavalleresca continu\u00f2 ad essere popolare. C'era la tendenza a storie pi\u00f9 fantasiose. L'inglese \"La morte di Art\u00f9\" di sir Thomas Malory (circa 1408\u20131471) fu scritto in prosa; questo scritto domina la letteratura arturiana, essendo spesso considerato come la forma canonica della leggenda. I motivi arturiani sono apparsi costantemente nella letteratura dalla sua pubblicazione, comunque le opere erano un miscuglio di scritti di fantasia e non. All'epoca, \"La morte di Art\u00f9\" e lo spagnolo \"Amadigi di Gaula\" (1508) - anch'esso in prosa - generarono molte imitazioni, e il genere fu ben accolto a livello popolare, producendo cos\u00ec capolavori della poesia rinascimentale come l\"'Orlando furioso\" di Ludovico Ariosto e la \"Gerusalemme liberata\" di Torquato Tasso. Il racconto di Ariosto, con i suoi personaggi infinitamente erranti, con le sue molte meraviglie e avventure, fu un testo usato come fonte per molte storie fantastiche di avventura. Cos\u00ec con opere come \"Amadigi di Gaula\" e \"Palmerin of England\" fu chiaramente inaugurato il genere fantastico, in quanto le meraviglie erano dispiegate per stupire e sorprendere lettori.\nUn poema cavalleresco inglese \u00e8 \"La regina delle fate\" di Edmund Spenser. Il poema \u00e8 profondamente allegorico e allusivo. Lasciando da parte l'allegoria, comunque, l'azione \u00e8 quella di una tipica avventura sentimentale cavalleresca, che coinvolge duelli cavallereschi e combattimenti contro giganti e stregoni. Questa \u00e8 probabilmente la prima opera in cui la maggior parte dei personaggi non sono uomini, ma elfi (bench\u00e9 la differenza sembra essere piuttosto ridotta). Vi sono menzionate anche le guerre tra goblin ed elfi, che erano destinate ad avere un grande futuro nella narrativa fantasy.\nLa storia di \"Don Chisciotte\" satireggiava profondamente le convenzioni della letteratura cavalleresca, contribuendo a determinare la fine dell'epoca di questo tipo di letteratura, anche se assistita da altre tendenze storiche nei racconti d'invenzione. Tuttavia, i grandi sottogeneri del campo del fantasy sono nati dal genere della letteratura cavalleresca, direttamente o attraverso la loro imitazione dal pi\u00f9 recente scrittore del genere fantastico William Morris.\nL'Illuminismo.\nLe fiabe letterarie, per come erano scritte da Charles Perrault e da Madame d'Aulnoy, divennero presto molto popolari in quest'area. Molti dei racconti di Perrault divennero favole molto importanti, influenzando cos\u00ec il genere fantastico. In effetti, quando Madame d'Aulnoy definiva le sue storie con il nome \"contes de f\u00e9e\" (racconti di fata), invent\u00f2 il termine che \u00e8 ora generalmente in uso per il genere nella lingua inglese - \"fairy tales\" - distinguendo cos\u00ec tali storie da quelle che non contenevano meraviglie. Questo avrebbe influenzato scrittori successivi, che trattavano delle favole popolari nella stessa maniera, nell'era romantica.\nQuest'epoca, comunque, fu particolarmente ostile al fantastico. Scrittori di nuovi tipi di racconti come Defoe, Richardson e Fielding, erano realistici nello stile e vennero criticate numerose opere realistiche precedenti perch\u00e9 avevano in s\u00e9 elementi fantastici. A parte pochi racconti di stregoneria e di fantasmi, durante quest'epoca furono scritte davvero poche storie che riguardano il fantastico. Anche la letteratura per bambini vide poco fantastico; era orientata a storie edificanti e ragionevoli, deplorando le fiabe come bugie.\nPer un verso, questo periodo fu un passaggio essenziale nello sviluppo del genere fantastico poich\u00e9 lo sviluppo di un genere realistico assicurava che i racconti fantastici potessero, per contrasto, essere definiti come un tipo distinto.\nRomanticismo.\nIn reazione all'illuministico culto della ragione, il Romanticismo apprezzava molto il soprannaturale, la tradizione e l'immaginazione, insieme con l'epoca in cui si supponeva governassero: il medioevo. Queste caratteristiche prendevano prontamente in prestito elementi tradizionali del genere fantastico. I romantici invocavano l'avventura sentimentale medievale come giustificazione delle opere che volevano produrre, distinguendosi dalla pressione realistica dell'Illuminismo; questi non erano sempre fantastici, qualche volta erano semplicemente situazioni improbabili, ma la giustificazione fu usata anche dal fantastico.\nUno dei primi risultati letterari di queste fascinazioni fu il romanzo gotico, un genere letterario che ebbe inizio in Gran Bretagna con \"Il castello di Otranto\" (1764) di Horace Walpole. Esso \u00e8 il predecessore sia del genere fantasy moderno sia del moderno horror e soprattutto, port\u00f2 alla comune definizione di \"gotico\" come connesso all'oscuro e all'orrido. Tra le caratteristiche principali dei romanzi gotici vi erano terrore, mistero, il soprannaturale, fantasmi, edifici infestati, castelli, botole, il fato, la morte, il deterioramento, la pazzia, maledizioni ereditarie, e cos\u00ec via. L'atmosfera fantastica e onirica pervase a questo punto il genere. Le storie gotiche permettevano, ma non richiedevano, l'elemento del soprannaturale. Alcune storie sembravano contenere tali elementi e poi li svelavano. Il genere era a cavallo il tra fantastico e non fantastico, ma molti elementi di ci\u00f2 sono stati incorporati nel fantasy moderno, in particolare le case di una certa importanza, perch\u00e9 antiche, possedute da nobili e spesso dotate di leggende.\nDi particolare importanza per lo sviluppo del genere \u00e8 che gli scrittori gotici usavano tecniche novellistiche e l'amore, come faceva Defoe, piuttosto dello stile letterario dell'avventura sentimentale, e cominciavano a usare anche il paesaggio con lo scopo di esprimere gli umori dei personaggi.\nDall'altra parte, il gotico ancora tratteneva l'immaginazione pura. Ne \"Il castello di Otranto\", Walpole presentava l'opera come una traduzione; perci\u00f2 l'autore di storie fantastiche originali \u00e8 responsabile dei suoi elementi fantastici, da cui Walpole si distanziava. Un noto romanzo gotico che\ncontiene anche una grande quantit\u00e0 di elementi di fantasia (derivati da \"Le mille e una notte\") \u00e8 \"Vathek\" di\nWilliam Thomas Beckford.\nIl moderno genere fantasy.\nIl genere del fantastico moderno prese inizialmente radici durante il Settecento con la crescente popolarit\u00e0 di racconti immaginari di viaggio, influenzando e essendo influenzato lungo la strada da altre prime forme di narrativa speculativa, alla fine dispiegandosi nell'Ottocento da un arazzo letterario di storie fantastiche e ottenendo il riconoscimento di genere distinto (soprattutto a causa della recessione quasi onnipresente di elementi fantastici dalla narrativa mainstream) nel tardo Ottocento.\nIl primo fantasy moderno.\nAll'inizio dell'epoca vittoriana le storie continuavano a essere raccontate usando elementi fantastici, a cui si credeva di meno. Charles Dickens scrisse \"Canto di Natale\", usando i caratteri delle novellistiche per rendere la sua storia di fantasmi plausibile; Scrooge per prima cosa dubita della realt\u00e0 dei fantasmi, sospettando che essi siano frutto della sua immaginazione, una spiegazione che non \u00e8 mai rifiutata in modo conclusivo.\nLa fiaba letteraria cominci\u00f2 con Giambattista Basile, venne sviluppata da Charles Perrault e continu\u00f2 il preziosismo francese nelle mani di autori come William Makepeace Thackeray, ma \"La rosa e l'anello\" mostrava molti elementi della parodia. Hans Christian Andersen, comunque, inizi\u00f2 un nuovo tipo di fiabe, racconti originali narrati con seriet\u00e0. Dalla sua origine, John Ruskin scrisse \"Il re del fiume dorato\", una fiaba che usa nuovi livelli di caratterizzazione, creando nel vento del sud-ovest un personaggio irascibile ma gentile simile al successivo Gandalf.\n\u00c8 stato a cavallo tra Ottocento e Novecento che il moderno genere fantasy cominci\u00f2 veramente a prendere forma. La storia della moderna letteratura fantasy comincia con George MacDonald, l'autore scozzese di storie come \"La principessa e i goblin\" e \"Phantastes\", il secondo dei quali \u00e8 considerato il primo romanzo fantasy per adulti mai scritto. MacDonald ha avuto grande influenza sia su J. R. R. Tolkien sia su C.S. Lewis: il loro gruppo letterario, gli Inklings, fu fondato in origine con lo scopo di studiare le opere di MacDonald e di creare nuovi scritti con il suo stile di scrittura.\nL'altro maggiore autore del genere fantastico di questo periodo fu William Morris, un socialista ammiratore del Medioevo, rianimatore dell'artigianato britannico e poeta, che scrisse diversi romanzi e racconti fantastici nella seconda parte del secolo, di cui il pi\u00f9 famoso era \"La fonte ai confini del mondo\". Esso si ispir\u00f2 profondamente ai racconti cavallereschi e alle saghe medioevali; il suo stile era deliberatamente arcaico, basato sulle storie cavalleresche medievali. Per tanti versi, Morris fu una pietra miliare importante nella storia del genere fantastico, perch\u00e9 mentre altri scrittori scrivevano su terre straniere o su mondi di sogno, le opere di Morris furono le prime ad essere ambientate in un mondo interamente inventato: un mondo di fantasia.\nQuesti mondi fantasy facevano parte di una tendenza generale. Questo periodo comincia a mostrare una tendenza generale verso mondi fantastici maggiormente autoconsistenti. In precedenti opere spesso compare un individuo solitario le cui avventure nel mondo fantasy sono di un significato personale, e dove il mondo esiste chiaramente per dare uno scopo a queste avventure, e in successive opere spesso compaiono personaggi in una rete sociale, dove le loro azioni avvengono per salvare il mondo e i suoi abitanti dai pericoli. In \"Phantastes\", per esempio, George MacDonald ha una figura-mentore che spiega all'eroe che le leggi morali nel mondo in cui egli sta per entrare sono le stesse di quelle del mondo da cui proviene; questo conferisce peso e importanza alle sue azioni in questo mondo, essa \u00e8 comunque fantastica.\nScrittori come Edgar Allan Poe e Oscar Wilde (ne \"Il ritratto di Dorian Gray\") hanno sviluppato anche il fantasy, raccontando storie horror, un ramo separato del fantasy che stava per avere grande influenza su H. P. Lovecraft e altri scrittori di dark fantasy.\nMalgrado la futura influenza di MacDonald, e la popolarit\u00e0 di Morris a quel tempo, la narrativa fantasy non raggiunse un vasto pubblico fino alla fine del secolo, con scrittori come Lord Dunsany che, seguendo l'esempio di Morris, scrisse romanzi fantasy, ma anche in forma di racconti. Divenne particolarmente famoso per il suo stile vivido ed evocativo, che influenz\u00f2 scrittori molto diversi, non sempre in modo felice; Ursula K. Le Guin, nel suo saggio sullo stile nel fantasy \"From Elfland to Poughkeepsie\", obliquamente allude a Lord Dunsany riguardo al \"Il Primo Terribile Destino che Aspetta i Principianti nel Fantasy\", alludendo a giovani scrittori che tentavano di scrivere con lo stile di Lord Dunsany.\nH. Rider Haggard svilupp\u00f2 le convenzioni del filone del \"mondo perduto\", che alcune volte comprendeva opere fantasy come nel romanzo di Haggard \"La donna eterna\" (\"She\"). Con l'Africa ancora in gran parte sconosciuta offr\u00ec agli scrittori europei possibilit\u00e0 di questo tipo. Altri scrittori, compreso Edgar Rice Burroughs e Abraham Merritt, li costruivano su convenzioni.\nDiversi romanzi del genere fantasy per ragazzi come \"Peter Pan\" e \"Il meraviglioso mago di Oz\" furono pubblicati anche intorno a questo tempo. Invece, nella prima parte del ventesimo secolo, C.S. Lewis ha notato che il fantastico era pi\u00f9 accettato nella letteratura giovanile, e perci\u00f2 uno scrittore interessato nel fantasy spesso ha scritto romanzi fantasy per ragazzi solo per trovare lettori.\nE. R. Eddison, un altro autorevole scrittore, scrisse verso la fine di questo periodo. Egli prese ispirazione dalle saghe norvegesi, come fece Morris, ma il suo stile della prosa era modellato pi\u00f9 sull'inglese Tudor ed elisabettiano, e le sue storie sono colme di personaggi vigorosi in gloriose avventure. I suoi personaggi spesso sono di grande abilit\u00e0 e nobilt\u00e0, se non sono reali di nascita. Questi personaggi sono stati ammirati per le sue opere nel fare i suoi contadini, particolarmente, pi\u00f9 vividi personaggi di quelli di Tolkien. Altri hanno osservato che mentre \u00e8 storicamente accurato nel descrivere la grandezza del mondo calpestando le classi pi\u00f9 basse, i suoi personaggi spesso trattano i loro sottoposti con arroganza e insolenza, e descritto come parte della loro grandezza. In effetti, alla fine de \"Il serpente Ouroboros\", gli eroi, che trovano la pace noiosa, pregano perch\u00e9 i nemici attacchino di nuovo, perch\u00e9 loro possano andare a combatterli nuovamente, nonostante le stragi e le vittime che una tale guerra provocherebbe.\nA quel tempo, la terminologia per il genere non era stata stabilita. Molti racconti fantastici in questo periodo erano denominati come fiabe, compreso \"L'ipocrita felice\" di Max Beerbohm e \"Phantastes\" di MacDonald. Il nome \"fantasy\" non si svilupp\u00f2 fino ad allora; quando successivamente fu pubblicato \"Lo Hobbit\" di J.R.R. Tolkien, il termine \"fiaba\" era ancora usato.\nFantasy moderno.\nNel 1923 fu pubblicato per la prima volta la prima rivista interamente dedicata al fantasy: \"Weird Tales\". Ad essa seguirono molte altre riviste simili, la pi\u00f9 notevole delle quali fu \"The Magazine of Fantasy and Science Fiction\". Il formato della rivista pulp era all'apice della sua popolarit\u00e0 e in quel periodo fu anche uno strumento per portare a conoscenza dei racconti fantasy un vasto pubblico tanto negli USA quanto in Gran Bretagna. Tali riviste giocarono anche un ruolo importante nella nascita della fantascienza ed \u00e8 proprio in questo periodo che i due generi cominciarono ad essere collegati l'uno all'altro.\nMolti scrittori dei generi pi\u00f9 importanti cominciarono le loro carriere in queste riviste, tra cui Clark Ashton Smith, Fritz Leiber, Ray Bradbury e il pi\u00f9 noto H. P. Lovecraft. Lovecraft fu profondamente influenzato da Edgar Allan Poe e, in misura minore, da Lord Dunsany; con le sue storie del Ciclo di Cthulhu, egli divenne uno degli scrittori pi\u00f9 importanti del fantasy e dell'horror del ventesimo secolo. Nello stesso periodo ebbero inizio anche le prime opere di scrittori di \"sword and sorcery\" come Robert E. Howard. Dal 1950, la \"sword and sorcery\" inizi\u00f2 a trovare un vasto pubblico, con il successo di Howard con Conan il barbaro e di Fritz Leiber con le storie di Fafhrd e il Gray Mouser. Le opere di Howard, in particolare quelle dedicate a Conan, stavano per avere una notevole influenza sul sottogenere \"sword and sorcery\". Erano racconti di azioni e avventure vivide e pi\u00f9 grandi della vita, e dopo le opere di Tolkien sono tra le opere fantasy pi\u00f9 lette. Le storie di Leiber erano particolarmente note per il loro realismo non comune al tempo; la rivista \"Unknown\" svilupp\u00f2 questo tratto, rappresentando molte storie con credibilit\u00e0 e realismo. Come Morris ed Eddison prima di lui, Leiber continuava la tradizione del rappresentare le leggende e il folklore nordeuropei. C. L. Moore fu tra i primi imitatori di Howard, con \"Il bacio del dio nero\", in cui ella introduceva Jirel di Joiry, la sua eroina protagonista di storie sword and sorcery.\nNel 1938, con la pubblicazione de \"La spada nella roccia\", T. H. White introdusse una delle pi\u00f9 considerevoli opere del fantasy umoristico. Questa tendenza prosegu\u00ec con scrittori come L. Sprague de Camp.\nTolkien.\nFu comunque l'avvento dell'high fantasy e, ancora pi\u00f9 importante, la popolarit\u00e0 de \"Lo Hobbit\" e de \"Il Signore degli Anelli\" di J. R. R. Tolkien che alla fine permisero al fantasy di entrare davvero nella corrente generale. Tolkien pubblic\u00f2 \"Lo Hobbit\" nel 1937 e \"Il Signore degli Anelli\" negli anni cinquanta; mentre il primo era un tipo di fantasy per ragazzi, il secondo era un fantasy di tipo epico di notevole lunghezza e seriet\u00e0. Sebbene le opere di Tolkien abbiano riscosso successo in Gran Bretagna, non fu prima della seconda met\u00e0 degli anni sessanta che cominciarono ad avere popolarit\u00e0 anche in America; tuttavia, a quel punto, cominciarono a vendere, e vendere costantemente, in gran numero.\nI numerosi sondaggi per identificare quale fosse il pi\u00f9 grande libro del secolo trovavano che \"Il Signore degli Anelli\" fu definito in tal modo da gruppi ampiamente differenti.\n\u00c8 difficile esagerare l'impatto che \"Il Signore degli Anelli\" ha avuto sul genere fantasy; per alcuni aspetti, esso affond\u00f2 tutte le opere fantasy che erano state scritte prima di esso, formando indiscutibilmente una categoria del \"fantasy\" nel marketing. Si scrissero un gran numero di opere simili a quelle di Tolkien, che usavano - non sempre bene - temi trovati ne \"Il Signore degli Anelli\".\nMentre gli scrittori fantasy hanno ideato mondi fantasy dal tempo di William Morris, l'influenza di Tolkien li ha enormemente potenziati, con il declino di meccanismi come cornici di sogno per spiegare la natura fantastica dell'ambientazione. Questo derivava non solo dal suo esempio, ma dalla sua critica letteraria; il suo \"Albero e foglia\" (\"|On Fairy Stories\"), in cui definiva tali ambienti \"mondi secondari\" era un'opera formativa di critica sul fantasy.\nL'impatto che i suoi libri, combinato con il successo di molte altre serie come \"Le cronache di Narnia\" di C. S. Lewis (considerato non a caso uno dei \"padri\" dell\"'high fantasy\" insieme all'amico Tolkien) e il \"Ciclo di Earthsea\" di Ursula K. Le Guin, aiutarono a cementare la popolarit\u00e0 del genere e diedero alla luce l'attuale ondata di narrativa fantasy.\nIl fantasy dopo Tolkien.\nCon l'immenso successo delle opere di Tolkien, molti editori cominciarono a cercare una nuova serie che potesse generare un interesse analogo nel mercato di massa. Per la prima volta la pubblicazione di libri fantasy sembrava una proficua attivit\u00e0 da intraprendere e cominci\u00f2 a sostituire le riviste fantasy come cuore del genere.\nLin Carter cur\u00f2 la collana Adult Fantasy della Ballantine Books, quando la casa editrice raggiunse il mercato fantasy; la collana - che era cos\u00ec intitolata per evitare di essere classificata tra la letteratura per bambini - conteneva soprattutto ristampe, ma introduceva anche alcune nuove opere fantasy. Questa collana ristampava molte opere fantasy dall'inizio a quel tempo, aumentando la loro influenza e portandoli a nuovi scrittori. La collana comprendeva racconti di William Morris, Lord Dunsany e George MacDonald, assieme ad altre opere: \"Lud-in-the-Mist\" di Hope Mirrlees, i libri di Kai Lung di Ernest Bramah e il pi\u00f9 importante di tutti, \"L'isola dei potenti\" di Evangeline Walton, il cui successo port\u00f2 alla pubblicazione di altri tre romanzi scritti in serie, e nel fantasy successivo a un distinto ceppo di fantasy celtico. Un'altra opera importante del sottogenere del fantasy celtico in questa collana fu \"L'ascesa dei Deryni\" di Katherine Kurtz.\nBench\u00e9 molti romanzi fantasy di questo periodo diventassero popolari, non fu prima del 1977 che gli editori trovarono nella pubblicazione de \"La spada di Shannara\" la svolta di successo in cui avevano sperato. Il libro divent\u00f2 il primo romanzo fantasy ad apparire sulla classifica dei bestseller del \"New York Times\", scalandola fino alla cima. Di conseguenza il genere vide una esplosione incredibile nel numero di titoli pubblicati negli anni seguenti.\nBench\u00e9 il fantasy rimanesse di nicchia, questo cominci\u00f2 a cambiare negli anni seguenti. Le due lunghe serie di \"light fantasy\" di Xanth, scritta da Piers Anthony e quella di Mondo Disco scritta da Terry Pratchett scalarono regolarmente le classifiche dei bestseller dagli anni ottanta in poi.\nDalla seconda met\u00e0 degli anni novanta in poi, la letteratura fantasy ha avuto come target gli adolescenti, tra i quali ha riscosso grande successo la serie di romanzi per adolescenti di Harry Potter, dell'autrice britannica J. K. Rowling; per quanto riguarda la frangia pi\u00f9 cruda e realistica del filone letterario, \u00e8 di notevole importanza la saga di successo delle \"Cronache del ghiaccio e del fuoco\" dello statunitense George R. R. Martin. Altri scrittori che hanno proposto un approccio maturo al genere sono Steven Erikson con il ciclo della Caduta di Malazan, Ian Cameron Esslemont con il ciclo \"Novels of the Malazan Empire\" e Ursula K. Le Guin.\nNel frattempo, nel fantasy si \u00e8 andata sviluppando una notevole sperimentazione, volta a liberare il genere dai suoi clich\u00e9. Si sono sviluppati cos\u00ec sottogeneri e filoni del fantastico con varie contaminazioni come il new weird, il dark fantasy, lo steamfantasy, la bizarro fiction, il mythpunk, il dieselfantasy, il clockpunk, lo urban fantasy, l'atomfantasy, la fantastoria, l'elfpunk e il science fantasy. Esponenti di spicco di questa nuova direzione sono China Mi\u00e9ville, Jeff VanderMeer, Stephen King, Michael Swanwick, Lian Hearn, Mary Gentle, M. John Harrison, Michael Moorcock e Neil Gaiman."}
{"id": "1980881", "revid": "124123", "url": "https://it.wikipedia.org/wiki?curid=1980881", "title": "Dede Allen", "text": "Ha ricevuto tre nomination al Premio Oscar. Uno nel 1975 per \"Quel pomeriggio di un giorno da cani\" uno nel 1982 per \"Reds\" e uno nel 2001 per \"Wonder Boys\". Ha fatto parte del Collegio dei governatori all'Academy of Motion Picture Arts and Sciences.\nBiografia.\nLa Allen era nata a Cleveland, nell'Ohio. \nI genitori provenivano da Cincinnati.\nLa madre, prima di sposarsi, era stata un'attrice; il padre lavorava alla Union Carbide. \nDorotea si iscrisse allo Scripps College.\nDede nel 1943 ha lavorato all'ufficio corrispondenza della Columbia ed ebbe subito occasione di occuparsi di editing del suono.\nRobert Wise le affid\u00f2 l'editing di \"Strategia di una rapina\" (1959). Negli anni sessanta ha montato film indimenticabili, come \"Lo spaccone\" (1961), di Robert Rossen, \"Il ribelle dell'Anatolia\" (1963), di Elia Kazan, e \"Gangster Story\" (1967), di Arthur Penn. Ha montato anche \"Alice's Restaurant\" (1969), \"Piccolo Grande Uomo\" (1970), \"Bersaglio di notte\" (1975), e \"Missouri\" (1976).\nAnche Sidney Lumet ha lavorato con Dede, sulla cui moviola sono passati film come \"Serpico\" (1973) e \"Quel pomeriggio di un giorno da cani\" (1975), che le ha fatto guadagnare una nomination al Premio Oscar. La seconda candidatura \u00e8 arrivata sei anni dopo, per il film di Warren Beatty \"Reds\" (1981), insieme a Craig McKay.\nLa Allen mor\u00ec il 17 aprile 2010 a Los Angeles, in California, per un ictus.\nLe sopravvissero il marito Stephen Fleischman, realizzatore di documentari, il figlio Tom, che lavorava come addetto al mixer del suono, e la figlia Ramey Ward, coordinatrice di produzione."}
{"id": "1980883", "revid": "1573940", "url": "https://it.wikipedia.org/wiki?curid=1980883", "title": "Sphodromantis lagrecai", "text": "Sphodromantis lagrecai , \u00e8 una specie di mantide religiosa diffusa in Kenya, Tanzania ed Uganda. \nL'epiteto specifico \u00e8 un omaggio all'entomologo Marcello La Greca (1914-2001)."}
{"id": "1980885", "revid": "30610", "url": "https://it.wikipedia.org/wiki?curid=1980885", "title": "Medicina del XVII secolo", "text": "Introduzione.\nAll'inizio del XVII secolo la professione medica non godeva ancora di alcun prestigio tra la popolazione. Francisco de Quevedo si scaglia contro l'incompetenza e l'avarizia dei medici del suo tempo:\nMentre si stanno catalogando malattie come il diabete, e contemporaneamente al proporsi del vaiolo come la nuova piaga dell'Europa, gli avanzamenti tecnici e scientifici sono tali da inaugurare un'epoca in cui la medicina diverr\u00e0 pi\u00f9 efficace e risolutiva.\nIn quest'epoca esisteranno varie correnti di pensiero che si intersecheranno:\nWilliam Harvey.\nWilliam Harvey, medico inglese \u00e8 il grande fisiologo di questo secolo, lo scopritore ufficioso della circolazione sanguigna, (anche se in realt\u00e0 tale scoperta andrebbe pi\u00f9 propriamente attribuita al Medico Fisiologo e Botanico Italiano Andrea Cesalpino di Arezzo (1519-1603) che gi\u00e0 nel 1571 nelle sue \"\"Quaestionium Peripatheticarum\" descrisse compiutamente per la prima volta il reale meccanismo della Circolazione Sanguigna, arrivando addirittura ad evidenziare i Capillari come i \"Vasa in Capillamenta Resoluta\"\") prolissamente descritta nel suo \"Exercitatio anatomica de motu cordis et sanguinis in animalibus\" (1628). Nell'ultimo anno della sua vita, scrisse anche alcuni interessanti trattati di embriologia. La teoria pi\u00f9 accreditata sul sangue, prima della pubblicazione dell'opera di Harvey \u00e8 che questo si fabbrica costantemente nel fegato a partire dagli alimenti. Le sue osservazioni dimostrarono invece che non era possibile:\nNasce una nuova fisiologia la iatrochimica e la iatromeccanica.\nDurante questo secolo la sperimentazione avanzava ad un ritmo che la clinica era incapace di assorbire. Cominciarono ad essere fondate accademie di esperti per la trasmissione delle informazioni ottenute da continue scoperte: l'Accademia dei Lincei a Roma, la Royal Society a Londra, o l'Accademia delle Scienze a Parigi.\nCome conseguenza delle proposte terapeutiche multiple ed innovatrici, nasce la iatrochimica, una disciplina con entit\u00e0 propria, corrente di rottura con il galenismo, il primo esponente si potrebbe considerare Paracelso, cui seguirono Tommaso Cornelio a Napoli e Robert Boyle di Oxford, Franciscus Sylvius, erede della prospettiva chimica della medicina, anticipata da Helmont, Santorio Sanctorius o Thomas Willis. \nSantorio fu autore di uno studio che lo colloc\u00f2 all'inizio di una lunga lista di endocrinologi, e fu il primo a definire i processi metabolici: il primo esperimento controllato sul metabolismo umano fu pubblicato nel 1614 nel suo libro \"Ars de statica medecina\". Santorio descrisse che si pes\u00f2 prima e dopo il sonno, alimentarsi, lavorare, avere relazioni sessuali, bere e defecare e urinare. Trov\u00f2 che la maggior parte di ci\u00f2 che assumeva era persa in quella che chiamava \"transpiratio insensibilis\" che avviene attraverso la pelle ed i polmoni. Allo stesso modo di Harvey, Santorio attribu\u00ec questo processo ad una \"forza vitale\" che animava il tessuto vivente\nIl vitalismo si sviluppava come impostazione filosofica ed incontrava adepti tra i medici ed i naturalisti, raggiungendo il suo apogeo nel secolo XVIII, ad opera di Xavier Bichat (1771 - 1802), di John Hunter (1728 - 1799), di Fran\u00e7ois Magendie (1783-1855) o di Hans Driesch (1867-1941).\nThomas Willis nella sua opera \"Cerebri anatome\" (1664) descrisse varie strutture anatomiche cerebrali, tra queste il poligono vascolare di Willis, cos\u00ec chiamato in suo onore.\nThomas Sydenham e la nascita di una nuova pratica medica.\nAltro medico importante di questo periodo fu Thomas Sydenham (1624-1689), chiamato l'Ippocrate inglese. Un clinico molto pi\u00f9 interessato alla semeiotica (la classificazione e descrizione dei sintomi come strumento diagnostico) che alla sperimentazione, e che comunque lasci\u00f2 il suo nome associato a malattie come la Corea di Sydenham. Egli, proveniente dalla medicina dei campi di battaglia, ruppe con il galenismo. Con questo approccio empirico, curer\u00e0 i vaiolosi scoprendoli e facendo bere acqua ghiacciata. Nei suoi trattati si impiega il concetto di \u201centit\u00e0\u201d morbosa, un concetto molto attuale, inteso come un processo originato dalle medesime cause, un quadro clinico ed evolutivo simile, e con un trattamento specifico. Questo concetto di malattia, sar\u00e0 completato grazie alle descrizioni anatomiche microscopiche (nel XVIII secolo) di Giovanni Battista Morgagni.\nAltro grande medico fu Hermann Boerhaave (1668-1738). Egli tent\u00f2 di fondare una pratica medica sulla base di una nuova fisiologia chimico-meccanica.\n\u00c8 noto principalmente per 2 opere:\nL'osservazione anatomica diretta e la microscopia.\nSempre nel XVII secolo troviamo un maestro di un maestro (Anton Maria Valsalva) di G.B. Morgagni, ovvero Marcello Malpighi (1624-1694). Avvalendosi del microscopio descriver\u00e0 gli alveoli polmonari, i glomeruli renali, i globuli rossi. Si trattava di una sorta di \"microiatromeccanica\"\nAncora troviamo Francesco Redi, naturalista, che utilizzer\u00e0 l'osservazione scientifica che lo port\u00f2 a sostenere l'\"omne vivum ex ovo\" contro la \"generatio aequivoca\" (in cui sostiene che gli insetti non nascono spontaneamente dalla materia in putrefazione, bens\u00ec dalle uova da loro depositate). Anche lui utilizzer\u00e0 grandemente l'osservazione diretta ad occhio nudo, con la lente e con il microscopio.\nFu inoltre migliorata la tecnica del microscopio, con avanzamenti a livello del dettaglio delle descrizioni anatomiche, e successiva proliferazione delle strutture eponime battezzate con il nome dello scopritore o per la storia personale precedente: Johann Georg Wirsung (che diede il nome al condotto escretore del pancreas), Thomas Wharton per il condotto escretore della ghiandola salivare sottomandibolare o di Wharton, Niccol\u00f2 Stenone per il condotto di Stenone od escretore della ghiandola parotide, Caspar Bartholin, De Graaf, eccetera.\nNascita della medicina del lavoro e della prevenzione.\nBernardino Ramazzini (1633-1714) sposta l'attenzione della sua pratica clinica ai lavoratori e alle loro malattie. Con lui nascer\u00e0 l'epidemiologia e la prevenzione sul lavoro."}
{"id": "1980890", "revid": "287204", "url": "https://it.wikipedia.org/wiki?curid=1980890", "title": "Petrosia ficiformis", "text": "Petrosia ficiformis \u00e8 una spugna della famiglia Petrosiidae (Demospongiae, Haplosclerida).\nDescrizione.\nD\u00e0 vita a colonie di varia forma, talora a piastre, talora con ramificazioni irregolari confluenti. La superficie \u00e8 ruvida al tatto. Gli osculi misurano 3\u20135\u00a0mm di diametro e presentano un collaretto rilevato. La consistenza \u00e8 particolarmente compatta.\nIl colore va dal viola al marrone nelle aree illuminate, dal rosa al bianco sporco in quelle ombreggiate.\nDistribuzione e habitat.\nComune nel Mar Mediterraneo, \u00e8 segnalata anche nell'Atlantico orientale.\nPredilige i substrati rocciosi, da pochi metri sino a 100\u00a0m di profondit\u00e0.\nEcologia.\nAl pari di altre spugne, ha rapporti simbiotici con cianobatteri fotosintetici, alla cui presenza si devono le variazioni di colore nei tessuti superficiali nelle diverse condizioni di illuminazione.\n\"P. ficiformis\" \u00e8 l'habitat preferenziale del mollusco nudibranco \"Peltodoris atromaculata\", che di essa si nutre."}
{"id": "1980895", "revid": "767487", "url": "https://it.wikipedia.org/wiki?curid=1980895", "title": "Stratos Apostolak\u012bs", "text": "Carriera.\nApostolak\u012bs \u00e8 considerato uno dei migliori calciatori ellenici di tutti i tempi. \u00c8 stato al centro di alcune controversie, quando \u00e8 passato dall'Olympiakos al , nel 1990.\nCome calciatore, ha trascorso proprio al Panathinaikos i suoi anni migliori, diventando un elemento chiave delle avventure europee della squadra nella Coppa dei Campioni 1991-1992 e nella Champions League 1995-1996. Ha giocato per il PAO fino al 1998.\nNel 2001, \u00e8 stato per sei mesi allenatore del Panathinaikos, prima di rassegnare le dimissioni. Ha anche guidato la nazionale olimpica greca ai giochi di Atene 2004.\nHa vestito per novantasei volte la divisa della e ha realizzato cinque reti. Ha fatto parte anche della selezione che ha partecipato al . Ha mantenuto, per diverso tempo, il record di presenze con la nazionale, battuto poi da Theod\u014dros Zagorak\u012bs."}
{"id": "1980902", "revid": "33689", "url": "https://it.wikipedia.org/wiki?curid=1980902", "title": "The Full Wormage", "text": ""}
{"id": "1980903", "revid": "156746", "url": "https://it.wikipedia.org/wiki?curid=1980903", "title": "Storia del Fantasy", "text": ""}
{"id": "1980906", "revid": "599013", "url": "https://it.wikipedia.org/wiki?curid=1980906", "title": "Chiesa di Santa Giulia (Lavagna)", "text": "La chiesa di Santa Giulia \u00e8 un luogo di culto cattolico situato nella frazione di Santa Giulia di Centaura, in piazza della Chiesa, nel comune di Lavagna nella citt\u00e0 metropolitana di Genova. La chiesa \u00e8 sede della parrocchia omonima del vicariato di Chiavari-Lavagna della diocesi di Chiavari.\nStoria.\nLa chiesa, la cui dedicazione a santa Giulia ha finito per indicare, come spesso accade, oltre che la chiesa, tutta la frazione comunale, detta Centaura, nella quale sorge, \u00e8 citata come cappella gi\u00e0 esistente in un documento dell'XI secolo e precisamente del 1031, pertanto l'originario edificio fu costruito anteriormente a tale data.\nFu trasformato nella chiesa odierna nel 1654. \nL'intitolazione alla santa, patrona della Corsica (visibile nei giorni limpidi dalla chiesa) e di Livorno, risulta gi\u00e0 dai documenti pi\u00f9 antichi e appare quindi come quella originaria. Alla comunit\u00e0 parrocchiale verr\u00e0 nel 1797 scorporata la parrocchia dell'Immacolata Concezione della frazione Cavi di Lavagna e nel 1909 anche la parrocchia di Santa Maria Assunta di Sorlana; dal 1900 \u00e8 sede di prevostura.\nDescrizione.\nTra le opere conservate, oltre alle reliquie di santa Giulia portate nel 1724, vi \u00e8 un ligneo crocifisso risalente al XIV secolo e forse di fattura bizantina; del pittore Giovanni Mazone \u00e8 il trittico de \"Il Volto Santo\" del Cinquecento - anche se ultimi studi attribuiscono la paternit\u00e0 del dipinto a Teramo Piaggio - e nell'abside una tavola raffigurante santa Giulia e altre sante del 1517."}
{"id": "1980910", "revid": "6558", "url": "https://it.wikipedia.org/wiki?curid=1980910", "title": "Test Of English as Foreign Language", "text": ""}
{"id": "1980914", "revid": "287204", "url": "https://it.wikipedia.org/wiki?curid=1980914", "title": "Italia ai Giochi della II Olimpiade", "text": "L'Italia ha partecipato ai Giochi olimpici di Parigi dal 14 maggio al 28 ottobre 1900. Con 5 medaglie e 3 ori l'Italia concluse ottava nel cosiddetto medagliere, classificazione che ancora oggi non ha rilievo ufficiale e che allora non era neanche contemplata.\nGli atleti della delegazione italiana ufficiale furono 11, tutti uomini. Portabandiera non ve ne furono per il semplice fatto che all'epoca non erano ancora previsti da un qualsiasi cerimoniale olimpico."}
{"id": "1980920", "revid": "115365560", "url": "https://it.wikipedia.org/wiki?curid=1980920", "title": "Concio (Venezia)", "text": "La Concio (corruzione del latino \"contio\", \"assemblea\" o \"adunanza\") o Concione, storia della Repubblica di Venezia, fu l'assemblea generale degli uomini liberi (cittadini e patrizi) fu tra il 742 e il 1423. Ad essa spettava l'elezione del Doge. Perse la sua funzione allorch\u00e9, con la \"Serrata del Maggior Consiglio\", il potere pass\u00f2 per intero nelle mani della classe aristocratica.\nStoria.\nL'origine e l'elezione del Doge.\nL'origine dell'assemblea popolare \u00e8 incerta. Assemblee di uomini liberi dovevano essere diffuse gi\u00e0 nel VI-VII secolo nelle varie citt\u00e0 della Venezia marittima, per le elezioni dei magistrati locali: i tribuni.\nSebbene la tradizione veneziana posteriore voglia che proprio a un'assemblea generale dei Venetici si dovesse, nel 697, la nomina del primo doge, Paoluccio Anafesto, in realt\u00e0 all'inizio tale nomina doveva essere una prerogativa dell'Esarca imperiale di Ravenna. La prima elezione ducale probabilmente si ebbe invece solo con il terzo doge, Orso Ipato, allorch\u00e9 nel 726 i Venetici, in rivolta contro i provvedimenti iconoclasti dell'imperatore bizantino Leone III l'Isaurico, si scelsero autonomamente il proprio capo. Alla morte di Orso, comunque, i Bizantini sostituirono il governo ducale con una magistratura annuale dei \"magistri militum\" sino al 742, quando infine l'imperatore concesse formalmente alla \"concio\" popolare il diritto di eleggere il \"Dux\". Il potere dell'assemblea non doveva tuttavia essere precisamente definito e codificato se, nella sua \"Chronicon Venetum\", Giovanni Diacono riferisce che ancora nell'887 il doge Giovanni II Participazio, abdicando, doveva ribadire all'assemblea popolare il compito di eleggere il duca.\nLa lotta per il potere.\nNonostante il potere d'elezione spettasse ora di diritto alla \"Concio\", nel corso del tempo i duchi tentarono con tenacia di prevalere sull'assemblea trasformando la loro monarchia da elettiva in ereditaria. La strategia scelta era quella di aggirare la potest\u00e0 elettorale della \"Concio\" associando al trono un coreggente, detto anche \"co-Dux\", scelto tra figli o parenti stretti, che potesse al momento della morte del Doge titolare, succedergli automaticamente, trovandosi gi\u00e0 sul trono e dunque in una posizione di forza.\n\u00c8 incerto il ruolo che avesse l'assemblea al momento dell'incoronazione dei coreggenti e se a essa spettasse comunque una qualche forma di conferma alla loro nomina, tuttavia tra l'VIII e l'XI secolo, vi furono almeno quindici coreggenti che vennero associati al trono e, di questi, solo sei riuscirono a succedere effettivamente al proprio collega. E dei ventotto dogi succedutisi, ben quattordici finirono deposti, con accecamento, taglio della barba e dei capelli per sfregio o per forzata tonsura (al modo bizantino), oppure uccisi in rivolte, mentre altri quattro preferirono abdicare.\nQuesta fase caotica trov\u00f2 un solido punto di svolta nel 1032 quando la \"Concio\", rifiutandosi di riconoscere l'incoronazione di Domenico Orseolo, nomin\u00f2 al suo posto Domenico Flabanico, emanando al contempo la prima legge costituzionale della Repubblica, con la quale si proibiva per sempre la pratica dell'associazione al trono, si allontanavano in perpetuo gli Orseoli dalle cariche di governo, e si affiancavano al Doge due consiglieri ducali, perch\u00e9 ne sorvegliassero costantemente l'operato.\nLa formazione degli istituti comunali e la perdita di potere della \"Concio\".\nDivenuta ora a tutti gli effetti supremo arbitro dello Stato, la \"Concio\" si trov\u00f2 di fronte alla necessit\u00e0 di creare degli organismi permanenti in grado di sopperire con continuit\u00e0 al progressivo svuotamento del potere ducale. Al contempo, le antiche famiglie patrizie, non pi\u00f9 impegnate a contendersi una sovranit\u00e0 ereditaria, incominciarono a costituire, insieme con le altre famiglie pi\u00f9 eminenti, una classe di aristocratici in grado di influenzare e indirizzare la politica cittadina.\nNel 1143 venne dunque creato un primo \"Consilium Sapientium\", nominato dall'assemblea e incaricato di affiancare permanentemente il Doge nel governo: la nuova forma comunale dello Stato venne sancita dall'apparizione della dicitura \"Commune Veneciarum\" (\"Comune di Venezia\") nei documenti.\nMa il primo vero passo che segn\u00f2 l'inizio del declino del potere della \"Concio\" si ebbe nel 1172: al \"Consilium Sapientium\", divenuto Maggior Consiglio, venne demandato il potere legislativo ordinario, mentre veniva d'altro canto deliberato di affidare l'elezione ducale a sette elettori nominati dall'assemblea. Un secondo colpo si ebbe poi sei anni pi\u00f9 tardi, nel 1178, quando la \"Concio\" perse ulteriormente il controllo sulla nomina del Doge. Da quel momento infatti, i sette elettori da questa nominati non scelgono pi\u00f9 direttamente il Doge: da loro ne vengono infatti ora estratti a sorte quattro, con il compito di nominare i quaranta effettivi elettori ducali, la cosiddetta Quarantia, che, esaurito il compito, permangono poi al potere come assemblea di governo e tribunale supremo.\nNel 1207 anche la nomina dei membri del Maggior Consiglio venne affidata a un nucleo ristretto di tre elettori, poi aumentati a sette nel 1230. Ovvia conseguenza di tali scelte fu l'aumento della componente aristocratica all'interno degli organismi comunali. Lo \"status quo\" di un potere popolare affiancato da un potere aristocratico si incrin\u00f2 al 1286, quando ben due tentativi, respinti, di precludere l'accesso al Maggior Consiglio alle famiglie popolari, segnarono l'apertura delle ostilit\u00e0 tra le due fazioni. Respinta ancora nel 1296, ma a fatica, la proposta di \"Serrata del Maggior Consiglio\" venne infine approvata su pressione del doge Pietro Gradenigo il 28 febbraio 1296 \"More Veneto\".\nNonostante nel 1300 e nel 1310 le congiure di Marin Bocconio e del Tiepolo tentassero una restaurazione popolare, la forma aristocratica dello stato era oramai una realt\u00e0.\nL'abolizione.\nPrivata ormai di qualunque potere effettivo, la \"Concio\" popolare sopravvisse soltanto come riunione formale al momento dell'acclamazione del nuovo Doge: l'eletto veniva infatti ancora presentato alla folla con una frase rituale:\nL'inutile assemblea venne comunque ufficialmente abolita solo nel 1423, anche se l'usanza della richiesta rituale di approvazione al popolo rimase in uso sino alla caduta della Repubblica nel 1797."}
{"id": "1980925", "revid": "287204", "url": "https://it.wikipedia.org/wiki?curid=1980925", "title": "Land\u2019s End", "text": ""}
{"id": "1980931", "revid": "1543377", "url": "https://it.wikipedia.org/wiki?curid=1980931", "title": "Armalausi", "text": "Gli Armalausi furono un'oscura trib\u00f9 germanica, apparsa tra Alemanni e Marcomanni sulla Tavola Peutingeriana (III o IV secolo). Potrebbe trattarsi di una trib\u00f9 degli Ermunduri. Philippus Brietius (1650) li posiziona nell'Alto Palatinato. Sembrano aver attraversato il Danubio e rimpiazzato i Varisci nel II o III secolo, fondendosi con gli Alemanni durante il IV secolo."}
{"id": "1980935", "revid": "155136", "url": "https://it.wikipedia.org/wiki?curid=1980935", "title": "Congiura di Marin Bocconio", "text": ""}
{"id": "1980939", "revid": "110582762", "url": "https://it.wikipedia.org/wiki?curid=1980939", "title": "Volume Two (Soft Machine)", "text": "Volume two (1969) \u00e8 il secondo album dei Soft Machine, una band britannica fra le pi\u00f9 importanti del rock progressivo e pioniera della corrente musicale nota come scena di Canterbury. \u00c8 stato registrato dopo il ritorno dal tour americano a supporto della Jimi Hendrix Experience ed il successivo scioglimento del gruppo.\nLa casa discografica Probe, che aveva pubblicato il precedente \"The Soft Machine\", voleva fosse rispettato il contratto che prevedeva l'incisione di un secondo disco e la band viene \"costretta\" a riunirsi. Il bassista Kevin Ayers, stanco del musical business, rifiuta di tornare e viene sostituito da Hugh Hopper, che aveva gi\u00e0 suonato in un brano del disco precedente ed era il road manager del gruppo.\nIl disco.\nSe da un lato l'inserimento di Hopper toglie parte dell'anticonformismo garantito da Ayers, dall'altro aggiunge professionalit\u00e0, un livello artistico pi\u00f9 alto e instrada i Soft in un ambito jazzistico, verso quel sound che li avrebbe accompagnati nel prosieguo della carriera. Questi aspetti sono accentuati dal nuovo distorsore applicato al basso da Hopper, e dall'inserimento nel gruppo di suo fratello Brian al sax. La scelta del distorsore \u00e8 un suggerimento del serioso tastierista Mike Ratledge, che aveva bisogno di uno strumento che garantisse pi\u00f9 potenza che accompagnamento. Durante le registrazioni dell'album la sezione fiati \u00e8 completata dal sax contralto di Hugh Hopper e da alcune brevi apparizioni al flauto di Ratledge.\nWyatt cura gli arrangiamenti e salvaguarda l'anima dadaista della band scrivendo anche buona parte dei testi, che interpreta con la consueta originalit\u00e0 e grazia. Il lato A dell'album, in cui Wyatt ha il sopravvento, \u00e8 molto legato allo stile dei primi spensierati Soft Machine, soprattutto nei vocalizzi di \"Dada Was Here\", cantata in spagnolo, e nel tributo alla Jimi Hendrix Experience nel brano \"Have You Ever Bean Green\". In \"A Concise British Alphabet part 2\", passando tra una serie di assoli e di improvvisazioni strumentali, i ritornelli melodici cantati da Wyatt offrono il primo saggio di quella malinconia disincantata che ritroveremo in tutte le sue opere.\nSe il lato A \u00e8 brillante, frutto dell'impostazione \"vecchio stile\" voluta da Wyatt, il lato B, che pur si apre con un altro gustoso tributo, questa volta all'amico Ayers in \"As Long As He Lies Perfectly Still\", si basa sulle cupe atmosfere sperimentali di Ratledge, in grande forma e perfettamente a suo agio nei fraseggi jazz con i due Hopper. La sua mano si sente soprattutto nella lunga suite \"Esther's Nose Job\". A conferma del nuovo indirizzo musicale dei Soft, Hugh Hopper, che contribuisce nell'album scrivendo la maggior parte delle musiche, in un'intervista dir\u00e0 che a quei tempi era molto pi\u00f9 influenzato dai lavori di Zappa e dal jazz che non dall'allora egemonizzante rock.\nDopo qualche mese di prove, il nuovo corso della band ha il battesimo di fuoco nel febbraio del 1969 nientemeno che alla Royal Albert Hall di Londra, in una storica data che vede presenti anche la Jimi Hendrix Experience e il gruppo di Jim Capaldi (i futuri Traffic), davanti a una platea gremitissima. I Soft presentano il materiale dell'album in preparazione ed ottengono un grande successo.\nL'incisione del disco avviene negli indipendenti Olympic Sound Studios di Londra nell'arco di diverse settimane tra il febbraio ed il marzo del 1969. Viene prodotto dagli stessi Soft Machine e pubblicato dalla Probe in aprile. Esce per primo negli Stati Uniti, dove la band si era procurata molti fan con il tour dell'anno precedente, la Probe era inoltre un'etichetta americana sussidiaria della ABC Records.\nL'album rappresenta la prima vera fusione di rock, dadaismo, psichedelia, jazz e avanguardia mai realizzata da alcun musicista e solo alcune dissonanze strumentali nel secondo lato, pi\u00f9 votato alla sperimentazione, gli negano la definizione di capolavoro.\nTracce.\nLato A.\n\"Rivmic Melodies\""}
{"id": "1980940", "revid": "834", "url": "https://it.wikipedia.org/wiki?curid=1980940", "title": "Volume two", "text": ""}
{"id": "1980941", "revid": "670021", "url": "https://it.wikipedia.org/wiki?curid=1980941", "title": "Concio", "text": ""}
{"id": "1980942", "revid": "767487", "url": "https://it.wikipedia.org/wiki?curid=1980942", "title": "Shoah (film)", "text": "Shoah \u00e8 un monumentale documentario realizzato da Claude Lanzmann sullo sterminio degli ebrei da parte dei nazisti durante la seconda guerra mondiale.\nStoria.\nClaude Lanzmann inizia a lavorare al film Shoah nel corso dell'estate 1974; la realizzazione della pellicola lo occupa a tempo pieno per undici anni. Il risultato \u00e8 un film-fiume di nove ore e mezzo di durata. La pellicola \u00e8 girata in Polonia nei luoghi dove fu realizzato il genocidio nazista all'interno dei campi di sterminio. Claude Lanzmann intervista sopravvissuti (compresi i membri del Sonderkommando), ex SS e gente del luogo. Il risultato \u00e8 un'opera di grande importanza storica e di enorme impatto emotivo.\nOriginariamente il film doveva chiamarsi \"Il luogo e la parola\" ma quando il regista scopr\u00ec il termine di origine ebraica \"shoah\", un'espressione a quell'epoca intraducibile in qualsiasi altra lingua, decise che sarebbe stato l'unico titolo adeguato. L'obiettivo dell'autore, infatti, confermato da lui stesso in un'intervista contenuta nell'antologia di Stuart Liebman (2007), \u00e8 fare in modo che il film non offra alcun tipo di rassicurazione allo spettatore; al contrario Lanzmann fa di tutto affinch\u00e9 venga ostacolata la comprensione e l'immedesimazione. La modalit\u00e0 di intervista messa in atto dal regista nel documentario si muove proprio in questa direzione: da un lato le domande poste agli interlocutori non vogliono ottenere risposte derivanti da una rielaborazione presente del passato condotta dagli attori, quanto piuttosto una messa in scena del dolore provato al momento degli orrori subiti; dall'altro la decodifica del messaggio testimoniale viene complicata dalla durata di enunciazione che supera di gran lunga i limiti dell'accettabilit\u00e0. La traduzione dell'interprete non \u00e8 simultanea, perci\u00f2 lo spettatore deve prima ascoltare le risposte in lingua fino alla fine per poi ottenere la traduzione. Questi fondamentali aspetti del documentario insieme con la lentezza dei movimenti di macchina e la drammaticit\u00e0 delle reazioni degli attori/testimoni fanno di \"Shoah\" un lavoro molto complesso.\nNel film compare un ampio intervento dello storico americano Raul Hilberg, uno dei massimi esperti della storiografia dell'Olocausto.\nSin dalla sua uscita nelle sale, nel 1985, Shoah viene considerato un'opera fondamentale, sia dal punto di vista storico che cinematografico. Il film ha avuto ripercussioni che non accennano a decrescere: \u00e8 stato oggetto di migliaia di recensioni, studi, libri e seminari nelle universit\u00e0 di tutto il mondo. La pellicola ha ottenuto le pi\u00f9 alte onorificenze ed \u00e8 stata premiata a numerosi festival.\nDistribuzione italiana.\nL'edizione in lingua italiana del film fu mandata in onda nel luglio 1987 per quattro notti consecutive su Rai 3, alle 3 del mattino: la scelta di doppiare la pellicola non fu tuttavia gradita dal regista, che avrebbe preferito il mantenimento del sonoro originale, tradotto mediante sottotitolio. La tv di Stato italiana ripropose la pellicola il 27 gennaio 2003 su Raisat Cinema.\nPer quanto concerne l'home video, nel 2007 la casa editrice Einaudi ha pubblicato per il mercato italiano il documentario in DVD (in versione originale e doppiata in italiano), accompagnato da un libro che ne raccoglie tutti i sottotitoli e i dialoghi.\nIn occasione del giorno della memoria 2010, il film \u00e8 stato ri-distribuito da 01 Distribution in un cofanetto di 4 DVD. Un anno dopo il medesimo cofanetto, arricchito da un contributo di Moni Ovadia, \u00e8 stato venduto in edicola in abbinamento alle edizioni del giorno del quotidiano la Repubblica e del settimanale L'Espresso."}
{"id": "1980948", "revid": "110157", "url": "https://it.wikipedia.org/wiki?curid=1980948", "title": "Banca Popolare di Verona - S. Geminiano e S. Prospero", "text": "La Banca Popolare di Verona - S. Geminiano e S. Prospero S.p.A. \u00e8 stata una banca facente parte del gruppo bancario Banco Popolare.\nStoria.\n\u00c8 stata costituita il 1\u00ba luglio 2007 contestualmente alla fusione tra il Banco Popolare di Verona e Novara e la Banca Popolare Italiana (ex Banca Popolare di Lodi) che hanno fondato il gruppo bancario Banco Popolare: a seguito del conferimento del ramo di azienda bancaria dell'ex Banco Popolare di Verona e Novara, viene costituita una nuova societ\u00e0 \u2013 controllata al 100% dalla capogruppo Banco Popolare S.C. \u2013 denominata \"Banca Popolare di Verona - S. Geminiano e S. Prospero S.p.A.\".\nRimane con la propria rete degli sportelli, una societ\u00e0 autonoma fino al 27 dicembre 2011, quando \u00e8 stata incorporata nella capogruppo Banco Popolare S.C...\nMarchi territoriali.\nLa Banca Popolare di Verona - S. Geminiano e S. Prospero S.p.A. aveva sede legale e direzione generale a Verona ed era presente principalmente nel nord-est ed in misura marginale in Lombardia e nelle Marche con i marchi di rete:"}
{"id": "1980951", "revid": "287204", "url": "https://it.wikipedia.org/wiki?curid=1980951", "title": "Barabanki", "text": "Barabanki (censita come Nawabganj, altro nome con cui \u00e8 nota) \u00e8 una suddivisione dell'India, classificata come \"municipal board\", di 75.087 abitanti, capoluogo del distretto di Barabanki, nello stato federato dell'Uttar Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 26\u00b0 55' 0 N e 81\u00b0 12' 0 E e ha un'altitudine di 108 .\nSociet\u00e0.\nEvoluzione demografica.\nAl censimento del 2001 la popolazione di Barabanki assommava a 75.087 persone, delle quali 39.295 maschi e 35.792 femmine. I bambini di et\u00e0 inferiore o uguale ai sei anni assommavano a 9.123, dei quali 4.918 maschi e 4.205 femmine. Infine, coloro che erano in grado di saper almeno leggere e scrivere erano 49.632, dei quali 27.482 maschi e 22.150 femmine."}
{"id": "1980953", "revid": "1305772", "url": "https://it.wikipedia.org/wiki?curid=1980953", "title": "5 (Soft Machine)", "text": "5, detto anche Fifth,\n(pubblicato nel 1972) \u00e8 il quinto album della band inglese Soft Machine. Viene registrato tra la fine del 1971 e l'inizio del 1972 da una formazione a quattro elementi, in cui, accanto a Mike Ratledge (tastiere) Hugh Hopper (basso) ed Elton Dean (fiati), si alternano i batteristi Phil Howard e John Marshall. Dopo la pubblicazione di Fourth e prima della registrazione del nuovo album, Robert Wyatt, l'unico membro del gruppo, insieme a Ratledge, ad aver fatto continuativamente parte del progetto sin dagli esordi, viene estromesso dalla band e di l\u00ec in poi non parteciper\u00e0 in alcun modo ai lavori successivi. All'abbandono di Wyatt \u00e8 legata anche la virata di genere musicale, da un progressive marcatamente canterburiano con impianto jazz-rock ad un jazz sempre d'avanguardia ma pi\u00f9 \"puro\".\nFormazione.\ncon la collaborazione di:"}
{"id": "1980959", "revid": "484362", "url": "https://it.wikipedia.org/wiki?curid=1980959", "title": "Dave Rudabaugh", "text": "Anche se non \u00e8 molto noto al giorno d'oggi, era tristemente famoso ai suoi tempi. Gli scrittori di adesso usano riferirsi a lui come \"Dirty Dave\" per la sua presunta avversione per l'acqua, bench\u00e9 non vi siano prove di questa sua fobia.\nPrimi anni.\nRudabaugh nacque nella contea di Fulton. Suo padre venne ucciso durante la guerra di secessione americana quando Dave era un ragazzo. La famiglia si trasfer\u00ec dopo quest'evento, permanendo a lungo in Illinois, Ohio, e Kansas. I Rudabaugh possono essere stati coinvolti in una rapina al treno in Ohio nel 1870 o 1871, ma di ci\u00f2 non esistono prove.\nFuorilegge.\nLa carriera fuorilegge di Dave Rudabaugh inizi\u00f2 presto in Arkansas nei primi del 1870. Faceva parte di una banda dedita alle rapine ed a furti di bestiame insieme a Milton Yarberry e Dave Allen Mather. I tre vennero sospettati della morte di un allevatore e lasciarono lo stato. Alcune fonti dicono che tutti e tre si diressero in Texas, ma altre fonti vogliono che Rudabaugh si sia diretto nelle Black Hills in Dakota del Sud, dove divenne un assaltatore di diligenze.\nIl Trio.\nIntorno all'anno 1876, Rudabaugh si un\u00ec a Mike Roarke e Dan Dement per formare un gruppo di fuorilegge conosciuto come il \"Trio\". Vi \u00e8 una storia discussa tuttora secondo cui Rudabaugh avrebbe insegnato a Doc Holliday a usare la pistola, mentre Doc gli avrebbe insegnato a barare alle carte.\nNel 1877 lo sceriffo Wyatt Earp s\u00ec trasferi da Dodge City a Fort Griffin, in Texas, nella speranza di poter arrestarli. Non vi riusc\u00ec riusc\u00ec mai, ma fece amicizia con Doc Holliday e Big Nose Kate a Fort Griffin. Il Trio eluse la cattura e assembl\u00f2 una banda di sei membri, che divenne nota come Gang Rudabaugh-Roarke, e tent\u00f2 diverse volte di assaltare i treni.\nCattura e rilascio.\nLa gang di Rudabaugh fece il suo primo tentativo di derubare un treno il 22 gennaio, 1878, vicino Kinsley nel Kansas. La rapina fu un fallimento, e la gang se ne and\u00f2 con niente. Il giorno dopo un posse comandato da Bat Masterson, e del quale faceva parte anche John Joshua Webb, cattur\u00f2 Rudabaugh e alcuni membri della sua banda. Il resto della gang venne catturato poco dopo. Rudabaugh stipul\u00f2 un patto assicurandosi la sua immunit\u00e0 in cambio della testimonianza contro i suoi ex-compagni.\nSubito dopo il rilascio, Rudabaugh accett\u00f2 l'offerta di Masterson di unirsi ad un gruppo di pistoleri allo scopo di combattere per la Atchison, Topeka e Santa Fe ferroviaria nelle Guerre ferroviarie.\nGang di Dodge City.\nIn questo periodo Dave divenne uno stretto collaboratore di John Joshua Webb, che aveva incontrato durante il suo precedente arresto. Dopo le guerre ferroviarie, egli e Webb viaggiarono fino alla vicina citt\u00e0 di Las Vegas nel Nuovo Messico, dove divennero importanti membri della Gang di Dodge City. Questa gang domin\u00f2 la vita politica ed economica della comunit\u00e0 nascente. Il loro leader era Hyman G. Neill (Hoodoo Brown); Un vecchio amico di Dave, il \"Misterioso Dave Mather\" era anch'egli un membro.\nWebb venne arrestato per omicidio nella primavera del 1880. Dave Rudabaugh e un altro membro della gang tentarono di farlo evadere di prigione il 5 aprile, dello stesso anno. L'evasione fall\u00ec, e Rudabaugh spar\u00f2 e uccise il vice-sceriffo Antonio Lino Valdez nel processo.\nBilly the Kid e la cattura.\nEgli si diresse a Forte Sumner nel Nuovo Messico, dove probabilmente si un\u00ec alla banda di Billy the Kid. Rudabaugh partecip\u00f2 a numerosi attacchi ed omicidi, incluso quello del vice-sceriffo James Carlyle.\nIl 19 dicembre, un posse comandato da Pat Garrett cattur\u00f2 Rudabaugh, Billy the Kid, e altri membri della gang. Essi vennero portati a Las Vegas, ma la paura di un linciaggio costrinse gli agenti di scorta a spostarsi verso Santa Fe. Nel febbraio del 1881, Rudabaugh venne giudicato colpevole e condannato a 99 anni di prigione per diversi capi d'accusa. Venne anche giudicato colpevole per l'omicidio del vice-sceriffo Lino Valdez e condannato all'impiccagione.\nImprigionamento e fuga.\nRudabaugh venne riunito con Webb in prigione. Dopo un tentativo di evasione in cui mor\u00ec un loro compagno di cella di nome Thomas Duffy, Dave e Webb si separarono. Rudabaugh scapp\u00f2 in Arizona dove si un\u00ec alla banda dei \"Cowboys\", giusto in tempo per partecipare alla loro faida con i fratelli Earp. Dave potrebbe anche aver partecipato all'assassinio di Morgan Earp e al tentato omicidio di Virgil Earp, ed era anche presente al combattimento in cui William Brocius venne ucciso. \nMorte.\nQuando la gang di Clanton venne sciolta, Rudabaugh si diresse verso il Messico dove lavor\u00f2 come cowboy. Il 18 febbraio, 1886, Rudabaugh venne coinvolto in una sparatoria con persone locali a Parral (Chihuahua). Il combattimento inizi\u00f2 per una partita a carte e Dave uccise due uomini e ne fer\u00ec un altro. Quindi lasci\u00f2 il saloon disarmato, ma incapace di ritrovare il suo cavallo, rientr\u00f2 dopo poco: ci\u00f2 si rivel\u00f2 un errore fatale. Egli venne infatti colpito diverse volte dall'interno buio del locale, venne quindi decapitato con un machete e la sua testa venne issata su di un palo."}
{"id": "1980960", "revid": "767487", "url": "https://it.wikipedia.org/wiki?curid=1980960", "title": "Extraterrestrial Live", "text": "Extraterrestrial Live \u00e8 il terzo album dal vivo della hard rock band Blue \u00d6yster Cult, pubblicato nell'aprile del 1982."}
{"id": "1980961", "revid": "287204", "url": "https://it.wikipedia.org/wiki?curid=1980961", "title": "Six (Soft Machine)", "text": "Six (1973) \u00e8 un album discografico della progressive band inglese Soft Machine, appartenente al filone della scena di Canterbury, pubblicato nel 1973 dall'etichetta discografica Columbia Records.\nIl disco.\nSi tratta di un disco doppio, il primo registrato live e il secondo in studio. Nella formazione entra Karl Jenkins al posto del dimissionario Elton Dean, mentre il bassista Hugh Hopper lascer\u00e0 la formazione subito dopo l'uscita del disco. In evidenza l'uso dell'oboe, cosa abbastanza insolito nell'ambito del jazz-rock. Six ha guadagnato il primo posto come miglior jazz album del 1973 sulla rivista inglese Melody Maker. Il brano \u201c\"All White\"\u201d \u00e8 stato inciso per la prima volta nell'album precedente \"Fifth\" (1972), CBS."}
{"id": "1980962", "revid": "1372005", "url": "https://it.wikipedia.org/wiki?curid=1980962", "title": "Bucinobanti", "text": "I Bucinobanti, in latino \"Bucinobantes\", in tedesco: \"Bucinobanten\", furono una trib\u00f9 alemannica stanziata nella regione dell'odierna Mogontiacum (Magonza), sul fiume Meno.\nLo storico romano Ammiano Marcellino scrisse che il cesare Giuliano attravers\u00f2 il Reno nei pressi del Meno nel 359, al fine di negoziare con Macriano, capo dei \"Bucinobantes\", e con altri capi alemanni.\nIn seguito a numerose ribellioni contro l'Impero romano, l'imperatore Valentiniano I fall\u00ec nel suo tentativo (con l'aiuto dei Burgundi) di fermare Macriano. Valentiniano nomin\u00f2 Fraomario capo dei \"Bucinobantes\", ma essi rifiutarono questo atto. Alla fine Valentiniano venne obbligato nel 371 ad accettare un'alleanza con Macriano.\nA causa probabilmente di questo accordo con Macriano, nel 371 Valentiniano spost\u00f2 Fraomarius ed i suoi seguaci da Mayence a Norfolk, in Inghilterra."}
{"id": "1980963", "revid": "19933", "url": "https://it.wikipedia.org/wiki?curid=1980963", "title": "Bucinobantes", "text": ""}
{"id": "1980968", "revid": "1305772", "url": "https://it.wikipedia.org/wiki?curid=1980968", "title": "You Know What It Is", "text": "You Know What It Is \u00e8 il secondo singolo del rapper statunitense T.I. estratto dall'album \"\"T.I. vs. T.I.P.\". Vi ha partecipato il rapper haitiano Wyclef Jean (sebbene il suo featuring non sia accreditato nell'album), il quale, assieme a Jerry Duplessis, \u00e8 anche uno dei produttori della canzone. All'interno dell'album, \"You Know What It Is\" \u00e8 considerata da T.I. uno dei brani del suo alter ego, di nome T.I.P..\nInformazioni.\nIl testo della canzone \u00e8 stato scritto dagli stessi T.I., Wyclef Jean e Jerry Duplessis.\n\"You Know What It Is\" ha raggiunto la posizione n.34 nella \"Billboard Hot 100\", la n.11 nella \"Hot R&amp;B/Hip-Hop Songs\" e la n.5 nella \"Hot Rap Tracks\", riscuotendo comunque meno successo del precedente singolo \"Big Things Poppin' (Do It)\".\n\u00c8 apparsa inoltre nell'episodio \"Sorry Harvey\"\" della serie televisiva statunitense \"Entourage\", trasmessa dall'emittente via cavo \"HBO\".\nVideoclip.\nIl videoclip \u00e8 stato girato a Miami da Chris Robinson ed \u00e8 stato possibile scaricarlo da iTunes il 12 giugno 2007. Due giorni dopo ha invece debuttato su \"MTV\" e su \"Total Request Live\".\nI cameo sono quelli di B.G., dell'attore e cantante giamaicano Ky-Mani Marley e del gruppo P$C. Nel video, T.I. rappa il brano mentre \u00e8 a bordo di un lussuoso aeroplano, di una nave da crociera e mentre guida una macchina per andare a trovare Wyclef Jean nella sua residenza. Da notare che il beat (la base) originale della canzone include il suono di una pistola che viene caricata e dopo spara. Nella versione pubblicata sotto videoclip, tale suono \u00e8 stato omesso e alcuni pezzi del testo del brano sono stati inoltre censurati e rimpiazzati con altri.\nTracce.\nCD singolo:\nVinile:"}
{"id": "1980970", "revid": "339392", "url": "https://it.wikipedia.org/wiki?curid=1980970", "title": "Bandiera della Repubblica Socialista Federale di Jugoslavia", "text": ""}
{"id": "1980974", "revid": "149726", "url": "https://it.wikipedia.org/wiki?curid=1980974", "title": "Abu Gorab", "text": ""}
{"id": "1980975", "revid": "287204", "url": "https://it.wikipedia.org/wiki?curid=1980975", "title": "Akbarpur (Ambedkar Nagar)", "text": " \nAkbarpur \u00e8 una suddivisione dell'India, classificata come \"municipal board\", di 33.889 abitanti, capoluogo del distretto di Ambedkar Nagar, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 25' 0 N e 82\u00b0 32' 60 E e ha un'altitudine di 84 .\nSociet\u00e0.\nEvoluzione demografica.\nAl censimento del 2001 la popolazione di Akbarpur assommava a 33.889 persone, delle quali 17.695 maschi e 16.194 femmine. I bambini di et\u00e0 inferiore o uguale ai sei anni assommavano a 5.456, dei quali 2.822 maschi e 2.634 femmine. Infine, coloro che erano in grado di saper almeno leggere e scrivere erano 21.282, dei quali 12.120 maschi e 9.162 femmine."}
{"id": "1980976", "revid": "149726", "url": "https://it.wikipedia.org/wiki?curid=1980976", "title": "Abu Ghorb", "text": ""}
{"id": "1980979", "revid": "1363832", "url": "https://it.wikipedia.org/wiki?curid=1980979", "title": "Slide Hampton", "text": "\u00c8 considerato uno dei pi\u00f9 grandi trombonisti di tutti i tempi.\nBiografia.\nNato in una famiglia che contava 12 figli (e tutti musicisti), gi\u00e0 a vent'anni suonava con la prestigiosa orchestra di Buddy Johnson, per poi passare in quella di Lionel Hampton, nel 1956. Nel 1959 fu l'arrangiatore della big band di Maynard Ferguson, collaborando nel frattempo con tutti i pi\u00f9 grandi musicisti della sua generazione, come Dizzy Gillespie, Art Blakey, Max Roach, Clifford Brown, Barry Harris ecc. Nel 1962 fond\u00f2 il suo primo ottetto con Freddie Hubbard e George Coleman fra gli altri, raggiungendo grande notoriet\u00e0 e registrando per la Atlantic e per la Columbia. Nel 1968 \u00e8 nella big band di Woody Herman, con cui avr\u00e0 la possibilit\u00e0 di fare un tour in Europa, continente che lo affasciner\u00e0 e in cui decider\u00e0 di rimanere per un po' di tempo. Torna negli Stati Uniti solo nel 1972 e nel 1977 d\u00e0 vita allo \"Slide Hampton and his World of Trombones\" un gruppo comprendente ben 9 tromboni nella sezione fiati e guida, insieme a Jimmy Heath, il gruppo \"Continuum\", che celebra le composizioni di Tadd Dameron. Nella sua carriera ha collaborato con artisti di tutti i generi come Diana Ross, Pierre Van Dormael, Dizzy Gillespie, Curtis Fuller, Melba Liston, Albert Mangelsdorff, Steve Turre, Monty Alexander, Martial Solal, Joachim K\u00fchn, James Newton, Pharoah Sanders, John Surman, Barre Phillips, Charles Mingus, Philly Joe Jones e Stu Martin. \nMolto importante \u00e8 il suo sodalizio con la cantante Dee Dee Bridgewater, lavorando per la quale riceve nel 2005 un Grammy Award. Slide Hampton \u00e8 stato inoltre arrangiatore ufficiale della Carnegie Hall Orchestra di New York."}
{"id": "1980980", "revid": "22475", "url": "https://it.wikipedia.org/wiki?curid=1980980", "title": "Jacques-\u00c9mile Lafon", "text": "Biografia.\nFu allievo di Antoine-Jean Gros e di Paul Delaroche e come loro fu un pittore accademico, apprezzato al tempo per i suoi dipinti religiosi.\nNel 1841 spos\u00f2 Marie-Antoinette Choiselat-Gallien, dalla quale avr\u00e0 sei figli, ed espose al Salon di Parigi ottenendo la medaglia d'oro per la \"Comunione della Vergine\" e \"San Pietro cammina sulle acque\"; nel 1859 ottenne la croce di cavaliere della Legion d'onore in riconoscimento della decorazione della cappella di Saint-Fran\u00e7ois-Xavier nella chiesa di Saint-Sulpice a Parigi.\nRicevette numerose commissioni statali. Nel 1850 lo stato francese gli commission\u00f2 un dipinto murale per la Cappella della Vergine nella chiesa abbaziale dell'abbazia di Saint-Pierre de Brant\u00f4me. Nel 1868 dipinse \"La battaglia di Mentana\", offerta dai cattolici francesi a papa Pio IX a ricordo dell'impresa garibaldina contro lo Stato pontificio sventata grazie alle armi francesi. Il papa gli rese una visita nel suo \"atelier\" decorandolo con le insegne dell'ordine di San Gregorio e poi concedendogli il titolo di conte romano. Il dipinto, gi\u00e0 conservato nel Palazzo del Quirinale, fin\u00ec poi in Vaticano. \nMolte sue opere sono conservate in diverse chiese francesi. Fra i suoi allievi si contano l'abate Joseph Bourigaud e Jean-Gustave Dose. Anche il suo quarto figlio, Fran\u00e7ois Lafon (1846-?) fu pittore, allievo del padre e di Alexandre Cabanel. Espose nel Salon dal 1875 con soggetti allegorici, mitologici e religiosi; fece anche ritratti. Il suo stile \u00e8 slanciato, grazioso, con un'impronta di sognante nostalgia."}
{"id": "1980983", "revid": "287204", "url": "https://it.wikipedia.org/wiki?curid=1980983", "title": "Auraiya", "text": " \nAuraiya (o Etawah) \u00e8 una suddivisione dell'India, classificata come \"municipal board\", di 64.598 abitanti, capoluogo del distretto di Auraiya, nello stato federato dell'Uttar Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 26\u00b0 28' 0 N e 79\u00b0 31' 0 E e ha un'altitudine di 136 .\nSociet\u00e0.\nEvoluzione demografica.\nAl censimento del 2001 la popolazione di Auraiya assommava a 64.598 persone, delle quali 34.137 maschi e 30.461 femmine. I bambini di et\u00e0 inferiore o uguale ai sei anni assommavano a 9.577, dei quali 5.021 maschi e 4.556 femmine. Infine, coloro che erano in grado di saper almeno leggere e scrivere erano 45.989, dei quali 25.873 maschi e 20.116 femmine."}
{"id": "1980984", "revid": "767487", "url": "https://it.wikipedia.org/wiki?curid=1980984", "title": "A Long Day's Night", "text": "A Long Day's Night \u00e8 il quarto album dal vivo della hard rock band Blue \u00d6yster Cult, pubblicato il 24 settembre del 2002, ma registrato il 21 giugno 2002 a Chicago. Quel giorno ricadeva il solstizio ed \u00e8 cos\u00ec spiegato il titolo dell'album."}
{"id": "1980996", "revid": "149727", "url": "https://it.wikipedia.org/wiki?curid=1980996", "title": "Stazione di Pirato", "text": ""}
{"id": "1981000", "revid": "1543377", "url": "https://it.wikipedia.org/wiki?curid=1981000", "title": "Marco Pappa", "text": "Carriera.\nClub.\nSi vincol\u00f2 alla squadra guatemalteca del CSD Municipal nell'anno 2004 all'et\u00e0 di 16 anni. Debutt\u00f2 professionalmente nella Lega guatemalteca nel mese di agosto del 2006 contro il Deportivo Petapa, ed il suo primo gol in prima squadra lo realizz\u00f2 contro il Real Madriz, squadra del Nicaragua, nel 2006, in una partita di Copa Interclubes UNCAF.\nHa militato nelle file del Chicago Fire, con cui firm\u00f2 il 30 luglio 2008 per un anno e mezzo in prestito dal CSD Municipal. Il suo primo match fu un'amichevole contro l'Everton inglese in cui gioc\u00f2 da titolare per 46 minuti. Ha fatto il suo debutto in MLS contro i Chivas USA, come titolare, il 2 agosto 2008.\nNell'estate 2012, dopo 109 presenze e 25 gol segnati, approda all'Heerenveen per 700.000 euro. Debutta con la sua nuova maglia il 21 ottobre in Heerenveen-Groningen 3-0 sostituendo Dani\u00ebl de Ridder al '80.\nIl primo febbraio 2014 il suo cartellino viene acquisito dai Seattle Sounders, permettendogli di tornare a giocare nella Major League Soccer dopo i due anni trascorsi in Europa.\nNazionale.\nPappa ha rappresentato la selezione del Guatemala U-17, U-20 e U-21 e recentemente l'U-23 nelle qualificazioni ai Giochi olimpici di Pechino 2008 e la Nazionale senior per le eliminatorie al Mondiale 2010."}
{"id": "1981004", "revid": "1318658", "url": "https://it.wikipedia.org/wiki?curid=1981004", "title": "Santuario di San Michele Arcangelo", "text": "Il santuario di San Michele Arcangelo si trova a Monte Sant'Angelo, sul Gargano, in provincia di Foggia. Il Santuario \u00e8 anche noto come Celeste Basilica, in quanto, secondo la tradizione, direttamente consacrato dall'Arcangelo Michele. Ha dignit\u00e0 di basilica minore, e fa parte dei maggiori centri di culto dell'Arcangelo dell'intero Occidente insieme alla sacra di San Michele in val di Susa e a Mont-Saint-Michel in Francia.\nStoria.\nIl luogo \u00e8 venerato a partire dal 490, anno in cui secondo la tradizione avvenne la prima apparizione dell'arcangelo Michele sul Gargano a san Lorenzo Maiorano. Un primo santuario venne costruito nel 493 sulla grotta dove avvenne l'apparizione e a partire dal VII secolo l'area garganica nella quale sorgeva il santuario, entr\u00f2 a far parte dei domini Longobardi poich\u00e9 compresa nei territori del Ducato di Benevento.\nL'opera di conversione dei Longobardi, gi\u00e0 avviata nel 589 dalla regina Teodolinda, venne completata sotto il regno di Cuniperto; il culto micaelico si svilupp\u00f2 quindi entro un contesto di religiosit\u00e0 arcaica, in cui trovava grande seguito la venerazione di quei santi percepiti come affini alle divinit\u00e0 di ascendenza norrena della tradizione germanica. All'Arcangelo Michele furono infatti attribuite le medesime virt\u00f9 guerriere un tempo adorate in Odino, dio germanico della guerra, guida verso l'aldil\u00e0, nonch\u00e9 protettore degli eroi e dei guerrieri.\nA San Michele vennero con il tempo dedicati svariati edifici religiosi, in particolare nel territorio del Ducato di Benevento, dove il primo epicentro del culto micaelico presso i Longobardi fu proprio il Santuario di San Michele Arcangelo e dal quale si diffuse in tutto il Regno Longobardo fino a essere presto considerato il santo patrono dell'intero popolo.\nIl Santuario di San Michele Arcangelo divenne quindi il principale centro di culto dell'arcangelo dell'intero Occidente, modello tipologico per tutti gli altri. Esso fu oggetto del mecenatismo monumentale sia dei duchi di Benevento, sia dei re installati a Pavia, che promossero numerosi interventi di ristrutturazione per facilitare l'accesso alla grotta della prima apparizione e per alloggiare i pellegrini. Il Santuario San Michele Arcangelo divenne cos\u00ec una delle principali mete di pellegrinaggio della cristianit\u00e0, tappa di quella variante della Via Francigena oggi chiamata \"Via Sacra Langobardorum\" che conduceva in Terra Santa. Il santuario infatti \u00e8 uno dei tre maggiori luoghi di culto europei intitolati a San Michele, insieme alla sacra di San Michele in val di Susa, e all'abbazia di Mont-Saint-Michel in Normandia.\nParticolare quantomeno curioso \u00e8 l'allineamento di questi tre siti geografici su di una linea retta, separati dalla stessa distanza. Altri ulteriori siti micaelici sembrerebbero trovarsi prolungando questa linea verso nord-ovest e sud-est, alimentando la leggenda della cosiddetta \"linea sacra di San Michele Arcangelo\", che la vorrebbe prodotta dal colpo di spada inflitto dall'Arcangelo a Satana per rimandarlo all\u2019inferno come narrato nel Libro dell'Apocalisse.\nIl santuario \u00e8 collegato con la citt\u00e0 di Lucca per alcuni importanti fatti, come la presenza del vescovo lucchese Alfonso Puccinelli, quale anche testimone dell'apparizione di San Michele nel 1656. A Lucca, nella chiesa di San Michele in Foro, vi si trova anche una statua molto simile a quella presente nel santuario di San Michele, donata dal vescovo Puccinelli alla Repubblica di Lucca come simbolo di ringraziamento alla citt\u00e0 d'origine, dopo l'apparizione del 1656.\nDopo la caduta del Regno longobardo nel 774 il santuario conserv\u00f2 la propria importante funzione all'interno della Langobardia Minor, sempre nell'ambito del Ducato del Benevento che in quello stesso anno si elev\u00f2, per iniziativa di Arechi II, al rango di principato. Quando anche Benevento cadde nel corso dell'XI secolo, del santuario di San Michele Arcangelo si presero cura prima i Normanni, poi gli Svevi e gli Angioini, che si legarono a loro volta al culto micaelico e intervennero ulteriormente sulla struttura del santuario stesso, modificandone la parte superiore e arricchendolo di nuovi apparati decorativi.\nI pellegrinaggi.\nNel corso dei secoli, milioni di pellegrini si sono recati in visita a questo luogo di culto cos\u00ec antico. Tra di essi numerosi papi (Gelasio I, Leone IX, Urbano II, Alessandro III, Gregorio X, Celestino V, Giovanni XXIII, Giovanni Paolo II) e sovrani (Ludovico II, Ottone III, Enrico II, Matilde di Canossa, Carlo d'Angi\u00f2, Alfonso V d'Aragona, Ferrante d'Aragona, Ferdinando il Cattolico). Anche San Francesco d'Assisi si \u00e8 recato nel 1216 in visita a San Michele Arcangelo, ma non sentendosi degno di entrare nella grotta, si \u00e8 fermato in preghiera e raccoglimento all'ingresso, baciando la terra e incidendo su una pietra il segno di croce in forma di \"T\" (Tau).\nIl riconoscimento UNESCO.\nIl 25 giugno 2011 il Santuario di San Michele Arcangelo di Monte Sant'Angelo diventa Patrimonio Mondiale dell'Umanit\u00e0 UNESCO con il circuito seriale \"\", entrando a far parte della schiera dei pi\u00f9 autorevoli Beni Culturali del mondo e cio\u00e8 nella \"World Heritage List\".\nIl riconoscimento della National Geographic.\nIl 5 gennaio 2014 la National Geographic Society (una delle pi\u00f9 grandi istituzioni scientifiche ed educative non profit al mondo) ha riconosciuto la Grotta di San Michele Arcangelo come una delle grotte sacre pi\u00f9 belle del mondo. Per la precisione la grotta micaelica \u00e8 stata posizionata all'ottavo posto nella top ten mondiale redatta dall'ente scientifico. Essa \u00e8 l'unica grotta italiana ad essere stata inserita nella lista delle prime dieci.\nArchitettura.\nLa struttura del Santuario risulta essere costituita da un livello superiore e da uno inferiore. Al livello superiore sono presenti il portale romanico e il campanile. Il campanile \u00e8 chiamato anche torre angioina in quanto fu eretta da Carlo d'Angi\u00f2 come ringraziamento a san Michele per la conquista dell'Italia meridionale ed \u00e8 modellato secondo lo schema delle torri di Castel del Monte.\nIl livello inferiore comprende la grotta, alla quale si accede direttamente dalla scalinata angioina, il museo devozionale e le cripte. La statua del Santo in marmo di Carrara fu scolpita da Andrea Sansovino ed \u00e8 datata 1507. Lo scultore raffigura San Michele Arcangelo che sorregge con la mano destra una Spada. La Sacra Spada simboleggia il potere sul male che gli viene da Dio. In quel periodo era vescovo di Manfredonia, la diocesi di cui faceva parte Monte Sant'Angelo, il cardinale Antonio del Monte, compaesano dello scultore e probabile committente dell'opera che rappresenta uno dei primi capolavori del Rinascimento nel sud dell'Italia. La grotta presenta al suo interno, oltre la statua del Santo, la cattedra episcopale e la statua di San Sebastiano. Le cripte si trovano in ambienti di et\u00e0 longobarda e servivano da entrata alla grotta. Vengono definitivamente abbandonate nel XIII secolo. Le iscrizioni lungo le pareti delle cripte, in alcuni casi a caratteri runici, testimoniano il notevole afflusso dei pellegrini provenienti da tutta l'Europa fin dall'epoca longobarda. Le cripte si sviluppano in due ambienti e in due fasi che fanno datare le costruzioni tra la fine del VII e l'inizio dell'VIII secolo. La prima parte delle cripte ha la forma di una galleria porticata, articolata in otto campate rettangolari. In questo ambiente sono stati esposte sculture provenienti principalmente dagli scavi del santuario. La seconda parte delle cripte \u00e8 di epoca longobarda e presentava due scale (una delle quali \u00e8 andata distrutta) che terminavano con una piccola platea con un'abside e un altare con numerose iscrizioni.\nLe apparizioni.\nLe apparizioni tradizionalmente legate al santuario sono quattro.\nPrima apparizione: l'episodio del toro.\nDatata 490, narra di un certo Elvio Emanuele, un ricco signore del Gargano, che aveva smarrito il pi\u00f9 bel toro della sua mandria; lo ritrov\u00f2 casualmente dentro una caverna inaccessibile. Gi\u00e0 tale situazione lo aveva incuriosito: nell'impossibilit\u00e0 di accedere nell'antro per recuperarlo, decise di ucciderlo scagliandogli una freccia con il suo arco; ma la freccia inspiegabilmente invert\u00ec la traiettoria e colp\u00ec il signorotto ferendolo. Meravigliato e intuendo una situazione sovrumana, Elvio si rec\u00f2 da Lorenzo Maiorano, santo vescovo di Siponto, all'epoca importante centro della pianura (oggi localit\u00e0 nel comune di Manfredonia), per raccontare l'accaduto. Dopo averlo ascoltato, il vescovo indisse tre giorni di preghiera e di penitenza al termine dei quali san Michele Arcangelo gli apparve in sogno dicendo: \"\"Io sono l'Arcangelo Michele e sto sempre alla presenza di Dio. La caverna \u00e8 a me sacra, \u00e8 una mia scelta, io stesso ne sono vigile custode. L\u00e0 dove si spalanca la roccia, possono essere perdonati i peccati degli uomini\" [...] \"Quel che sar\u00e0 chiesto nella preghiera, sar\u00e0 esaudito. Quindi dedica la Grotta al culto cristiano\"\". Il vescovo non diede per\u00f2 seguito alla richiesta dell'Arcangelo perch\u00e9 sul monte persisteva il culto pagano.\nDiverse sono le testimonianze scritte: una lettera inviata dal Papa Gelasio I nel 493-494 a Giusto, vescovo di Larino; un'altra lettera dello stesso Pontefice ad Herculentius, vescovo di Potenza (492-496); ed ancora una nota riportata dal Martirologio geronimiano sotto la data del 29 settembre. Il documento che per\u00f2 ha pi\u00f9 di altri ricostruito in maniera pi\u00f9 precisa e suggestiva l'insieme dei fatti miracolosi che danno origine al culto dell'Arcangelo Michele sul Gargano \u00e8 il \"Liber de apparitione santi Michaelis in Monte Gargano\", la cui stesura risale all'VIII secolo. La cura pastorale del santuario \u00e8 affidata dal 13 luglio 1996 alla Congregazione di San Michele Arcangelo.\nSeconda apparizione: l'episodio della vittoria.\nDue anni dopo, nel 492, Siponto si trovava sotto assedio da parte delle orde del re barbaro Odoacre (434-493). Allo stremo delle forze, il vescovo di Siponto ottenne dal nemico una tregua di tre giorni durante i quali si riun\u00ec insieme al popolo in preghiera. Qui riapparve l'Arcangelo promettendo loro la vittoria. Rincuorati dal messaggio, gli assediati uscirono dalla citt\u00e0 dando inizio ad una furiosa battaglia accompagnata da una tempesta di sabbia e grandine che si rovesci\u00f2 sugli invasori. Questi, spaventati, fuggirono. In segno di riconoscenza tutta la popolazione di Siponto sal\u00ec sul monte in processione. Ancora una volta, per\u00f2, il vescovo non os\u00f2 entrare nella grotta.\nTerza apparizione: l'episodio della dedicazione.\nNell'anno 493, in seguito alla vittoria, il vescovo Lorenzo Maiorano, intenzionato ad eseguire l'ordine dell'Arcangelo di consacrare la spelonca a san Michele in segno di riconoscenza, si rec\u00f2 a Roma da Papa Gelasio I il quale espresse parere positivo sulla vicenda ordinandogli di entrare nella grotta e consacrarla insieme ai vescovi della Puglia dopo un digiuno di penitenza. Confortato da ci\u00f2, il vescovo esegu\u00ec l'ordine: l'Arcangelo per\u00f2 apparve per la terza volta al santo vescovo annunciando che la cerimonia di consacrazione non sarebbe stata necessaria poich\u00e9 egli stesso aveva consacrato la grotta con la sua presenza. Il vescovo ordin\u00f2 allora la costruzione di una chiesa dinnanzi all'ingresso della grotta, che venne dedicata all'Arcangelo Michele il 29 settembre 493. La sacra grotta rimane fino ai giorni nostri come un luogo di culto mai consacrato da mano umana e ricevette nel corso dei secoli il titolo di \"Celeste Basilica\".\nQuarta apparizione.\nNel 1656 tutta l'Italia meridionale era infestata dalla peste. L'arcivescovo lucchese Alfonso Puccinelli decise allora, non trovando altra soluzione per contrastare l'epidemia, di rivolgersi a san Michele con preghiere e digiuni. All'alba del 22 settembre, assorto in preghiera in una stanza del palazzo vescovile di Monte Sant'Angelo, avvert\u00ec come un terremoto e subito dopo San Michele gli apparve ordinandogli di benedire i sassi della sua grotta scolpendo su di essi il segno della croce e le lettere M. A. (Michele Arcangelo). Chiunque avesse devotamente tenuto con s\u00e9 quelle pietre sarebbe stato immune dalla peste. L'arcivescovo esegu\u00ec l'ordine dell'Arcangelo e la citt\u00e0 fu subito libera dalla peste. A ricordo e per eterna gratitudine del miracolo, l'arcivescovo fece innalzare un monumento al santo nella piazza della citt\u00e0, dove ancora oggi si trova, di fronte al balcone della stanza dove tradizione vuole sia avvenuta l'apparizione. L'iscrizione recita: \"AL PRINCIPE DEGLI ANGELI - VINCITORE DELLA PESTE - PATRONO E CUSTODE - MONUMENTO DI ETERNA GRATITUDINE - ALFONSO PUCCINELLI - 1656\". L'arcivescovo Puccinelli fece anche scolpire una statua omologa con la pietra delle grotte vicine al luogo dell'apparizione, da donare alla Repubblica di Lucca (sua citt\u00e0 di origine), come simbolo di ringraziamento, dove si trova tuttora nella chiesa di San Michele in Foro."}
{"id": "1981006", "revid": "119695037", "url": "https://it.wikipedia.org/wiki?curid=1981006", "title": "Chiese di Giugliano", "text": ""}
{"id": "1981007", "revid": "125753275", "url": "https://it.wikipedia.org/wiki?curid=1981007", "title": "Compagnia goliardica Mario Baistrocchi", "text": "La Compagnia goliardica Mario Baistrocchi \u2013 o semplicemente Bai \u2013 \u00e8 una storica compagnia teatrale di Genova composta di attori e ballerini non professionisti.\nAttiva dal 1913, \u00e8 formata da studenti ed ex-studenti dell'Universit\u00e0 degli studi di Genova scelti con apposite selezioni, che quasi annualmente (le sospensioni sono coincise per lo pi\u00f9 con i periodi bellici) mettono in scena spettacoli di teatro di variet\u00e0 e musical articolati su \"sketch\" con \"gag\" di satira sociale, politica e di costume.\nOggetto delle rappresentazioni sono per lo pi\u00f9 figure politiche, le istituzioni del \"potere\" (imprenditoriale, sportivo, ecc.) e, pi\u00f9 in generale, l\"'establishment\" della cultura ufficiale. Gli spettacoli sono tutti interpretati da attori-ballerini maschi spesso \"en travesti\", con frequenti finali a sorpresa caratterizzati da lanci di ortaggi e carta igienica che salutano il ballo classico dei danzatori in \"tut\u00f9\" o il \"can-can\" finale eseguito con gli artisti in gu\u00eapi\u00e8re.\nI proventi sono devoluti in beneficenza.\nStoria.\nIl primo spettacolo dell'Associazione Genovese Universitaria a essere organizzato e messo in scena al Teatro Paganini di via Caffaro (oggi non pi\u00f9 esistente) da Baistrocchi e dal suo gruppo di amici, con il sostegno dell'allora rettore Edoardo Maragliano, fu \u2013 nell'autunno-inverno del 1913 \u2013 \"L'allegra brigata\". Per raccogliere i fondi necessari per acquistare gli abiti di scena, i goliardi futuri \"attori\" dovettero ricorrere a collette fra conoscenti e parenti.\nA questo primo spettacolo fece seguito l'anno successivo, in virt\u00f9 del successo ottenuto alla prima uscita, un nuovo titolo: \"Cercando la via...\", che and\u00f2 in scena in prima rappresentazione il 20 aprile 1914. Forse inizialmente gli interpreti non erano unicamente maschi, ma questa regola fu introdotta durante la prima guerra mondiale, con la morte di Mario Baistrocchi.\nLo stesso rettore dell'Universit\u00e0 di Genova Edoardo Maragliano incoraggi\u00f2 l'iniziativa dei giovani studenti. Con l'utile degli spettacoli la Compagnia goliardica finanziava la Cassa degli studenti poveri, iniziando una consuetudine di spirito di beneficenza che ha sempre caratterizzato la compagnia.\nEra in corso l'organizzazione della terza edizione della rivista quando, nel 1915, scoppi\u00f2 la prima guerra mondiale e Mario Baistrocchi fu chiamato al fronte. Come tenente dei granatieri fu a Caporetto e, al comando del suo plotone, mentre si lanciava al contrattacco sulla Bainsizza per fermare l'avanzata austro-ungarica, rimase ucciso da due pallottole alla fronte.\nIn tempo di pace la compagnia non ha smesso di rappresentare pressoch\u00e9 annualmente uno spettacolo (nuovo o in ripresa), da replicare in pi\u00f9 teatri cittadini (prettamente il Politeama Genovese e il Teatro Rina e Gilberto Govi a Bolzaneto) in una sessantina di date nel periodo di Natale.\nAll'interno della compagnia vige un \"codice d'onore\" (detto \"del Baistrocchino\") che i \"goliardi d'\u00e8lite\" sono tenuti a osservare..\nLa compagnia \u00e8 stata anche un laboratorio di formazione per professionisti affermati del mondo dello spettacolo: fra questi Popi Perani, Enzo Tortora, Paolo Villaggio e pi\u00f9 di recente Maurizio Lastrico, Adolfo Margiotta, Enzo Paci. Dal 1958 in poi, per parecchi anni, le musiche portano la firma di Umberto Bindi. Perani e Tortora firmarono a quattro mani i copioni delle edizioni del 1950 e 1952, mentre Villaggio fu autore dei testi di diverse edizioni fra il 1956 e il 1966. \nLa Baistrocchi nei primissimi anni settanta partecip\u00f2 ad una memorabile goliardata: l'accoglienza al porto degli ignari marinai di una portaerei nucleare statunitense in rada, al canto dell'inno militare \u201cOkinawa\u201d in una versione opportunamente storpiata con termini burleschi in dialetto genovese.\nLa Baistrocchi promuove un riconoscimento \u2013 il \"Goliardo d'oro\" \u2013 che viene assegnato ad amici della compagnia (nel 2002 \u00e8 andato a Renzo Arbore). Amici della Baistrocchi sono o sono stati, inoltre, fra gli altri, Gualtiero Schiaffino (autore anche di alcuni testi destinati alla compagnia) e il senatore Alfredo Biondi.\nL'attivit\u00e0 della compagnia \u00e8 raccontata in un documentario che raccoglie i momenti migliori delle stagioni recenti della compagnia, pubblicato in DVD nel 2008 con il titolo \"Una leggenda chiamata \"Baistrocchi\"\". \nNel corso degli anni 2020 e 2021 i filmati degli spettacoli andati in scena tra il 2016 e il 2020 sono stati trasmessi in differita e in pi\u00f9 riprese dall'emittente televisiva locale Primocanale. \nRappresentazioni.\nDal 1913 la Compagnia goliardica M. Baistrocchi ha messo in scena decine di canovacci, alla cui stesura hanno collaborato \u2013 quasi sempre in forma collettiva \u2013 diversi autori, fra cui Enzo Tortora e Paolo Villaggio, tra il 1950 e il 1966, Giovanni Borghi tra il 1961 e il 1988, Edoardo Quistelli dal 1989 ad oggi.\nMolti titoli sono stati ripresi pi\u00f9 volte, in forma adattata e aggiornata con le novit\u00e0 del tempo. Nel 1957, lo spettacolo \"Sette lo chiamano pap\u00e0\" (di Moscadelli/Tiso/Ferrari) per cause imprecisate non and\u00f2 in scena, nonostante Enzo Tortora ne avesse gi\u00e0 parlato durante una trasmissione di \"Campanile Sera\".\nDi seguito sono riportati alcuni dei titoli degli spettacoli di rivista messi in scena dalla compagnia:"}
{"id": "1981017", "revid": "1452073", "url": "https://it.wikipedia.org/wiki?curid=1981017", "title": "Lampada di Wood", "text": "Per Lampada di Wood (dal nome dello scienziato statunitense Robert Williams Wood) o luce nera (\"Luce di Wood\" o \"Black light\" in inglese) si intende una sorgente luminosa che emette radiazioni elettromagnetiche prevalentemente nella gamma degli ultravioletti e, in misura trascurabile, nel campo della luce visibile. In molti campi la Lampada di Wood \u00e8 anche detta semplicemente \"lampada UV\".\nL'invenzione e la conseguente prima realizzazione di un dispositivo in grado di emettere radiazione di questo genere si deve a William H. Byler.\nRealizzazione.\nUna lampada di Wood pu\u00f2 essere realizzata con gli stessi processi di costruzione di una lampada fluorescente, con la differenza che il vetro del tubo non \u00e8 rivestito internamente con polvere fluorescente, ma pu\u00f2 essere o colorato di blu o viola scuro tramite ossido di nichel, oppure totalmente nero. Il suddetto vetro \u00e8 chiamato vetro di Wood. Se il vetro \u00e8 colorato, ma comunque trasparente, gli ultravioletti che possono essere dannosi sono bloccati, ma viene fatta passare un po' di luce visibile per capire se la lampada \u00e8 in funzione o no; un vetro totalmente nero, invece, non lascia passare neanche la luce visibile e non vi \u00e8 modo di capire a colpo d'occhio se la lampada stia funzionando, se non tramite il fenomeno della fluorescenza nei pressi di essa.\nSicurezza.\nUna lampada di Wood per scopi non particolari dovrebbe produrre una radiazione ultravioletta mantenuta nel campo dell'UV-A, senza coinvolgere i campi UV-B e UV-C: in questo modo, l'utilizzo anche prolungato dello strumento rimane sicuro (gli ultravioletti di tipo B e C sono in grado di modificare il DNA umano, mentre quelli di tipo A no).\nImpieghi.\nUna lampada di Wood produce luce non direttamente visibile dall'occhio umano; tuttavia pu\u00f2 essere impiegata per illuminare materiali su cui una radiazione ultravioletta induce effetti di fluorescenza e fosforescenza. Possibili applicazioni di queste propriet\u00e0 si hanno nella lotta alla falsificazione delle banconote, tramite l'utilizzo di verifica banconote o nella ricerca di fessure in strutture metalliche rivestite di materiale reattivo ai raggi UV.\nUn diverso campo di impiego si ha nella individuazione di macchie da liquidi organici non visibili a occhio nudo.\nIn medicina la lampada di Wood pu\u00f2 essere impiegata per evidenziare alcune infezioni da funghi, come la pitiriasi versicolor da \"Malassezia furfur\", nel qual caso si evidenzia una fluorescenza gialla, e diverse altre malattie a carico della pelle, ad esempio la vitiligine, con fluorescenza bianca.\nIn microbiologia la lampada di Wood pu\u00f2 essere impiegata per la lettura e il conteggio di colonie e pozzetti da terreni di isolamento per i batteri che alla luce UV risultano fluorescenti.\nIn paleografia la lampada viene spesso impiegata per identificare simboli o lettere su pergamene o papiri altrimenti illeggibili a occhio nudo.\nIn merceologia alimentare la lampada \u00e8 usata per rilevare la infestazione da funghi di prodotti alimentari.\nIn restauro viene utilizzata perch\u00e9 la fluorescenza ultravioletta \u00e8 immediatamente visibile: le vernici risultano opalescenti, biancastre. Tale lampada individua la presenza di vari colori, tra i quali il verderame che, attraverso la lampada, appare diverso dalle ridipinture, con le quali talvolta pu\u00f2 essere scambiato.\nAlcuni pigmenti fluorescenti sono utilizzati, con scopi di sicurezza anticontraffazione, a partire dagli anni sessanta, per la fabbricazione della carta da destinare alle carte valori e ai francobolli; tali pigmenti sono resi fluorescenti dalla lampada. In filatelia viene utilizzata la lampada di Wood per verificare appunto il tipo di carta dei francobolli e distinguere le varie emissioni a seconda della loro fluorescenza.\nNelle discoteche e nei luna park, le lampade di Wood sono ampiamente usate per scopi ludici, creando effetti di fluorescenza su vestiti (spesso il candeggio \u00e8 ottenuto con prodotti fluorescenti), occhi e denti (contenenti fluoro).\nAppositi traccianti fluorescenti solubili nell'olio lubrificante dei compressori vengono impiegati per individuare, tramite una lampada di Wood, l'origine di eventuali perdite di refrigerante nei circuiti frigoriferi."}
{"id": "1981020", "revid": "729019", "url": "https://it.wikipedia.org/wiki?curid=1981020", "title": "Mario Baistrocchi", "text": "Biografia.\nNacque a Buenos Sires, Argentina, 18 febbraio 1892 da una famiglia di origine parmense. Il padre Ettore, medico anatomo-patologo si era temporaneamente trasferito nella capitale argentina per esercitare la propria professione presso l'Ospedale Italiano. Successivamente rientr\u00f2 in Italia per compiere gli studi in giurisprudenza presso l'universit\u00e0 di Genova. Nel 1913 fond\u00f2 la compagnia universitaria che in seguito avrebbe preso il suo nome.\nNel maggio 1913 present\u00f2 con buon successo presso il Teatro Paganini \"L'allegra brigata\" di Morici e Paltrinieri, mentre l'anno successivo fu la volta di \"Cercando la via\", dell'avvocato Sandro Canessa e dell'ingegnere-poeta Bruno Gallingani.\nMentre era in organizzazione lo spettacolo per il 1915, fu richiamato alle armi in vista dell'entrata in guerra del Regno d'Italia. Arruolato nell'arma del Genio, parte invece per la zona di combattimento come allievo ufficiale volontario nel corpo dei granatieri. Promosso sottotenente fu gravemente ferito nell'aprile 1916 a Oslavia, trascorrendo un periodo di convalescenza a Genova, al termine del quale rientr\u00f2 al fronte.\nPromosso tenente, viene insignito della medaglia di bronzo al valor militare per essersi distinto nel corso dell'undicesima battaglia dell'Isonzo. mor\u00ec in combattimento il 30 ottobre 1917 sul della pianura friulana, colpito alla fronte durante un assalto per fermare l'avanzata austriaca dopo Caporetto.\nLa laurea d'onore alla memoria gli venne conferita in una solenne cerimonia dall'ateneo genovese il 28 maggio 1918. Gi\u00e0 proposto due volte per encomi, gli fu assegnata dal re Vittorio Emanuele III la medaglia d'argento al valor militare alla memoria quale esempio di fede patriottica e ardimento nella battaglia che precedette la campagna sulla Bainsizza.\nA lui \u00e8 dedicato il racconto \"Sette Rose\" di Camilla Bisi, pubblicato nel volume \"Essere donna\" (Masini, 1934), incentrato su un dono da lei ricevuto quando i due erano compagni di universit\u00e0 prima della guerra.\nNel 1964, nel nome di Baistrocchi, e in occasione del cinquantesimo anno di fondazione della compagnia, l'universit\u00e0 di Genova ha istituito una borsa di studio. Un ulteriore premio di studio \"Mario Baistrocchi\" \u00e8 stato istituito, sempre dall'ateneo genovese, nell'anno accademico 2001-2002.\nGli \u00e8 stata inoltre dedicata una piazza in Genova."}
{"id": "1981024", "revid": "285237", "url": "https://it.wikipedia.org/wiki?curid=1981024", "title": "Insegne britanniche", "text": ""}
{"id": "1981026", "revid": "121802584", "url": "https://it.wikipedia.org/wiki?curid=1981026", "title": "Ewen Bremner", "text": "Biografia.\nFiglio di due insegnanti d'arte, frequentava la Davidsons Mains Primary School e la Portobello High School. Inizialmente voleva diventare un clown da circo, ma entr\u00f2 poi nello show-business in seguito ad una possibilit\u00e0 offertagli dal regista televisivo Richard D. Brooks. Debutt\u00f2 interpretando piccole parti sia per la televisione che per il cinema, alternando ruoli drammatici e comici, ma sono stati proprio questi ultimi a consentirgli la fama.\n\u00c8 noto soprattutto per aver interpretato il ruolo del simpatico e sfortunato Spud nel film \"Trainspotting\" di Danny Boyle, ispirato all'omonimo romanzo di Irvine Welsh, al fianco di Ewan McGregor e Robert Carlyle. Da giovane, a teatro, aveva interpretato il personaggio di McGregor, nello spettacolo Trainspotting.\nBremner ha offerto altre interpretazioni importanti in \"Pearl Harbor\", in \"Black Hawk Down\" e in \"Il cacciatore di giganti\". In pi\u00f9 \u00e8 stato scelto per interpretare ruoli in alcuni film di Woody Allen.\nDoppiatori italiani.\nNelle versioni in italiano dei suoi film, Bremner \u00e8 stato doppiato da: "}
{"id": "1981032", "revid": "1573940", "url": "https://it.wikipedia.org/wiki?curid=1981032", "title": "Karl Shuker", "text": "Laureato in zoologia all'Universit\u00e0 di Leeds ed in zoologia e fisiologia comparata all'Universit\u00e0 di Birmingham, lavora a tempo pieno come autore e consulente indipendente. Appare frequentemente in televisione e alla radio nell'ambito di trasmissioni sul tema della di criptozologia. Michael Newton ha detto di lui: \"oggi Shuker \u00e8 globalmente riconosciuto come un autore ed un ricercatore di tutti gli aspetti della vita animale e dei fenomeni inspiegabili, l'erede di Heuvelmans stesso.\" \nShuker \u00e8 autore di centinaia di articoli e di tredici libri. Numerosi criptidi oggetto di attenzione nell'ambito della criptozoologia sono stati inizialmente introdotti da lui. \u00c8 consulente zoologico per il \"Guinness dei primati\". Una specie di Loricifera, \"Pliciloricus shukeri\", prende il nome da lui (2005)."}
{"id": "1981037", "revid": "18956886", "url": "https://it.wikipedia.org/wiki?curid=1981037", "title": "Fiume Caffaro", "text": ""}
{"id": "1981044", "revid": "729019", "url": "https://it.wikipedia.org/wiki?curid=1981044", "title": "Rinite allergica", "text": "La rinite allergica (indicata anche come raffreddore allergico) \u00e8 una patologia infiammatoria acuta e ricorrente a carico della mucosa nasale dovuta a una reazione di un antigene esogeno (allergene).\nEpidemiologia.\nLa rinite allergica rappresenta l'affezione pi\u00f9 comune a carico delle alte vie aeree e si ritiene che circa il 20% della popolazione sia affetta da questa patologia. Bench\u00e9 possa verificarsi a tutte le et\u00e0 l'esordio \u00e8 comune nel periodo puberale e comunque prima dei 20 anni. Tipica della rinite allergica \u00e8 il profilo evolutivo, con periodi di remissione e riacutizzazioni che tendono a seguire i cicli stagionali. Con il passare degli anni sono possibili mutamenti per quanto riguarda la gravit\u00e0 dei disturbi (pattern in crescendo o in decrescendo, se in quest'ultimo caso la rinite allergica spesso pu\u00f2 non verificarsi pi\u00f9) e, pur sempre se ci fossero, il numero di altre sostanze alle quali si \u00e8 allergici.\nEziologia e patogenesi.\nFisiologicamente la mucosa respiratoria \u00e8 esposta al contatto con molti antigeni presenti nell'aria inspirata: in questo contesto si realizza una reazione immunitaria con produzione di anticorpi che tuttavia non hanno un significato patologico. Patologicamente, una eccessiva reattivit\u00e0 del sistema immune o un deficit costitutivo o momentaneo di IgA possono portare a un'esuberante risposta degli anticorpi con produzione di anticorpi della famiglia delle IgE. La porzione Fc delle IgE pu\u00f2 legarsi a recettori presenti nella superficie dei mastociti (Fc\u03b5RI e Fc\u03b5RII) e, se presente la molecola antigenica, scatenare una trasduzione di segnale intracellulare che ha come conseguenza il rilascio di mediatori primari dell'allergia quali istamina, leucotriene D, fattore chemiotattico eosinofilo e fattore di attivazione piastrinica. Queste sostanze causano:\nQuesti momenti patologici sono responsabili dell'ostruzione nasale, dell'idrorrea, del prurito, degli starnuti e possono innescare anche asma bronchiale. \nCondizione necessaria affinch\u00e9 si realizzino questi fenomeni \u00e8 l'alterata produzione di IgE che si realizza in un contesto di inadeguata risposta immune: in questo senso \u00e8 stato documentato come individui allergici siano caratterizzati da una risposta immune indirizzata verso la componente umorale (linfociti T CD4 Th2) grazie a un pattern citochinico caratterizzato dalla presenza sproporzionata di IL-4, IL-5, IL-6 e IL-10.\nIl profilo clinico-patologico riflette la natura dell'allergene: questo significa che, mentre la rinite allergica dovuta alla presenza di pollini ha un carattere stagionale, la forma dovuta alla presenza di forfora di animali domestici o agli escrementi dell'acaro \"Dermatophagoides pteronyssinus\" tende invece a essere perenne.\nAnatomia patologica.\nNella fase acuto-critica l'epitelio appare iperplastico, con cellule mucipare in intensa attivit\u00e0 mitotica e infiltrazione mastocitica. I tessuti appaiono edematosi, con turbinati di colore biancastro e ricoperti da uno strato sieroso translucido: in alcuni casi \u00e8 possibile osservare lo sviluppo di degenerazione polipoide. Nei periodi intercritici non vi sono alterazioni evidenti.\nProfilo clinico.\nLa fase acuto-critica \u00e8 caratterizzata da:\nIl soggetto \u00e8 in grado di riferire la relazione tra gli attacchi e le esposizione a fattori scatenati (pelo di animali domestici, periodi di remissione stagionale). Nel caso di cronicizzazione, l'ostruzione alla respirazione nasale pu\u00f2 manifestarsi anche nei periodi intercritici.\nNel soggetto affetto da rinite allergica cronica \u00e8 possibile che si presenti un ulteriore sintomo da non sottovalutare, ovvero l'eccessiva sonnolenza diurna. Tale sintomo si manifesta per il fatto che il sonno notturno \u00e8 frammentato da numerosi microrisvegli; questo fenomeno pu\u00f2 essere dovuto all'ostruzione nasale, che provoca a sua volta un disturbo di respirazione nel sonno, ma anche all'infiammazione della mucosa nasale, infatti durante un'infiammazione vengono prodotti numerosi agenti proinfiammatori (come le citochine) che possono agire direttamente a livello centrale. Difatti in questi pazienti \u00e8 di pi\u00f9 frequente riscontro anche la depressione nella quale, secondo le ultime ricerche, sono implicati proprio dei processi neuroinfiammatori.\nProfilo diagnostico.\nIn un contesto anamnestico compatibile, la rinoscopia \u00e8 in grado di dimostrare la tumefazione della mucosa nasale che ricopre i turbinati, di colore pallido e ricoperta da un film sieroso. All'ispezione la cute del volto del soggetto appare edematosa e iperemica, soprattutto a livello periorbitario e perinasale. La dimostrazione della sensibilizzazione allergica avviene tramite un test di cutireazione (\"prick test\") che si allestisce appoggiando su piccole lesioni praticate nella cute del soggetto (si utilizza un ago sterile) una serie di gocce contenenti estratti allergeni diversi. La comparsa di una reazione cutanea (pomfo) localizzata \u00e8 probativa della sensibilizzazione. Si utilizza una goccia di istamina al fine di valutare l'attendibilit\u00e0 del test (controllo positivo). Ulteriori approfondimenti sono:\nTerapia.\nIl primo presidio terapeutico \u00e8 l'allontanamento degli allergeni, onde diminuire la frequenza delle fasi acute. In queste ultime si rende necessario l'impiego locale di vasocostrittori (agonisti alfa adrenergici), antistaminici e corticosteroidi. Pu\u00f2 essere associata una terapia sistemica a base di antistaminici e corticosteroidei. I dati allergometrici possono essere usati per impostare una terapia desensibilizzante specifica basata su microdosi di allergene assunte per via sublinguale: in tal modo si innesca un'intensa risposta anticorpale basata sulle IgA che riduce il rischio di contatto tra l'antigene e le IgE."}
{"id": "1981047", "revid": "1573940", "url": "https://it.wikipedia.org/wiki?curid=1981047", "title": "Epipygidae", "text": "Epipygidae , \u00e8 una piccola famiglia di insetti dell'Ordine dei Rincoti Omotteri, superfamiglia Cercopoidea. La famiglia, di recente descrizione, \u00e8 ancora poco conosciuta, con informazioni dedotte esclusivamente dagli esemplari conservati nelle collezioni. Secondo (2001) esistono ancora migliaia di specie di Cercopoidei sconosciute, distribuite nelle regioni tropicali, ed \u00e8 presumibile che un numero imprecisato di queste rientrino nella famiglia degli Epipygidae.\nDescrizione.\nGli adulti hanno capo metagnato largo, con area fronto-clipeale convessa e relativamente meno ampia rispetto agli altri Cercopoidei. \u00c8 provvisto di due ocelli, disposti nel vertice fra gli occhi. Le antenne sono brevi e sottili, inserite davanti agli occhi ai lati della regione fronto-clipeale. Gli occhi sono grandi e globosi, disposti alle estremit\u00e0 laterali del capo come in tutti i Cicadomorfi. Alla vista laterale sono retratti rispetto alla fronte, sormontati dal pronoto e toccano quasi l'inserzione delle ali anteriori.\nIl torace presenta il pronoto con margine anteriore convesso, incuneato in avanti fra gli occhi; il margine posteriore ha un profilo trapezoidale. Il mesonoto ha una forma triangolare, con scutello molto pi\u00f9 breve della commissura fra le ali anteriori.\nLe ali anteriori sono ben sviluppate e pi\u00f9 lunghe dell'addome, differenziate in tegmine. In fase di riposo sono ripiegate a tetto tenute quasi verticalmente combaciando posteriormente. Una sutura che decorre dalla base al margine posteriore suddivide la tegmina in una regione posteriore (con ala dispiegata) o dorsale (con ala ripiegata) detta \"clavo\" e una regione remigante detta \"corio\". Le zampe posteriori sono di tipo saltatorio. Le tibie posteriori presentano un processo spinoso sul margine esterno e terminano all'apice con un'espansione ornata da una corona formata da due serie di spine.\nL'addome delle femmine \u00e8 provvisto di un ovopositore sottile.\nBiologia.\nLe conoscenze relative a questa famiglia derivano esclusivamente da esemplari conservati nelle collezioni, perci\u00f2 le informazioni sulla loro biologia sono dedotte sulla base di correlazioni con la morfologia. Non si conoscono esemplari in stadio giovanile, ma si ritiene che gli stadi preimmaginali degli Epipygidae non producono la massa schiumosa tipica della generalit\u00e0 dei Cercopoidei.\nLa conformazione dell'area fronto-clipeale, pi\u00f9 piccola di quella degli altri Cercopoidei, fa ritenere che la pompa faringeale degli Epipygidae sia poco sviluppata e che la loro alimentazione sia finalizzata fondamentalmente a ripristinare i fluidi corporei, mentre l'energia sarebbe ricavata dalle riserve adipose accumulate nel corso dello sviluppo postembrionale.\nNon si hanno informazioni attendibili sulle piante ospiti. \nHabitat e diffusione.\nL'areale degli Epipygidae \u00e8 molto frammentato e limitato alla regione neotropicale. L'habitat \u00e8 rappresentato dalla foresta pluviale tropicale che si estende lungo la costa nel Centro America, in Colombia e in Venezuela o in zone montane oltre i 2600 m in alcune stazioni frammentate nelle Ande e nel Brasile. Non \u00e8 dato sapere se la frammentazione dell'areale sia dovuta all'esistenza di faune relitte oppure ad un'insufficiente conoscenza della famiglia.\nLa famiglia sembra sia assente nelle regioni aride e in quelle soggette ad una marcata stagionalit\u00e0. Diverse ipotesi esistono in merito al ciclo, in base ai periodi in cui sono stati raccolti gli adulti, alla distribuzione delle piogge, alla comparazione con gli habitat che ospitano altri Cercopoidei. In particolare si ipotizza che gli Epipygidae abbiano un lungo periodo di quiescenza allo stadio di uovo oppure uno sviluppo postembrionale piuttosto lungo. Gli adulti avrebbero una vita piuttosto breve, dell'ordine di 1-2 mesi al massimo, a differenza di altri Cercopoidei tropicali, che possono invece vivere per diversi mesi.\nSistematica.\nLa famiglia comprende poche specie, distribuite fra tre generi:\nCome si \u00e8 detto in precedenza, questo numero ridotto \u00e8 dovuto ad una scarsa conoscenza della famiglia. Inoltre, diversi esemplari conservati nelle collezioni non \u00e8 stata ancora fatta la descrizione e, quindi, l'inquadramento sistematico."}
{"id": "1981050", "revid": "287204", "url": "https://it.wikipedia.org/wiki?curid=1981050", "title": "Istituto Maffei di Torino", "text": "L'Istituto Maffei \u00e8 stato uno storico istituto scolastico torinese di istituzione privata, fondato nel 1864. Tra i suoi docenti annover\u00f2 anche lo scrittore Cesare Pavese, mentre tra i suoi allievi ricordiamo Piero Chiambretti e l'attrice Gaia Germani. Ha chiuso i battenti nel 1995.\nStoria.\nL'Istituto Maffei di Torino \u00e8 stato fondato nel 1864 dalla nobildonna professoressa Albina Maffei.\nNel 1920, preside il professore Salvatore Lupica, fu la prima scuola ad organizzare corsi di recupero per i giovani di ritorno dalla guerra. Negli anni venti, quando fra i docenti annoverava anche Cesare Pavese, ospit\u00f2 i corsi della famosa Scuola Internazionale di Commercio \"Garnier\" di Zurigo. \nNel 1954 istitu\u00ec la prima scuola elementare a \"tempo pieno\" che risolse il problema dei genitori entrambi impegnati.\nLa sede storica dell'Istituto era dapprima in un edificio di piazza San Carlo, al civico 182 e, successivamente, di via Maria Vittoria, sempre a Torino; il primo aprile 1968 l'Istituto si trasfer\u00ec nel moderno \"Palazzetto Maffei\" situato in corso Regina Margherita sino all'anno della chiusura della scuola. L'Istituto Maffei copriva le scuole dalla materna alle superiori e si distinse per la grande offerta di attivit\u00e0 pomeridiane per i suoi studenti, in primis in campo musicale, grazie alla passione del preside Giorgio Lupica: il suo \"Piccolo Coro del Maffei\" partecip\u00f2 musicalmente a varie trasmissione televisive e radiofoniche, tra cui anche famosi tormentoni dei \"Caroselli\" durante gli anni Settanta (\u00e8 rimasta celebre la canzone \"El Merendero\", realizzata con i Los Gildos)."}
{"id": "1981051", "revid": "339392", "url": "https://it.wikipedia.org/wiki?curid=1981051", "title": "Bandiera del Regno di Jugoslavia", "text": ""}
{"id": "1981054", "revid": "716642", "url": "https://it.wikipedia.org/wiki?curid=1981054", "title": "Jos\u00e9 Manuel Contreras", "text": "Carriera.\nNazionale.\nHa partecipato a tre edizioni della CONCACAF Gold Cup (2007, 2011 e 2015)."}
{"id": "1981059", "revid": "149726", "url": "https://it.wikipedia.org/wiki?curid=1981059", "title": "Nicandro di Colofone", "text": ""}
{"id": "1981062", "revid": "115834983", "url": "https://it.wikipedia.org/wiki?curid=1981062", "title": "Comina (Friuli-Venezia Giulia)", "text": " La Comina \u00e8 un'area prevalentemente agricola situata tra la periferia nord di Pordenone e i comuni di Roveredo in Piano, San Quirino e Cordenons.\nIl 7 agosto 1910 vi fu fondata la prima scuola di aviazione civile italiana che venne presto rilevata dal Regio Esercito che nel frattempo aveva realizzato ad Aviano, a breve distanza dalla Comina, un altro campo di aviazione. \nDall'agosto 1915 era la sede in zona di guerra della 1\u00aa Squadriglia Caproni fino al 31 ottobre 1917, dal 17 ottobre 1915 della 3\u00aa Squadriglia fino al 2 novembre, dal 1 febbraio 1916 della 2\u00aa Squadriglia caccia fino al 2 marzo, dal 5 aprile 1916 della 8\u00aa Squadriglia per l'artiglieria che dal 15 aprile diventa 48\u00aa Squadriglia fino al 30 aprile, dal 26 aprile 1916 della 8\u00aa Squadriglia fino al 2 novembre 1917, dall'ottobre 1916 della 13\u00aa Squadriglia fino al 31 ottobre 1917, dal maggio 1917 del IV Gruppo (poi 4\u00ba Gruppo volo) fino al dicembre 1917 e dal 23 maggio 1917 della 5\u00aa Squadriglia fino al 1\u00ba giugno.\nDopo la Battaglia di Caporetto viene occupato dagli austriaci. Dal dicembre 1918 era la sede del XII Gruppo (poi 12\u00ba Gruppo caccia) fino all'aprile 1919. Il campo di Aviano divent\u00f2 poi l'Aeroporto militare di Aviano \"M. Pagliano e L. Gori\", utilizzato dall'USAF; in Comina si trovano un aerocampo per uso civile ed una scuola di volo.\nCollegamenti esterni.\nAerocampo e Scuola di volo della Comina"}
{"id": "1981064", "revid": "547034", "url": "https://it.wikipedia.org/wiki?curid=1981064", "title": "Compassion Fills the Void", "text": "Compassion Fills the Void \u00e8 l'album di debutto della band hardcore punk Stretch Arm Strong, pubblicato nel 1998 dalla Uprising Records."}
{"id": "1981071", "revid": "547034", "url": "https://it.wikipedia.org/wiki?curid=1981071", "title": "Rituals of Life", "text": "Rituals of Life \u00e8 il secondo album in studio della band hardcore punk Stretch Arm Strong, pubblicato nel 1999 dalla Solid State Records."}
{"id": "1981077", "revid": "37401", "url": "https://it.wikipedia.org/wiki?curid=1981077", "title": "Crisi economica del 1873-1895", "text": ""}
{"id": "1981085", "revid": "1104133", "url": "https://it.wikipedia.org/wiki?curid=1981085", "title": "A Feast for Me", "text": "A Feast for Me (in italiano \"Una festa per me\") \u00e8 una canzone di Elisa del 1997 pubblicata come singolo promozionale estratto dall'album d'esordio della cantautrice \"Pipes &amp; Flowers\", nel 1998. Il singolo non \u00e8 stato messo in vendita. La canzone \u00e8 uscita in radio tra la fine del 1997 e l'inizio del 1998.\nDescrizione.\nIl testo della canzone parla di incomprensioni, raccontando in particolare di feste non volute, accuse di errori mai commessi e metaforici giochi dalle regole truccate.\nLa canzone \u00e8 presente nel film \"Amiche davvero!!\" di Marcello Cesena, e nel 2006 \u00e8 stata inclusa in \"Soundtrack '96-'06\", il primo greatest hits della cantante.\nIl video.\nNel video della canzone Elisa canta in mezzo a candele accese su candelabri, davanti ad una band che suona. C'\u00e8 anche una torta di compleanno, con evidente riferimento al testo (e al titolo) del pezzo. Il video, che \u00e8 accompagnato dalla versione \"Radio Cut\" del brano, \u00e8 stato girato da Alessandra Pescetta (regista anche dei video di \"Cure Me\" e \"Gift\") ed \u00e8 stato prodotto da Central Productions.\nTracce.\nI brani sono di Elisa Toffoli (musica e testo), Catherine Marie Warner (testo) e Corrado Rustici (musica)."}
{"id": "1981092", "revid": "767487", "url": "https://it.wikipedia.org/wiki?curid=1981092", "title": "Rodolfo Zelaya", "text": "Carriera.\nCominci\u00f2 la sua carriera nelle divisioni minori dell'Alacr\u00e1n, una squadra della lega dilettanti in Usulut\u00e1n (2001), poi firm\u00f2 col San Rafael (2004), e dopo pass\u00f2 all'Atl\u00e9tico La Merced (2004-05), nella 1.\u00aa categoria del calcio dilettantistico. Nel luglio 2006 \u00e8 stato sul punto di firmare con l'\u00c1guila, ma non giunse ad un accordo economico col direttivo del club e firm\u00f2 con l'A.D Intipuc\u00e1 (2006-07), della seconda divisione, dove gioc\u00f2 fino all'Apertura 2007. Arriv\u00f2 al Chalatenango per il Clausura 2008 in seguito pass\u00f2 ai capitalini dell'Alianza. Nel luglio 2009 si trasferisce in Messico al Le\u00f3n. Dal 2011 milita nell'Alania Vladikavkaz, dopo essere tornato per una stagione all'Alianza."}
{"id": "1981097", "revid": "125912926", "url": "https://it.wikipedia.org/wiki?curid=1981097", "title": "Giuliana di Nicomedia", "text": "Biografia.\nGiuliana nacque intorno al 285 a Nicomedia. Appartenente a una famiglia pagana si convert\u00ec al cristianesimo.\nFu promessa in sposa al prefetto della citt\u00e0 ma ella pose come condizione al matrimonio la conversione al Cristianesimo da parte dello sposo. Di fronte a questa pretesa fu denunciata dallo stesso fidanzato e condotta davanti al tribunale perch\u00e9 cristiana praticante.\nNonostante la prigionia non rinneg\u00f2 la propria fede e venne condannata a morte.\nVenne quindi decapitata nell'anno 305.\nSecondo la ricostruzione agiografica la Santa fu martire nel 304-305 a Nicomedia (\u0130zmit: citt\u00e0 della odierna Turchia). All'epoca del martirio di Giuliana, Nicomedia era stata eletta, dopo Roma, sede privilegiata dell'impero, dove l'imperatore Diocleziano, dopo aver istituito la tetrarchia, pose la propria residenza ed esercit\u00f2 la sua opera urbanistica.\nLa persecuzione di Diocleziano part\u00ec proprio da Nicomedia, ed Eusebio narra che furono individuati e perseguitati cristiani anche negli uffici e nei palazzi imperiali. I martiri di quella citt\u00e0 furono svariati e tra questi Doroteo che era un notabile dell'impero, ed Antimo che era vescovo della citt\u00e0. \nGiuliana era la diciottenne figlia di un funzionario imperiale, ed ella per amore della fede cristiana rinunci\u00f2 al matrimonio con il prefetto Eleusio. Nessuna lusinga valse a smuoverla dalla sua decisione e perci\u00f2 sub\u00ec il martirio insieme con il vescovo Antimo, con santa Barbara e con altri santi.\nLe sue spoglie custodite da una matrona romana, furono venerate nella cattedrale di Cuma, oggi distrutta, che le accolse dopo il naufragio della nave che le conduceva verso Roma.\nCulto.\nGiuliana venne subito venerata tra i santi e le sante pi\u00f9 note del paleo-cristianesimo in Campania. La sua bella icona fu dipinta nel V secolo in un'edicola a lei intitolata nelle catacombe di San Gennaro extra moenia a Napoli.\nNella Napoli bizantina la Santa fu vista come una figura giovanile bella e brillante e rappresent\u00f2 l'esemplare modello di Vergine Cristiana. Ella suscit\u00f2 una grande devozione popolare che fu sostenuta dalla monache del monastero di Donnaromita, le quali vivevano secondo i dettami della Regola di San Basilio. Queste monache seguirono poi la Regola di san Benedetto e, custodendo il corpo della santa dopo la distruzione di Cuma, estesero ancora pi\u00f9 la devozione in tutti i luoghi della cristianit\u00e0 europea ove viveva la testimonianza benedettina. Testimonianze del culto della santa si ritrovano cos\u00ec a Vallepietra, in Inghilterra e in Spagna, e sue reliquie si trovano a Perugia e a Verona.\nLa devozione per questa Santa, che \u00e8 patrona delle partorienti, \u00e8 valorizzata oggi da riferimenti molteplici che attengono la spiritualit\u00e0 giovanile, l'ecumenismo, la storia del cristianesimo europeo, la storia locale e l'agiografia.\nTraslazioni.\nLa basilica di Cuma, principale luogo della devozione medievale, fu frequentata fino al primo decennio del XIII secolo, epoca in cui la citt\u00e0, contesa dalle contrapposte forze sveve e napoletane, fu teatro di battaglie e di distruzioni. Nel 1207 Cuma fu lasciata all'abbandono e le reliquie di Giuliana furono traslate al monastero napoletano delle Clarisse di Santa Chiara: attualmente sono conservate nella cripta di San Guglielmo del monastero benedettino di Montevergine.\nCompatrona di Frattamaggiore.\nQuando nel 1207 Cuma fu distrutta, la popolazione si trasfer\u00ec nell'agro di Giugliano, di Aversa, e nella Fratta atellana ove era gi\u00e0 insediata dal IX secolo una componente proveniente da Miseno, citt\u00e0 flegrea distrutta dai saraceni, e devota a San Sossio. Da quel tempo la citt\u00e0 di Frattamaggiore celebra la Santa come sua patrona principale insieme con San Sossio. \nLa figura di santa Giuliana venne celebrata nel tempio cittadino, nel santorale e nella principale iconografia religiosa frattese. Essa fu variamente effigiata (affreschi e pale lignee medievali, dipinti di G.B. Lama (1570) di Luca Giordano e di Francesco De Mura; diverse statue e reliquari dal XVI al XIX secolo; iconografia popolare delle cappelle e delle edicole votive, e lapidario del paese."}
{"id": "1981106", "revid": "1953061", "url": "https://it.wikipedia.org/wiki?curid=1981106", "title": "Tipton", "text": "Tipton \u00e8 una cittadina inglese della regione delle Midlands Occidentali di circa 47.000 abitanti. Appartenente al distretto metropolitano di Sandwell, situato nella contea (omonima alla regione) delle West Midlands.\nStoria.\nFino al XVIII secolo Tipton era composta da una serie di frazioni sparse e poco popolate. Durante il XIX secolo, con la progressiva industrializzazione e la costruzione di canali e ferrovie, l'abitato aument\u00f2 demograficamente passando dagli originali 4.000 a circa 30.000 abitanti.\nGeografia fisica.\nLa localit\u00e0 si trova nella parte centro-occidentale dell'area metropolitana delle West Midlands, e dista pochi chilometri dalla citt\u00e0 di Birmingham. Fra le altre maggiori comunit\u00e0 vicinali vi sono Dudley e Wolverhampton."}
{"id": "1981108", "revid": "2091899", "url": "https://it.wikipedia.org/wiki?curid=1981108", "title": "Dancing (album Elisa)", "text": "Dancing \u00e8 una raccolta di Elisa, pubblicata in Nord America e nel Regno Unito nel 2008.\nDescrizione.\nLa pubblicazione dell'album segue il successo riscosso dal brano \"Dancing\" utilizzato nel 2007 nel popolare programma televisivo \"So You Think You Can Dance\", un talent show basato sulla danza.\nI brani compresi nel disco provengono da tutti gli album pubblicati fino ad allora, a parte \"Pipes &amp; Flowers\". La versione di \"A Little Over Zero\" qui presente \u00e8 quella originale dall'arrangiamento elettronico, ed \u00e8 l'unica canzone tratta dall'album \"Asile's World\". Il primo singolo estratto \u00e8 \"Rainbow\", presentato in una nuova versione prodotta da Glen Ballard (produttore dell'album \"Pearl Days\"), di cui viene girato un nuovo video con la ballerina Lacey Schwimmer distribuito solo attraverso la rete. Nel maggio del 2009 \u00e8 stato invece pubblicato il video di \"Rock Your Soul\".\nL'album entra nella classifica digitale di iTunes America e Canada,ma non \u00e8 mai entrata nelle classifiche ufficiali.\nSuccessivamente al lancio del disco Elisa ha tenuto una serie di concerti negli Stati Uniti e in Canada tra ottobre e novembre del 2008, il \"US/Canada Fall Tour\".\nTracce.\nTesti e musiche di Elisa, eccetto dove indicato."}
{"id": "1981112", "revid": "2127271", "url": "https://it.wikipedia.org/wiki?curid=1981112", "title": "Tipton (disambigua)", "text": ""}
{"id": "1981115", "revid": "200568", "url": "https://it.wikipedia.org/wiki?curid=1981115", "title": "Dudley (disambigua)", "text": ""}
{"id": "1981121", "revid": "1564499", "url": "https://it.wikipedia.org/wiki?curid=1981121", "title": "Festa del grano", "text": "La festa del grano \u00e8 una festa tradizionale che viene celebrata in numerosi paesi. Tra le pi\u00f9 importanti:"}
{"id": "1981143", "revid": "62004", "url": "https://it.wikipedia.org/wiki?curid=1981143", "title": "Campionati del mondo di ciclismo su strada 2009", "text": "I Campionati del mondo di ciclismo su strada 2009 (ing. \"2009 UCI Road World Championships\") si svolsero a Mendrisio, in Svizzera, tra il 23 ed il 27 settembre 2009.\nOrganizzazione.\nL'organizzazione dei campionati del mondo 2009 \u00e8 stata attribuita a Mendrisio dal comitato direttore dell'UCI nel giugno del 2005. La cittadina svizzera aveva gi\u00e0 ospitato una edizione nel 1971.\nL\"'Associazione Mendrisio 09\" \u00e8 la societ\u00e0 che organizza l'evento, diretta da Marco Sangiorgio, presidente del V\u00e9lo Club Mendrisio.\nPercorsi.\nGara in linea.\nLe gare in linea partivano dalla zona degli impianti sportivi di Mendrisio. Il circuito prevedeva due asperit\u00e0: la prima chiamata \"Acquafresca\", dopo circa 2\u00a0km, lunga 1600 metri che attraversava Mendrisio e si portava a Castel San Pietro, con una pendenza media del 10%, seguita da 4580\u00a0m di discesa, tecnicamente difficile, che portava a Balerna.\nDopo 1420\u00a0m iniziava la seconda ascesa, quella della Torrazza di Novazzano (popolarmente conosciuta come \"Turascia\"), 1750\u00a0m di lunghezza con pendenze massime attorno al 10%, che nel 1971 vide battersi Felice Gimondi ed Eddy Merckx. Raggiunta Novazzano 800 metri di discesa e poi il tratto pianeggiante che conduceva fino al traguardo a Mendrisio.\nCronometro.\nPartenza ed arrivo delle tre gare a cronometro agli impianti sportivi di Mendrisio. Dopo i primi 3\u00a0km pianeggianti che attraversavano la sede d'arrivo della prova in linea del Mondiale 1971, iniziava la discesa verso il Lago di Lugano. Uomini Elite ed Under-23 proseguivano fino a Capolago per poi raggiungere Riva San Vitale, mentre le donne Elite raggiungevano direttamente quest'ultimo abitato senza scendere in riva al lago. Da Riva il circuito si spostava verso Rancate con due tratti in leggero falsopiano ai quali segue la salita della \"Rossa di Rancate\", 650\u00a0m di dura ascesa con punte di pendenza attorno al 10%. Attraversata questa localit\u00e0 si transitava da Ligornetto, Stabio e Genestrerio da cui il circuito ripercorreva l'ultimo km del percorso della prova in linea."}
{"id": "1981157", "revid": "339392", "url": "https://it.wikipedia.org/wiki?curid=1981157", "title": "1\u00aa Divisione Panzer SS &quot;Leibstandarte SS Adolf Hitler&quot;", "text": ""}
{"id": "1981159", "revid": "339392", "url": "https://it.wikipedia.org/wiki?curid=1981159", "title": "2\u00aa Divisione Panzer SS &quot;Das Reich&quot;", "text": ""}
{"id": "1981160", "revid": "712828", "url": "https://it.wikipedia.org/wiki?curid=1981160", "title": "Episodi de Le nuove avventure di Lupin III", "text": "Qui di seguito sono elencati gli episodi della seconda serie di \"Lupin III\", opera derivata dal manga di Monkey Punch.\nNella trasmissione italiana l'ordine degli episodi spesso varia rispetto all'ordine giapponese."}
{"id": "1981164", "revid": "767487", "url": "https://it.wikipedia.org/wiki?curid=1981164", "title": "Kevinn Pinkney", "text": ""}
{"id": "1981168", "revid": "1870773", "url": "https://it.wikipedia.org/wiki?curid=1981168", "title": "Dama bianca", "text": ""}
{"id": "1981172", "revid": "1444886", "url": "https://it.wikipedia.org/wiki?curid=1981172", "title": "Consilium Sapientes", "text": ""}
{"id": "1981174", "revid": "599013", "url": "https://it.wikipedia.org/wiki?curid=1981174", "title": "The White Lady", "text": ""}
{"id": "1981182", "revid": "6923", "url": "https://it.wikipedia.org/wiki?curid=1981182", "title": "Predrag Zimonji\u0107", "text": "Carriera.\nGiocatore.\n\u00c8 cresciuto in patria nel Partizan, in Italia ha giocato a Roma, Siracusa e Civitavecchia. Nel 2000 divenne Campione d'Europa con il Be\u010dej. \nCon la Jugoslavia ha ottenuto un bronzo a Sidney 2000.\nHa chiuso la carriera da giocatore nel 2015 nel Sport Management di Busto Arsizio.\nAllenatore.\nNel 2015, subito dopo essersi ritirato, esord\u00ec sulla panchina da allenatore del Sport Management. \nNel 2019 divenne il nuovo allenatore del Como."}
{"id": "1981183", "revid": "1543377", "url": "https://it.wikipedia.org/wiki?curid=1981183", "title": "IC 2488", "text": "IC 2488 \u00e8 un piccolo ma appariscente ammasso aperto situato nella costellazione australe delle Vele.\nOsservazione.\nSi individua con grande facilit\u00e0, grazie alla presenza della stella arancione , di terza grandezza, appena ad est del brillante asterismo della Falsa Croce. In un binocolo appare come una macchia chiara e nebulosa, apparentemente priva di stelle; per individuarle le componenti principali, che sono di decima magnitudine, occorre un telescopio da almeno 80-100mm.\nStoria delle osservazioni.\nL'ammasso fu scoperto da Nicholas Louis de Lacaille durante la sua spedizione in Sudafrica, attorno al 1751/1752; descritto come una sorta di oggetto nebulare, fu riosservato da James Dunlop all'inizio dell'Ottocento, il quale credette di aver reindividuato un oggetto che Bode aveva osservato tempo prima, indicandolo come una stella attorniata da una nebulosit\u00e0.\nCaratteristiche.\nL'et\u00e0 dell'ammasso \u00e8 stimata sui 180 miliondi di anni, dunque le sue stelle sono sufficientemente vecchie perch\u00e9 alcune di essere si evolvessero in giganti rosse: in effetti, le componenti dell'ammasso appaiono tutte di colori fra il giallo e l'arancione, segno che alcune delle sue componenti hanno iniziato ad esaurire l'idrogeno contenuto nel loro nucleo."}
{"id": "1981184", "revid": "1573940", "url": "https://it.wikipedia.org/wiki?curid=1981184", "title": "Jugoslav Vasovi\u0107", "text": ""}
{"id": "1981188", "revid": "1784492", "url": "https://it.wikipedia.org/wiki?curid=1981188", "title": "Vladimir Vujasinovi\u0107", "text": ""}
{"id": "1981189", "revid": "1573940", "url": "https://it.wikipedia.org/wiki?curid=1981189", "title": "Nenad Vukani\u0107", "text": ""}
{"id": "1981190", "revid": "599013", "url": "https://it.wikipedia.org/wiki?curid=1981190", "title": "Aleksandar \u0160o\u0161tar", "text": ""}
{"id": "1981193", "revid": "1573940", "url": "https://it.wikipedia.org/wiki?curid=1981193", "title": "Petar Trbojevi\u0107", "text": ""}
{"id": "1981194", "revid": "287204", "url": "https://it.wikipedia.org/wiki?curid=1981194", "title": "Vladimir Vujasinovic", "text": ""}
{"id": "1981195", "revid": "1784492", "url": "https://it.wikipedia.org/wiki?curid=1981195", "title": "Veljko Uskokovi\u0107", "text": ""}
{"id": "1981196", "revid": "1573940", "url": "https://it.wikipedia.org/wiki?curid=1981196", "title": "Nikola Kulja\u010da", "text": ""}
{"id": "1981197", "revid": "247222", "url": "https://it.wikipedia.org/wiki?curid=1981197", "title": "Non ti dimentico", "text": ""}
{"id": "1981198", "revid": "287204", "url": "https://it.wikipedia.org/wiki?curid=1981198", "title": "Jugoslav Vasovic", "text": ""}
{"id": "1981205", "revid": "287204", "url": "https://it.wikipedia.org/wiki?curid=1981205", "title": "Veljko Uskokovic", "text": ""}
{"id": "1981208", "revid": "287204", "url": "https://it.wikipedia.org/wiki?curid=1981208", "title": "Nenad Vukanic", "text": ""}
{"id": "1981213", "revid": "14691", "url": "https://it.wikipedia.org/wiki?curid=1981213", "title": "White Lady", "text": ""}
{"id": "1981215", "revid": "1782831", "url": "https://it.wikipedia.org/wiki?curid=1981215", "title": "Skaara", "text": "Skaara \u00e8 un personaggio immaginario presente nel film Stargate e nella serie televisiva Stargate SG-1, interpretato da Alexis Cruz.\nBiografia.\nGiovane abitante di Abydos, figlio di Kasuf e fratello di Sha're, \u00e8 il capo del gruppo di giovani che si imbatte nella squadra capitanata dal colonnello Jack O'Neill. Diventa amico di Daniel Jackson e dello stesso O'Neill (al quale ricorda il figlio morto in giovane et\u00e0) e li aiuta a sconfiggere il goa'uld Ra, liberando la sua gente dalla schiavit\u00f9.\nUn anno dopo, durante il primo episodio di Stargate SG-1 viene fatto prigioniero da un gruppo di jaffa e condotto da Apophis, il quale lo sceglie come ospite di un altro goa'uld, suo figlio Klorel.\nDurante il primo attacco di Apophis alla Terra (\"L'incubo si avvera\"), Skaara, posseduto da Klorel, \u00e8 a fianco del padre. Viene ritrovato dalla SG-1, la quale riesce a far emergere Skaara per breve tempo grazie all'uso di un'arma zat. Essendo Klorel riuscito a riprendere il controllo del corpo, il colonnello O'Neill si trova costretto a sparargli, uccidendolo. Riportato in vita grazie al sarcofago, Skaara/Klorel riuscir\u00e0 in seguito a fuggire dalla nave prima della sua esplosione.\nDue anni dopo (\"Inganno\"), Skaara/Klorel precipita su Tollana, il pianeta dei Tollan, i quali istituiscono un processo (o meglio una forma di arbitrariato) per stabilire a quale dei due esseri (l'umano o il goa'uld) sia pi\u00f9 giusto assegnare il controllo del corpo. Nel procsso vengono coinvolti l'SG-1, il goa'uld Zipacna e la nox Lya, e il verdetto ottenuto grazie a una votazione prevede l'estirpazione di Klorel dal corpo dell'ospite, permettendo a Skaara di tornare su Abydos.\nPi\u00f9 di tre anni dopo, durante l'attacco di Anubis contro Abydos (\"Il cerchio completo\"), Skaara fa parte delle forze in difesa del pianeta e viene ferito a morte. Dopo la distruzione della vita su Abydos, Skaara appare all'SG-1 (tornata sul pianeta per controllare cosa fosse accaduto) spiegando di essere asceso insieme a tutta la gente sul suo pianeta grazie all'intervento di Oma Desala."}
{"id": "1981216", "revid": "339392", "url": "https://it.wikipedia.org/wiki?curid=1981216", "title": "Orani (provincia di Nuoro)", "text": ""}
{"id": "1981222", "revid": "80339", "url": "https://it.wikipedia.org/wiki?curid=1981222", "title": "Alexandar Sapic", "text": ""}
{"id": "1981224", "revid": "6923", "url": "https://it.wikipedia.org/wiki?curid=1981224", "title": "Dejan Savi\u0107", "text": "Carriera.\nAllenatore.\nRitiratosi nel 2011 dalla Stella Rossa come giocatore, inizi\u00f2 una nuova avventura nella stessa, questa volta da allenatore. Mantenne questo ruolo fino al 2015, anno in cui lasci\u00f2 l'incarico per potersi focalizzare sulle olimpiadi prossime, in questo lasso di tempo guid\u00f2 la squadra alla vittoria di una Eurolega, una Supercoppa LEN e due campionati serbi. Nel 2013 prese il posto da ct della Serbia a Dejan Udovi\u010di\u0107, con la Serbia annovera il maggior successo sportivo, un oro a Rio 2016. Nel 2017 \u00e8 tornato sulla panchina della Stella Rossa, nel 2018 dopo una serie di risultati negativi e dopo l'eliminazione dalla Coppa di Serbia ha deciso di dare le dimissioni dalla carica."}
{"id": "1981225", "revid": "599013", "url": "https://it.wikipedia.org/wiki?curid=1981225", "title": "Aleksandar \u0106iri\u0107", "text": ""}
{"id": "1981228", "revid": "6923", "url": "https://it.wikipedia.org/wiki?curid=1981228", "title": "Danilo Ikodinovi\u0107", "text": ""}
{"id": "1981229", "revid": "729019", "url": "https://it.wikipedia.org/wiki?curid=1981229", "title": "Viktor Jeleni\u0107", "text": ""}
{"id": "1981230", "revid": "114526801", "url": "https://it.wikipedia.org/wiki?curid=1981230", "title": "Canal Orfano", "text": "Il canal Orfano (o dell'Orfano) \u00e8 un canale navigabile della laguna di Venezia.\nRappresenta il prosieguo del canale di Santo Spirito; comincia dall'isola di Santo Spirito e, muovendosi parallelamente al Lido, converge con il bacino di San Marco nel canale di San Nicol\u00f2 all'altezza di San Servolo.\nIl canal Orfano \u00e8 quindi parte del percorso che permette di raggiungere Venezia dalla bocca di porto di Malamocco la quale, fino all'Ottocento, era l'unico degli accessi lagunari a garantire un pescaggio sufficiente al transito delle grandi imbarcazioni.\nL'idronimo \u00e8 attestato per la prima volta in un documento del 1109 in cui l'isola di San Servolo \u00e8 descritta come \"in capite Aquarioli iuxta canalem Orphanum\". \"Orphanus\", come in varie lingue e dialetti, ha probabilmente il significato di \"povero\" (d'acqua); delle paraetimologie lo mettono in relazione con i combattenti morti nel canale durante i conflitti insorti fra i centri lagunari, ovvero nella guerra tra i Veneziani e i Franchi di Pipino d'Italia."}
{"id": "1981236", "revid": "155136", "url": "https://it.wikipedia.org/wiki?curid=1981236", "title": "Santa Maria Elisabetta (Venezia)", "text": ""}
{"id": "1981238", "revid": "1543377", "url": "https://it.wikipedia.org/wiki?curid=1981238", "title": "Testa di Eutropio", "text": "La cosiddetta testa di Eutropio \u00e8 un ritratto romano proveniente da Efeso, databile alla met\u00e0 del V secolo e conservata al Kunsthistorisches Museum di Vienna, inv. 1880.\nL'identificazione con l'omonimo console e \"praepositus sacri cubiculi\" di Arcadio morto nel 399 \u00e8 tradizionale ma molto probabilmente scorretta, perch\u00e9 in questa opera si ravvisano chiaramente i caratteri della produzione efesina o di Afrodisia che durante il V secolo mise in discussione il classicismo dell'arte di corte dell'epoca teodosiana, ricercando forme dalla nuova e pi\u00f9 intensa espressivit\u00e0. I dati di scavo e stilistici collocherebbero questa opera al secondo venticinquennio del V secolo (425-450 circa). \nLa testa riprende, portandolo alle estreme conseguenze, il tema del \"filosofo\" elaborato per la prima volta nell'Atene del V secolo a.C., definito da alcune caratteristiche tipiche quali lo sguardo fisso e intenso, la chioma mossa e fluente, la lunga barba. Un tema del genere doveva essere sicuramente collegato alla cultura pagana sotterranea, dove sembra di scorgere echi della filosofia di Plotino di elogio dello stato di malattia. La figura sembra smaterializzata per evidenziare i tratti pi\u00f9 spirituali e anti-corporei: il volto \u00e8 estremamente allungato, tagliato da linee rigide, con la capigliatura rigonfia e striata, i grandi occhi sgranati, le barba che fa corpo unico col viso. "}
{"id": "1981242", "revid": "290209", "url": "https://it.wikipedia.org/wiki?curid=1981242", "title": "Colline metallifere", "text": ""}
{"id": "1981245", "revid": "174925", "url": "https://it.wikipedia.org/wiki?curid=1981245", "title": "Damiso", "text": "Nella mitologia greca, Damiso era il nome di uno dei giganti, famoso per essere collegato ad Achille.\nIl mito.\nDamiso fra tutti i giganti conosciuti veniva considerato il pi\u00f9 veloce, alla sua morte venne sepolto nella citt\u00e0 di Pallene. Quando Chirone ebbe Achille come allievo not\u00f2 che a quest'ultimo mancava un osso del piede, bruciato durante la cerimonia per renderlo invincibile ad opera di sua madre Teti, e decise di prenderlo proprio da quel gigante. Quando l'osso fu unito all'eroe egli acquist\u00f2 la sua leggendaria velocit\u00e0.\nAltre versioni.\nUna delle tante versioni del mito, vedeva Achille inseguito da Apollo e in quel mentre l'eroe perse l'osso di Damiso, perdendo la velocit\u00e0 e finendo per essere ucciso."}
{"id": "1981252", "revid": "339392", "url": "https://it.wikipedia.org/wiki?curid=1981252", "title": "Maurizio martire", "text": ""}
{"id": "1981256", "revid": "92723", "url": "https://it.wikipedia.org/wiki?curid=1981256", "title": "Diocesi di Nepi", "text": "La diocesi di Nepi (in latino: \"Dioecesis Nepesina\") \u00e8 una sede soppressa della Chiesa cattolica, oggi sede vescovile titolare.\nTerritorio.\nAlla vigilia della sua soppressione, il territorio della diocesi comprendeva tredici comuni a cavallo di due province laziali:\nSede vescovile era la citt\u00e0 di Nepi, dove fungeva da cattedrale la chiesa di Santa Maria Assunta e Santa Anastasia, oggi concattedrale della diocesi di Civita Castellana.\nNel 1980 le sedi unite di Nepi e Sutri comprendevano 38 parrocchie per poco pi\u00f9 di 80.000 abitanti.\nStoria.\nSecondo una \"passio\", di poco anteriore all'XI secolo, a Nepi subirono il martirio Tolomeo, vescovo \"Pentapolis et Tusciae\", e Romano, vescovo di Nepi, suo discepolo, che furono sepolti in una catacomba di propriet\u00e0 della matrona Savinilla. Questi due santi sono riconosciuti dalla tradizione come i protovescovi e patroni della diocesi di Nepi, bench\u00e9 i loro nomi siano \u00abignoti a tutte le antiche fonti martirologiche\u00bb.\nLa prima menzione della diocesi di Nepi si trova nel \"Liber pontificalis\", nella biografia di papa Bonifacio I (418-422), in cui si accenna, secondo una delle redazioni del \"Liber\", al trasferimento dell'antipapa Eulalio alla sede nepesina. Invece, la prima testimonianza storica dell'esistenza della diocesi \u00e8 la partecipazione del vescovo Proiettizio al concilio romano indetto nel 465 da papa Ilario dove furono stabilite norme sulle ordinazioni episcopali e sulle nomine dei vescovi. All'epoca di Gregorio Magno, il vescovo Paolo fu nominato dal pontefice visitatore apostolico della sede di Napoli dopo la deposizione di Demetrio (591).\nProbabilmente, verso la fine del V secolo, le sedi di Nepi e di Faleri furono per un certo momento unite; infatti, nel concilio romano indetto nel 499 da papa Simmaco Felice firma gli atti come \"episcopus ecclesiae Faliscae et Nepesinae\".\nLa cattedrale diocesana era dedicata a Santa Maria Assunta e Sant'Anastasia e la diocesi immediatamente soggetta alla Santa Sede. \u00abLa sede episcopale ebbe una certa importanza nel Medioevo. In questo periodo sono stati vescovi di Nepi personaggi come Sergio (945), figlio di Marozia, detentrice dell'egemonia a Roma nei primi decenni del X secolo, e fratello di Giovanni XI; Alberto (1098), cardinale dell'antipapa Clemente III; Lituardo (1285-1297), rettore del Patrimonio.\u00bb\nLa perdita d'importanza della citt\u00e0 e la scarsit\u00e0 delle rendite della mensa vescovile, portarono alla decisione di papa Eugenio IV di unire le diocesi di Nepi e di Sutri con la bolla \"Sacrosancta Romana ecclesia\" del 12 dicembre 1435. Da questo momento e fino al 1986 inizia il percorso comune delle due diocesi, che mantennero tuttavia distinte giurisdizioni, curie e residenze vescovili.\nNel 1523 la sede di Nepi fu conferita in amministrazione apostolica al vescovo di Viterbo Egidio Canisio, ma alla sua morte nel 1532 le sedi di Nepi e Sutri tornarono all'unione con il vescovo Jacopo Bongalli. All'epoca del vescovo Pomponio Cesi, venne riscoperto il cimitero di Santa Savinilla, di origini antichissime, i cui scavi furono possibili proprio grazie ai finanziamenti del Cesi, che nel frattempo era divenuto cardinale. Tra il 1556 e il 1560 le sedi furono governate da Antonio Michele Ghislieri, futuro papa Pio V, uno dei massimi protagonisti della riforma cattolica post-tridentina; furono vescovi anche due nipoti del cardinale Giovanni Gerolamo Morone, e cio\u00e8 Girolamo Gallarati (1560-1564) e Orazio Morone (1580-1603).\nIl primo sinodo indetto per l'attuazione delle decisioni del concilio di Trento \u00e8 quello celebrato nel 1565 dall'amministratore Tiberio Crispo; per l'occasione fu istituita una commissione di laici e di preti per la raccolta di fondi che permettessero il mantenimento di tutti i preti della diocesi di Nepi che giungevano in sede per il sinodo. I primi sinodi di cui si conservano gli atti sono quelli indetti da Orazio Morone nel 1583 per la diocesi di Nepi e nel 1602 per la diocesi di Sutri. Si deve al vescovo Giulio Spinola (1670-1677) la fondazione del Monte di piet\u00e0 di Nepi. All'epoca di Francesco Viviani, vescovo dal 1740 al 1746, fu istituito il seminario diocesano, rifondato da Francesco Spalletti a met\u00e0 del XIX secolo.\nAll'inizio del Settecento, per porre fine ai dissidi fra i capitoli delle due cattedrali di Nepi e di Sutri, la Congregazione del Concilio decret\u00f2 che nelle diocesi ci fossero due vicari generali e che nelle bolle di nomina i vescovi avessero alternativamente il titolo di Nepi e Sutri e di Sutri e Nepi.\nAlla fine del Settecento ripresero vigore la devozione e i pellegrinaggi al santuario di Santa Maria \"ad rupes\" a Castel Sant'Elia, fondato dai benedettini nel VI secolo, elevato da Pio X al rango di santuario pontificio e di basilica minore nel 1912.\nDurante il periodo napoleonico, il vescovo di Nepi e Sutri Camillo de Simeoni rifiut\u00f2 di sottoscrivere il giuramento; fu di conseguenza imprigionato e deportato, mentre le sue diocesi vennero soppresse e aggregate alle diocesi di Civita Castellana e Orte. A Nepi un'insurrezione antifrancese fu repressa nel 1798 dall'incendio della citt\u00e0 e dal saccheggio della cattedrale e del palazzo vescovile.\nAll'inizio del Novecento le due diocesi furono affidate al vescovo, francescano tedesco, Bernhard Joseph Doebbing, il quale, con lo scoppio della prima guerra mondiale, fu accusato da \"Il Messaggero\" di fare campagna antipatriottica per la vittoria della Germania. Il vescovo querel\u00f2 il giornale, ma nel processo che ne segu\u00ec da accusatore fin\u00ec per diventare un accusato; perse il processo e si ritir\u00f2 nel convento di San Francesco a Ripa, dove mor\u00ec il 14 marzo 1916. Gli succedette Luigi Maria Olivares, salesiano ed ex parroco al Testaccio a Roma, proclamato venerabile da papa Giovanni Paolo II nel 2004.\nIl 10 aprile 1976 Marcello Rosina, vescovo di Nepi e Sutri, fu nominato anche vescovo delle sedi unite di Civita Castellana, Orte e Gallese, unendo cos\u00ec \"in persona episcopi\" le cinque sedi della provincia viterbese.\nIn seguito alla soppressione dell'abbazia territoriale dei Santi Vincenzo e Anastasio \"ad Aquas Salvias\", nel 1981 la parrocchia del comune di Monterosi entr\u00f2 a fare parte della diocesi di Nepi.\nIl 21 marzo 1983 per effetto del decreto \"De animarum\" della Congregazione per i vescovi estese la sua giurisdizione alle parrocchie di San Michele Arcangelo a Capena, San Giacomo Maggiore Apostolo a Civitella San Paolo, Santa Maria della Consolazione o del Soccorso a Nazzano, che prima erano appartenute all'abbazia territoriale di San Paolo fuori le mura.\nL'11 febbraio 1986 le diocesi di Nepi e di Sutri sono state soppresse e il loro territorio incorporato in quello della diocesi di Civita Castellana; contestualmente l'ex cattedrale di Nepi ha assunto il titolo di concattedrale della diocesi civitonica.\nDal 16 febbraio 1991 Nepi \u00e8 annoverata tra le sedi vescovili titolari della Chiesa cattolica; dal 31 ottobre 2012 il vescovo titolare \u00e8 Ren\u00e9 Leigue Cesari, vescovo ausiliare di Santa Cruz de la Sierra.\nStatistiche.\nStatistiche delle diocesi unite di Nepi e Sutri:"}
{"id": "1981257", "revid": "38120", "url": "https://it.wikipedia.org/wiki?curid=1981257", "title": "I Nuovi Bestsellers", "text": ""}
{"id": "1981258", "revid": "486946", "url": "https://it.wikipedia.org/wiki?curid=1981258", "title": "Disturbi alimentari", "text": ""}
{"id": "1981261", "revid": "38120", "url": "https://it.wikipedia.org/wiki?curid=1981261", "title": "I Nuovi Bestsellers Special", "text": ""}
{"id": "1981266", "revid": "287204", "url": "https://it.wikipedia.org/wiki?curid=1981266", "title": "Associazione Pallacanestro Napoli", "text": "L'Associazione Pallacanestro Napoli \u00e8 stata una societ\u00e0 di pallacanestro napoletana, attiva in ambito maschile e femminile. Lo stemma societario era costituito da una lettera N bianca, su sfondo azzurro.\nStoria.\nFondata il 14 marzo 1930 dal marchese Pietro De Stefano, nel 1931 debutt\u00f2 nel campionato nazionale maschile di pallacanestro di massima serie, la Divisione Nazionale. Inserita nel girone A, non riusc\u00ec per\u00f2 a qualificarsi per la finale scudetto arrivando seconda dietro alla Ginnastica Roma (poi campione d'Italia).\nL'anno successivo venne inserita nel girone D insieme ai cugini della S.E.F. Partenopea Virtus e ai campioni in carica della Societ\u00e0 Ginnastica Roma. Il Napoli inizi\u00f2 benissimo il campionato andando addirittura a espugnare Roma nella prima giornata (risultato eccezionale se si pensa che i romani erano campioni in carica) per poi andare a travolgere i cugini della Partenopea nella seconda partita. Nel girone di ritorno gli azzurri si fecero per\u00f2 battere in casa dalla Roma, che li raggiunse in testa alla classifica. I romani andando poi a battere una settimana dopo la Partenopea li superarono temporaneamente in classifica.\nNell'ultima partita del girone il 24 maggio il Napoli era intenzionato a vincere assolutamente il derby contro la Partenopea in modo da costringere la Roma allo spareggio. La partita venne per\u00f2 sospesa con il Napoli in vantaggio e venne poi annullata e fatta ripetere dal Giudice Sportivo. Il Napoli riusc\u00ec a travolgere la Partenopea e a raggiungere in vetta la Roma, rendendo necessario uno spareggio tra le due formazioni. Lo spareggio si gioc\u00f2 a Formia alla fine di maggio e vide prevalere i partenopei sui romani che riuscirono cos\u00ec nell'impresa di eliminare i campioni in carica dal torneo.\nIl girone finale si disput\u00f2 tra la fine di maggio e l'inizio di luglio e doveva essere originariamente a quattro squadre, ma il ritiro del G.U.F. Torino rese monco il torneo, costringendo la Federazione a modificare il calendario. Il Napoli si fece ben valere nel torneo, battendo per ben due volte il Dopolavoro Borletti di Milano, ma si fece battere per ben due volte dalla Ginnastica Triestina, e dovette dire addio allo scudetto. Gli azzurri si classificarono comunque secondi, un risultato comunque prestigioso.\nNella stagione 1933 il Napoli venne inserito di nuovo nello stesso girone eliminatorio della Roma e stavolta si fece sopraffare dai capitolini, venendo da essi eliminati (la Roma vinse poi lo scudetto in quella stagione).\nSquadra femminile.\nLa sezione femminile dell'A.P. Napoli fu la prima a svolgere attivit\u00e0 cestistica femminile a Napoli. La prima squadra chiuse al secondo posto il Campionato 1932, in seguito alla sconfitta in finale contro la Gioiosa Milano; nello stesso anno vinse i Littoriali disputati a Bologna.\nLa squadra napoletana fu inoltre la prima squadra a disputare un incontro internazionale tra squadre femminili in Italia: Napoli vinse 48-8 contro la squadra di Bruxelles.\nPer cinque anni consecutivi (dal 1932 al 1936) si classifica secondo in campionato, subendo sempre la beffa di perdere le finali per lo scudetto contro le compagini milanesi: dapprima il Gioiosa (1932), poi il Canottieri (1933, 1934 e 1935), infine l'Ambrosiana-Inter (1936) le soffiano lo scudetto, battendola nella finale. Una volta cambiata denominazione in GUF Napoli, finalmente la societ\u00e0 partenopea si aggiudica lo scudetto, vincendo il campionato 1941 grazie al miglior quoziente reti a pari punti con Ambrosiana-Inter e GUF Milano. Secondo alcune fonti, nel 1942 avrebbe vinto il suo secondo scudetto, mentre altre fonti assegnano il titolo al GUF Milano."}
{"id": "1981267", "revid": "1543377", "url": "https://it.wikipedia.org/wiki?curid=1981267", "title": "NGC 3228", "text": "NGC 3228 \u00e8 un piccolo ma appariscente ammasso aperto visibile nella costellazione australe delle Vele.\nOsservazione.\nSi individua facilmente circa a met\u00e0 strada sulla linea che congiunge le due stelle e ; giace in un campo stellare relativamente ricco, sul bordo della Via Lattea, e un binocolo 10x50 gi\u00e0 consente di individuare quest'ammasso come un piccolissimo gruppo di stelline, fra le quali la dominante \u00e8 di ottava magnitudine. Un telescopio con aperture sugli 80-100mm risolve completamente l'ammasso in un gruppetto di 8-9 stelle azzurre; ingrandimenti ottenibili con telescopi ancora pi\u00f9 aperti e lunghe focali permettono di notare che oltre a queste componenti non sembrano essercene altre pi\u00f9 deboli e di fondo.\nNGC 3228 si trova ad una declinazione fortemente australe, pertanto non \u00e8 osservabile da molte delle regioni abitate dell'emisfero boreale, come l'Europa e quasi tutto il Nordamerica; da diverse regioni abitate dell'emisfero australe, al contrario, si presenza circumpolare. Il periodo migliore per la sua osservazione nel cielo serale \u00e8 quello compreso fra gennaio e giugno.\nStoria delle osservazioni.\nNGC 3228 venne individuato per la prima volta da Nicolas Louis de Lacaille nel 1751, durante la sua permanenza presso Citt\u00e0 del Capo in Sudafrica; l'astronomo John Herschel lo riosserv\u00f2 in seguito e lo inser\u00ec nel suo General Catalogue of Nebulae and Clusters col numero 2090.\nCaratteristiche.\nNGC 3228 \u00e8 un ammasso di piccole dimensioni e poco popolato, formato da una decina di stelle azzurre molto vicine fra loro e poche stelle pi\u00f9 deboli; la sua distanza \u00e8 stimata attorno ai 544\u00a0parsec (circa 1770 anni luce) ed \u00e8 quindi situato sul bordo interno del Braccio di Orione, a una distanza simile a quella delle brillanti Pleiadi del Sud.\nL'ammasso \u00e8 composto da tre stelle fra l'ottava e la nona magnitudine, cui si sovrappongono apparentemente altre tre stelline di decima, pi\u00f9 alcune sul lato pi\u00f9 ad est; le sue componenti appaiono tutte bianco-azzurre, di classe spettrale B9, da cui si \u00e8 dedotta un'et\u00e0 dell'ammasso sugli 85 milioni di anni. Il suo astro pi\u00f9 luminoso \u00e8 HD\u00a089915, una stella azzurra di sequenza principale con classe B9.5V e magnitudine 7,88. Fra le restanti componenti \u00e8 presente una gigante arancione di classe K0."}
{"id": "1981270", "revid": "122698677", "url": "https://it.wikipedia.org/wiki?curid=1981270", "title": "Freestyle ai Giochi olimpici", "text": "Il freestyle \u00e8 stato presentato per la prima volta ai Giochi olimpici invernali a Calgary e solo dall'edizione successiva di Albertville , divenuto a tutti gli effetti competizione da medaglia con unicamente le gare di gobbe, sia maschili che femminili. Nell'edizione seguente divennero ufficiali anche i salti; mentre a si aggiunse la disciplina dello ski cross. Per i Giochi olimpici di vengono aggiunte anche l'halfpipe e lo slopestyle, come previamente annunciato dal CIO.\nMedagliere.\nAggiornato a . In \"corsivo\" le nazioni (o le squadre) non pi\u00f9 esistenti."}
{"id": "1981272", "revid": "599013", "url": "https://it.wikipedia.org/wiki?curid=1981272", "title": "Eric Dickerson", "text": "Carriera universitaria.\nAl college, Dickerson gioc\u00f2 a football alla Southern Methodist University, dove sotto la guida dell'allenatore Ron Meyer si mise in luce come running back ed ottenne statistiche di rilievo, pur dividendo il ruolo con Craig James. Con 4.450 yard guadagnate in 790 portate, Dickerson batt\u00e9 entrambi i record della Southwest Conference detenuti da Earl Campbell e con i 48 touchdown realizzati eguagli\u00f2 quello della SMU di Doak Walker.\nCarriera professionistica.\nLos Angeles Rams.\nDopo avere considerato di firmare con i Los Angeles Express della United States Football League, Dickerson opt\u00f2 per giocare nella National Football League, venendo scelto come secondo assoluto nel Draft NFL 1983 dai Los Angeles Rams. Vi trov\u00f2 successo immediato, stabilendo i record per un rookie per corse tentate (390), yard su corsa (1.808) e touchdown su corsa (18), oltre ad altri due touchdown su ricezione. Per queste sue prestazioni fu inserito nella formazione ideale della stagione All-Pro, convocato per il Pro Bowl e premiato come rookie offensivo dell'anno.\nNella sua seconda stagione, Dickerson continu\u00f2 a stabilire primati, divenendo il secondo giocatore della storia a oltrepassare le 2.000 yard corse in una stagione. Per dodici volte nel 1984 corse pi\u00f9 di cento yard, superando il primato di gare di O.J. Simpson. Le sue 2.105 yard corse batterono anch'esse il record di Simpson della stagione 1973 di 2.003 yard (Dickerson aveva corso 2.007 yard a una gara dal termine), ma dal momento che nel 1978 la lega aveva portato il calendario da 14 a 16 partite, egli benefici\u00f2 di due partite in pi\u00f9. Tale record rimane imbattuto e nessun giocatore ha mai pi\u00f9 superato quota 2.100 yard. Il giocatore che pi\u00f9 si \u00e8 avvicinato \u00e8 stato Adrian Peterson nel con 2.097 yard. Con le sue 5,6 yard medie per corsa, Dickerson nel 1984 port\u00f2 i Rams alla qualificazione ai playoff.\nAnche se corse per 1.234 yard nel 1985, avendo perso le prime due partite per una disputa contrattuale, per la prima volta non fu convocato per il Pro Bowl nella sua breve carriera nella NFL. Quell'anno nei playoff corse un record NFL per la \"post-season\" di 248 yard contro i Dallas Cowboys.\nIndianapolis Colts.\nLa stagione 1985 segn\u00f2 l'inizio di una serie di liti contrattuali tra Dickerson e i Rams. Nel 1987, dopo avere disputato solo tre partite con Los Angeles nella stagione accorciata per sciopero, il giocatore fu scambiato con gli Indianapolis Colts in una dei pi\u00f9 grandi scambi della storia della lega. Con la presenza di tre squadre coinvolte, i Colts scambiarono il linebacker Cornelius Bennett, che avevano scelto nel draft ma con cui non erano riusciti a pervenire a un accordo sul contratto, coi Buffalo Bills per una scelta del primo giro del 1988, la scelte del primo e secondo giro del draft 1989 e il running back Greg Bell. I Colts in cambio spedirono Bell e le tre scelte ricevute da Buffalo pi\u00f9 le loro scelte del primo e secondo giro del 1988, la seconda del 1989 e il running back Owen Gill ai Rams per Dickerson. Con tali scelte, i Rams selezionarono il running back Gaston Green, wide receiver Aaron Cox, linebacker Fred Strickland, il running back Cleveland Gary, il linebacker Frank Stams e il defensive back Darryl Henley. Los scambi\u00f2 riun\u00ec Dickerson con Ron Meyer, che aveva lasciato SMU dopo la terza stagione di Dickerson per allenare i New England Patriots ed era stato assunto dai Colts nel 1986 dopo il licenziamento di Rod Dowhower.\nAnche se gioc\u00f2 in sole nove gare coi Colts quell'anno, riusc\u00ec comunque a correre 1.011 yard, terminando la stagione a quota 1.288. Inoltre guid\u00f2 i Colts a una corsa nel finale di stagione che permise loro di ottenere la prima stagione con un record positivo (e la prima qualificazione ai playoff) negli ultimi dieci anni.\nNel 1988, Dickerson, con 1.659 yard corse, divenne il primo Colt a guidare la NFL in yard corse da Alan Ameche nel 1955. Questo fu il punto pi\u00f9 alto della carriera di Dickerson coi Colts (anche se corse altre 1.311 yard nel 1989). Inoltre, il 1989 fu l'anno in super\u00f2 le 10.000 yard corse in carriera, il pi\u00f9 veloce di tutti i tempi a riuscirvi (91 gare), meglio di giocatori del calibro di Jim Brown (98 gare), Barry Sanders (103 gare), Emmitt Smith (106 gare) e LaDainian Tomlinson (106 gare). Nel 1989 stabil\u00ec anche il record NFL con la settima stagione consecutiva da oltre mille yard corse, guidando la lega in quattro di esse.\nAd ogni modo, infortuni, nuove dispute contrattuali e sospensioni caratterizzarono i suoi ultimi due anni coi Colts. Dickerson, all'et\u00e0 di 29 anni, era il running back pi\u00f9 pagato della NFL, con un salario annuale di 1,4 milioni di dollari. A seguito delle sue prolungate lamentele, i Colts, ormai stanchi, lo inserirono nella lista dei giocatori inattiva prima della partenza della stagione 1990, dove rimase per sette settimane e perse 600.000 dollari di stipendio. Nella sua sesta gara di ritorno dalla sospensione, corse contro i Cincinnati Bengals 143 yard su 22 tentativi, superando Jim Brown al terzo posto nella classifica dei maggior corridori di tutti i tempi, dietro solamente a Walter Payton e Tony Dorsett. Fu nuovamente sospeso nel novembre 1991 e, tra gli infortuni e l'avanzare dell'et\u00e0, corse solo 536 yard quell'anno, mentre i Colts terminarono col peggior record della lega, 1-15.\nUltimi anni.\nIl 26 aprile 1992, Dickerson fu scambiato coi Los Angeles Raiders per le loro scelte del quarto e dell'ottavo giro del Draft NFL 1992. Con essi ebbe occasionali prove di brillantezza, 107 yard corse contro i Broncos, 103 contro i Chargers, dove fece registrare rispettivamente la sua 63\u00aa e 64\u00aa gara da cento yard, le ultime due della carriera. Dickerson segn\u00f2 anche un touchdown su una corsa da 40 yard, ricordando le azioni della sua giovinezza, nel Monday Night Football in diretta nazionale contro i Kansas City Chiefs. Quell'anno guid\u00f2 la squadra in corse tentate e yard corse.\nLa stagione successiva, Dickerson fu scambiato con gli Atlanta Falcons il 7 luglio 1993 per una scelta del sesto giro. Vi gioc\u00f2 come riserva, facendo la sua ultima apparizione in diretta nazionale nel Monday Night del 27 settembre 1993 in cui i Falcons ospitarono i Pittsburgh Steelers. I Falcons scambiarono Dickerson e il cornerback al terzo anno Bruce Pickens coi Green Bay Packers per il running back John Stephens il 13 ottobre 1993.\nLo scambio giunse una settimana dopo a quando a Dickerson era stato detto che i Falcons avevano intenzione di svincolarlo perch\u00e9 l'allenatore Jerry Glanville voleva puntare su giocatori pi\u00f9 giovani. Il giorno successivo, i dirigenti dei Falcons dissero che c'era stato un fraintendimento e che Dickerson non avrebbe dovuto essere svincolato. Il giocatore si ritir\u00f2 in quel momento come il secondo miglior corridore di tutti i tempi dopo non avere superato le visite mediche coi Packers."}
{"id": "1981275", "revid": "183666", "url": "https://it.wikipedia.org/wiki?curid=1981275", "title": "San", "text": ""}
{"id": "1981277", "revid": "38120", "url": "https://it.wikipedia.org/wiki?curid=1981277", "title": "Wasse Dame", "text": ""}
{"id": "1981279", "revid": "1442080", "url": "https://it.wikipedia.org/wiki?curid=1981279", "title": "We Just Wanna Party with You", "text": "We Just Wanna Party with You \u00e8 un brano musicale del rapper Snoop Dogg, eseguito con la collaborazione del produttore Jermaine Dupri, con lo pseudonimo di \"JD\", ed incluso nella colonna sonora del film \"Men in Black\" del 1997.\nLa canzone \u00e8 costruita intorno ad un campionamento del celebre brano del 1982 \"Get Down on It\" di Kool and the Gang.\nSi tratta della seconda pubblicazione dei Jermaine Dupri, a parte la produzione dell'album dei Kris Kross. Il suo primo singolo \"Honey\", ed il singolo successivo \"You Make Me Wanna\", entrarono in classifica contemporaneamente a \"We Just Wanna Party with You\". Tutti e tre i singoli furono prodotti da JD, che partecipava al brano con una breve parte rap.\n\u00c8 la prima collaborazione fra Snoop Dogg e JD, che in seguito lavoreranno nuovamente insieme in \"Protectors if 1472\", \"Bow Wow (That's My Name)\" e \"Welcome to Atlanta\".\n\u00c8 anche il primo singolo di Snoop Dogg ad essere pubblicato da una etichetta al di fuori della Death Row, essendo stato estratto da un album pubblicato dalla Columbia/Sony e prodotto da JD.\nIl singolo non ebbe particolare successo negli Stati Uniti, ma ottenne un favorevole riscontro di pubblico in Australia, dove rimase in classifica per ben 17 settimane, uscendo dalla classifica nel febbraio 1998.\nIl CD singolo (cos\u00ec come il suo corrispettivo disco vinile) che portava come title track il brano eseguito da Snoop Dogg, in realt\u00e0 si configura come una mini colonna sonora del film, includendo brani cantati da altri artisti, all'epoca poco famosi, come Alicia Keys o Nas."}
{"id": "1981284", "revid": "1745361", "url": "https://it.wikipedia.org/wiki?curid=1981284", "title": "Decelo", "text": "Nella mitologia greca, Decelo era l'eroe di Decelea, famoso per essere un amico dei Dioscuri.\nIl mito.\nAll'epoca in cui i Dioscuri erano alla ricerca della loro sorella Elena, rapita in precedenza da Teseo, entrarono nella citt\u00e0 di Decelea. Qui incontrarono Decelo che detestava Teseo, sia per il suo carattere ma anche per le sue mire espansionistiche che minacciavano la sua citt\u00e0, appena ne ebbe l'occasione rivel\u00f2 ai fratelli dove era nascosta la sorella. In seguito alla liberazione fu concessa alla citt\u00e0 intera la liberazione da ogni tributo a Sparta.\nVoci correlate.\n "}
{"id": "1981289", "revid": "1154737", "url": "https://it.wikipedia.org/wiki?curid=1981289", "title": "Cima delle Saline", "text": "La Cima delle Saline \u00e8 una cima delle Alpi Liguri alta 2612\u00a0m. \u00c8 la terza vetta pi\u00f9 alta delle Alpi Liguri.\nCaratteristiche.\nLa montagna si trova nel complesso carsico del Marguareis, sullo spartiacque tra la Valle Ellero e la Val Tanaro (per la precisione, la sottovalle del Negrone), ed \u00e8 caratterizzata da notevoli fenomeni carsici. La roccia che la compone \u00e8 un calcare del Giurassico. Il versante settentrionale \u00e8 costituito da ripide pareti subverticali, mentre il versante meridionale \u00e8 una lunga cresta digradante, ricca di doline ed inghiottitoi. Vista dalla pianura, la sommit\u00e0 ha una caratteristica forma arrotondata.\nPrende il nome dal vicino \"Passo delle Saline\", cosiddetto perch\u00e9 posto sulla via un tempo percorsa per il commercio del sale tra Piemonte e Liguria.\nAccesso alla vetta.\nEstivo.\nL'accesso \u00e8 di tipo escursionistico, con difficolt\u00e0 valutata in E.\nL'itinerario tipico prevede di partire da Carnino Inferiore, in Alta Val Tanaro. Si segue il sentiero GTA A5, passando vicino al Rifugio Ciarlo-Bossi, fino a dei ruderi a quota 1962, dove si danno due possibilit\u00e0. Un itinerario prevede di abbandonare il sentiero A5 per risalire verso NO fino alla colletta posta tra la Cima delle Saline e la \"Cima degli Arpetti\"; da qui si risale la cresta meridionale in direzione NNE fino alla croce di vetta. Un altro itinerario prevede invece di proseguire fino al \"Passo delle Saline\"; da qui si volge a sinistra (Ovest), e si risale per traccia di sentiero poco sotto la cresta orientale fino alla vetta. I due itinerari possono essere uniti per creare un giro ad anello.\nIl \"Passo delle Saline\" pu\u00f2 essere raggiunto anche dalla Valle Ellero, partendo dalla \"Porta di Pian Marchisio\", passando vicino al Rifugio Havis De Giorgio e seguendo quindi il sentiero G3 fino al passo. La salita alla vetta pu\u00f2 essere abbinata a quella alla vicina Cima Pian Ballaur.\nLa Cima delle Saline \u00e8 anche una ambita meta per itinerari in mountain bike.\nInvernale.\nLa montagna \u00e8 accessibile d'inverno con gli sci da sci alpinismo, ma la stagione consigliata per questo tipo di salita \u00e8 l'inizio della primavera.\nPunti d'appoggio.\nIn Val Tanaro \u00e8 presente anche la Capanna Saracco-Volante, che per\u00f2, essendo capanna speleologica non \u00e8 da considerare come punto d'appoggio per un'escursione, ma solo come eventuale riferimento d'emergenza.\nTutela naturalistica.\nIl versante della montagna rivolto verso la Val Tanaro rientra nell'area del Parco naturale del Marguareis."}
{"id": "1981294", "revid": "38120", "url": "https://it.wikipedia.org/wiki?curid=1981294", "title": "The Very Best of the Doors", "text": ""}
{"id": "1981302", "revid": "1305772", "url": "https://it.wikipedia.org/wiki?curid=1981302", "title": "The Very Best of The Doors", "text": "The Very Best of The Doors pu\u00f2 riferirsi a 2 album dei Doors:"}
{"id": "1981303", "revid": "1933213", "url": "https://it.wikipedia.org/wiki?curid=1981303", "title": "Persija Jakarta", "text": "Il Persija Jakarta \u00e8 una societ\u00e0 calcistica di Giacarta, Indonesia. Milita in Liga Indonesia, prima divisione nazionale. Annoverata tra le squadre migliori del suo campionato, gode del supporto sfrenato dei suoi fan (Jakmania).\nStoria.\nIl club fu fondato nel 1928 con il nome di \"VIJ Jakarta\" (Voetbalbond Indonesische Jacatra). Nel 1968 cambi\u00f2 nome in quello attuale. Gioca le partite pi\u00f9 importanti al Bung Karno Stadium.\nTifosi.\nI Jakmania's sono i sostenitori del Persija Jakarta's. Sono tra i pi\u00f9 appassionati e fanatici del paese. Purtroppo sono conosciuti per gli atti di violenza commessi. Tra questi vanno ricordati gli scontri avvenuti durante la finale di Liga Indonesia contro il Persipura Jayapura. Persija perse la partita con il punteggio di 2-3. I sostenitori della squadra scaricarono la loro rabbia devastando il Bung Karno Stadium."}
{"id": "1981313", "revid": "834", "url": "https://it.wikipedia.org/wiki?curid=1981313", "title": "Gavinu Contene", "text": ""}
{"id": "1981314", "revid": "834", "url": "https://it.wikipedia.org/wiki?curid=1981314", "title": "Remundu Piras", "text": ""}
{"id": "1981316", "revid": "767487", "url": "https://it.wikipedia.org/wiki?curid=1981316", "title": "Femmine folli", "text": "Femmine folli (\"Foolish Wives\") \u00e8 un film del 1922 scritto e diretto da Erich von Stroheim. Sebbene non accreditato nei titoli della pellicola, il film fu prodotto da Irving Thalberg che sarebbe presto diventato uno dei produttori pi\u00f9 importanti della Metro Goldwyn Mayer.\nTrama.\nMonte Carlo, anno 1920. Qui vivono l'aristocratico russo in esilio Wladislaw Sergius Karamzin, le sue due cugine e la cameriera. Quest'ultima \u00e8 innamorata di Wladislaw, ma egli sfrutta la sua devozione con la promessa di sposarla. Con l'arrivo di un diplomatico statunitense il nobile cerca di sedurne la moglie, per estorcerle una grande somma di denaro, mentre ha una relazione pure con la figlia minorata di un falsario.\nAlla fine si scoprir\u00e0 che il conte e le \"cugine\" sono tutti dei ladri, le due donne vengono arrestate, il conte sar\u00e0 ucciso dal falsario.\nProduzione.\nLe riprese vennero effettuate in un backlot degli Universal Studios.\nDistribuzione.\nIl film usc\u00ec nelle sale l'11 gennaio 1922.\nAccoglienza.\nIl film era il terzo lungometraggio di Stroheim ed aveva richiesto uno sforzo colossale in sede delle riprese per le richieste del regista che, nel suo tipico gigantismo, aveva preteso la ricostruzione fedele negli studi della Universal a Hollywood di scenografie che rappresentassero nei minimi dettagli la citt\u00e0 di Montecarlo, che risultarono pi\u00f9 costose di quelle fino ad allora imbattute della citt\u00e0 di Babilonia per il film \"Intolerance\" del 1916.\nLe riprese durarono un anno per 80.000 metri di pellicola, che vennero ridotti nella prima versione di solo un decimo (per otto ore e mezzo di proiezione). In seguito per\u00f2 il materiale venne drasticamente ridotto dal produttore per arrivare ai cento minuti pi\u00f9 canonici.\nIl successo di pubblico per\u00f2 ripag\u00f2 l'investimento e questo film fu il primo di Stroheim a riscuotere un successo mondiale: altre opere di Stroheim successive non saranno altrettanto fortunate, per quanto in seguito rivalutate dalla critica come capolavori.\nRiconoscimenti.\nNel 2008 \u00e8 stato scelto per essere conservato nel National Film Registry della Biblioteca del Congresso degli Stati Uniti."}
{"id": "1981318", "revid": "1543377", "url": "https://it.wikipedia.org/wiki?curid=1981318", "title": "Edoardo Catemario", "text": "Biografia.\nEdoardo Catemario, napoletano d'origine, ha intrapreso lo studio della chitarra all'et\u00e0 di cinque anni. Ha studiato con Salvatore Canino, Antimo Pedata, Jos\u00e9 Tom\u00e1s, Stefano Aruta e Maria Luisa Anido, pianoforte e analisi con Titina De Fazio ed interpretazione con Leo Brouwer e Oscar Casares. Il suo repertorio va dal barocco al romantico (suonato su strumenti originali), al Novecento storico alla musica contemporanea e d'avanguardia. Ha vinto il primo premio dei concorsi Andr\u00e9s Segovia di Almu\u00f1\u00e9car (Granada) nel 1991 e di Alessandria nel 1992.\nHa dato concerti in Austria, Germania, Francia, Belgio, Italia, Spagna, Grecia, Repubblica Ceca, Polonia, Stati Uniti, Sud America e Regno Unito: Philharmonie di Berlino, Bolshoi Saal della Philharmonia di San Pietroburgo, Grosser Saal del Wiener Musikverein a Vienna, Sidney Meir Bowl Melbourne, Auditorio Nacional di Madrid, St John's Smith Square e Wigmore Hall di Londra, Weill Hall at Carnegie Hall di New York, a Parigi alla Cit\u00e9 de la musique, a Buenos Aires al Teatro Coliseo, ad Amburgo al MusikHalle, a Valencia nell'Auditorium del Conservatorio.\nSia come solista che in formazione da camera collaborando con celebri artisti fra i quali citiamo: Vega String Quartet, Silesian String Quartet, Alain Meunier, Massimo Quarta, Roberto Fabbriciani, Antonello Farulli, Sylvie Gazeau, Gabriele Cassone, Nicoletta Curiel, Gabriella Costa, . \n\u00c8 stato ospite in qualit\u00e0 di solista di grandi orchestre: Wiener Akademie, Orquesta sinfonica de Andorra, Orchestra di Sanremo, Accademia Bizantina, Orchestra della Toscana, Orchestra di Stato del Messico, Orchestra Filarmonica Italiana, Solisti di Fiesole con direttori quali: Oleg Caetani, Martin Haselboek, Michael Helmrat, Inma Shara, Marzio Conti, Ottavio Dantone, Enrique Batiz.\nIn qualit\u00e0 di didatta ha tenuto Master Classes al Mozarteum di Salisburgo durante la \"Sommer Akademie\" dal 2001 al 2007, alla Royal Academy di Londra, alla Musikhochschule di Lipsia, alle Universit\u00e0 di Bloomington, Cincinnati e al Brooklyn College. \u00c8 stato titolare della cattedra di perfezionamento ed interpretazione presso il \u201cConservatoire International de Paris\u201d (Parigi, Francia) dal 1995 fino al giugno del 2001. \u00c8 stato eletto \u201cHonorary Associate\u201d della Royal Academy of Music di Londra nel 2018.\n\u00c8 direttore artistico di diversi festival: MusicaSiena - La Primavera Senese (Siena - festival di musica da camera), Ars Citarae Novae (Roma - Festival chitarristico), Atella classica (Sant'Arpino - Festival chitarristico),"}
{"id": "1981319", "revid": "228587", "url": "https://it.wikipedia.org/wiki?curid=1981319", "title": "The Best of The Doors", "text": ""}
{"id": "1981320", "revid": "41851", "url": "https://it.wikipedia.org/wiki?curid=1981320", "title": "Chiesa di San Giorgio (Salonicco)", "text": ""}
{"id": "1981323", "revid": "180559", "url": "https://it.wikipedia.org/wiki?curid=1981323", "title": "Taryn Woods", "text": ""}
{"id": "1981324", "revid": "20787", "url": "https://it.wikipedia.org/wiki?curid=1981324", "title": "Persija", "text": ""}
{"id": "1981325", "revid": "180559", "url": "https://it.wikipedia.org/wiki?curid=1981325", "title": "Debbie Watson (pallanuotista)", "text": ""}
{"id": "1981326", "revid": "4175", "url": "https://it.wikipedia.org/wiki?curid=1981326", "title": "GUF Torino", "text": ""}
{"id": "1981327", "revid": "180559", "url": "https://it.wikipedia.org/wiki?curid=1981327", "title": "Liz Weekes", "text": ""}
{"id": "1981328", "revid": "180559", "url": "https://it.wikipedia.org/wiki?curid=1981328", "title": "Danielle Woodhouse", "text": ""}
{"id": "1981329", "revid": "180559", "url": "https://it.wikipedia.org/wiki?curid=1981329", "title": "Bronwyn Mayer", "text": ""}
{"id": "1981331", "revid": "180559", "url": "https://it.wikipedia.org/wiki?curid=1981331", "title": "Gail Miller", "text": ""}
{"id": "1981332", "revid": "180559", "url": "https://it.wikipedia.org/wiki?curid=1981332", "title": "Melissa Mills", "text": ""}
{"id": "1981333", "revid": "1652635", "url": "https://it.wikipedia.org/wiki?curid=1981333", "title": "Kris Kross", "text": "I Kris Kross erano un duo statunitense di musica rap composto dagli atlantani Chris \"Mac Daddy\" Kelly (Atlanta, 11 agosto 1978 - Atlanta, 1\u00ba maggio 2013) e Chris \"Daddy Mac\" Smith (10 gennaio 1979), lanciati sul mercato da Jermaine Dupri nel 1992, quando i due componenti del gruppo avevano appena tredici-quattordici anni.\nCarriera.\nNativi di Atlanta, Chris \"Mac Daddy\" Kelly e Chris \"Daddy Mac\" Smith, amici di infanzia, furono scoperti nel 1991 dal produttore Jermaine Dupri. Gi\u00e0 l'anno seguente fu pubblicato il loro album d'esordio \"Totally Krossed Out\", che vendette oltre quattro milioni di copie negli Stati Uniti.. Ma fu soprattutto il singolo \"Jump\" a rendere celebre il giovanissimo duo: il brano infatti rimase in vetta alla \"Billboard Hot 100\" per quasi due mesi consecutivamente.\nIn seguito all'enorme successo ottenuto, i due ragazzi cominciarono ad essere richiesti in numerosi eventi. Michael Jackson li volle come sostenitore per il proprio tour europeo, oltre a farli apparire nel video di \"Jam\". I Kris Kross comparvero anche nei video di Run DMC, parteciparono ad un episodio della serie televisiva \"Tutti al college\" ed al film del 1993 \"Poliziotto per caso\". Nel 1992 la SEGA produsse un videogioco, \"Kris Kross: Make My Video\", ispirato al duo.\nNel 1993 venne pubblicato il secondo album, \"Da Bomb\", che ottenne il disco di platino, ma non ebbe l'impatto mediatico del primo lavoro. Stessa sorte tocc\u00f2 al terzo disco dei Kris Kross \"Young, Rich and Dangerous\", pubblicato nel 1996, in seguito al quale il duo spar\u00ec dalle scene.\nNel 2007 il gruppo si era riunito, bench\u00e9 stesse lavorando a due progetti separati: Chris Smith stava pubblicando il suo primo album da solista, \"Urbane Expressions\", mentre Chris Kelly aveva fondato una propria etichetta discografica, chiamata \"C.co records\". Il 1\u00ba maggio 2013 Chris Kelly \u00e8 stato ritrovato agonizzante nella sua casa di Atlanta ed \u00e8 in seguito deceduto in un ospedale della citt\u00e0; la causa della morte, avvenuta all'et\u00e0 di 34 anni, \u00e8 sconosciuta ma le autorit\u00e0 locali hanno ipotizzato un'overdose di stupefacenti."}
{"id": "1981334", "revid": "180559", "url": "https://it.wikipedia.org/wiki?curid=1981334", "title": "Simone Hankin", "text": ""}
{"id": "1981338", "revid": "339392", "url": "https://it.wikipedia.org/wiki?curid=1981338", "title": "Go!", "text": ""}
{"id": "1981339", "revid": "1649409", "url": "https://it.wikipedia.org/wiki?curid=1981339", "title": "Paolo Sardi", "text": "Biografia.\nNacque a Ricaldone, in provincia di Alessandria e diocesi di Acqui, il 1\u00ba settembre 1934.\nFu ordinato sacerdote il 29 giugno 1958.\nSi licenzi\u00f2 in Diritto canonico e laureato in Giurisprudenza all'Universit\u00e0 Cattolica del Sacro Cuore.\nIl 10 dicembre 1996 fu nominato nunzio apostolico con incarichi speciali e, nel contempo, arcivescovo titolare di Sutri; fu consacrato nella Basilica di San Pietro il 6 gennaio 1997 da papa Giovanni Paolo II, co-consacranti l'arcivescovo Giovanni Battista Re e l'arcivescovo Miroslav Marusyn.\nIl 23 ottobre 2004 fu nominato vice camerlengo della Camera Apostolica, succedendo nell'incarico all'arcivescovo Ettore Cunial, dimessosi per raggiunti limiti di et\u00e0. Il 22 gennaio 2011 gli succedette nell'incarico l'arcivescovo Santos Abril y Castell\u00f3.\nDal 6 giugno 2009 fu Pro-Patrono del Sovrano Militare Ordine di Malta.\nIl 20 novembre 2010 papa Benedetto XVI lo nomin\u00f2 cardinale diacono di Santa Maria Ausiliatrice in via Tuscolana, il 30 novembre patrono del Sovrano Militare Ordine di Malta.\nIl 1\u00ba settembre 2014 comp\u00ec 80 anni ed usc\u00ec dal novero dei cardinali elettori.\nL'8 novembre 2014 si dimise per raggiunti limiti di et\u00e0 dall'incarico di patrono del Sovrano Militare Ordine di Malta; gli succedette il cardinale Raymond Leo Burke, fino a quel momento prefetto del Supremo Tribunale della Segnatura Apostolica.\nMor\u00ec al Policlinico Agostino Gemelli di Roma il 13 luglio 2019 all'et\u00e0 di 84 anni dopo una breve malattia. Il 15 luglio, alle ore 10.30, all'altare della Cattedra della basilica di San Pietro, si tennero le solenni esequie presiedute dal cardinale Tarcisio Bertone, S.D.B.. Al termine della celebrazione eucaristica papa Francesco presiedette il rito dell\"'ultima commendatio\" e della \"valedictio\"; la salma venne poi tumulata nella tomba di famiglia del suo paese natale a seguito di due successive messe funebri tenutesi presso la cattedrale dell'Assunzione di Maria Vergine ad Acqui Terme e nella chiesa parrocchiale di Ricaldone.\nGenealogia episcopale.\nLa genealogia episcopale \u00e8:"}
{"id": "1981340", "revid": "697352", "url": "https://it.wikipedia.org/wiki?curid=1981340", "title": "Wallflower (personaggio)", "text": "Wallflower, il cui vero nome \u00e8 Laurie Collins, \u00e8 un personaggio dei fumetti, creato da Nunzio DeFilippis e Christina Weir (testi), Keron Grant (disegni), pubblicata dalla Marvel Comics. La sua prima apparizione avviene in \"The New Mutants\" (seconda serie) n. 2 (agosto 2003).\nFa parte dell'universo dei fumetti Marvel Comics, \u00e8 una giovane mutante, studentessa allo Xavier Institute, in seguito agli eventi di Decimation, Laurie resta uccisa da un proiettile sparato da un seguace del reverendo Stryker.\nPoteri ed abilit\u00e0.\nWallflower riesce a controllare le emozioni di chi si trova vicino a lei attraverso l'emissione di feromoni. Inizialmente non padroneggiava molto bene la loro emissione, e di conseguenza provocava spiacevoli episodi. Ma prima di essere uccisa, durante il tempo trascorso all'istituto del Professor X, nella squadra degli studenti chiamata \"Nuovi mutanti\", Laurie ha imparato a controllare bene il suo potere, fino ad indurre una varia serie di risposte emozionali e fisiche, comprese paura, rabbia, lussuria, calma, felicit\u00e0, sonnolenza. Al massimo del suo potere \u00e8 stato ipotizzato che Laurie avrebbe potuto controllare le folle o mettere a dormire un intero esercito."}
{"id": "1981342", "revid": "1718925", "url": "https://it.wikipedia.org/wiki?curid=1981342", "title": "Campionamento (teoria dei segnali)", "text": "Il campionamento, nella teoria dei segnali, \u00e8 una tecnica che consiste nel convertire un segnale continuo nel tempo oppure nello spazio in un segnale discreto, valutandone l'ampiezza a intervalli temporali o spaziali solitamente regolari. \nIn questo modo, a seguito di una successiva operazione di quantizzazione e conversione, \u00e8 possibile ottenere una stringa digitale (discreta nel tempo o nello spazio e nell'ampiezza) che approssimi quella continua originaria.\nDescrizione.\nIl campionamento consiste nel misurare e registrare il valore del segnale analogico in diversi istanti nel tempo o posizioni nello spazio. Il tempo T che intercorre tra una valutazione e l'altra si chiama \"intervallo temporale o spaziale di campionamento\". La \"frequenza di campionamento\" formula_1 \u00e8 il reciproco dell'intervallo spaziale o temporale di campionamento.\nSi fa usualmente riferimento al pi\u00f9 comune campionamento su intervalli temporali, il campionamento a intervalli spaziali interessa spesso l'ottica.\nIl teorema che stabilisce quale sia la frequenza minima di campionamento con una determinata caratterizzazione in frequenza (trasformata di Fourier) affinch\u00e9 il segnale analogico possa essere ricostruito a valle a partire da quello discreto in input \u00e8 il teorema del campionamento di Shannon-Nyquist, ovvero:\nformula_2\nDove formula_3 \u00e8 la frequenza di campionamento e formula_4 \u00e8 la massima frequenza dello spettro del segnale da campionare. Se viene rispettata questa condizione \u00e8 allora possibile ricostruire, con l'utilizzo di apposite funzioni interpolatrici, il segnale analogico senza perderne alcuna informazione; Qualora invece non venga rispettata tale condizione, si riscontra un effetto conosciuto con il nome di aliasing, che comporta una distorsione del segnale analogico ricostruito. Generalmente per una buona e fedele ricostruzione del livello analogico \u00e8 richiesta una frequenza di campionamento che sia 5-10 volte maggiore alla frequenza massima contenuta nel segnale campionato. Si richiede una frequenza maggiore di quella di Shannon per poter utilizzare funzioni interpolatrici pi\u00f9 semplici.\nDefinendo la frequenza di Nyquist come formula_5, la ricostruzione di un segnale analogico costituito da componenti in frequenza superiori alla frequenza di Nyquist porta ad ottenere un segnale dove questa componenti hanno una frequenza detta \"specchiata\" rispetto alla frequenza di Nyquist, cio\u00e8 simmetrica rispetto alla frequenza di Nyquist a quella del segnale analogico originale. Ad esempio se il livello analogico \u00e8 una sinusoide di frequenza formula_6 e la frequenza di campionamento \u00e8 formula_7, allora si ottiene formula_8, con formula_9 la frequenza della sinusoide ricostruita. Per evitare il fenomeno dell'aliasing \u00e8 allora necessario:"}
{"id": "1981343", "revid": "18962178", "url": "https://it.wikipedia.org/wiki?curid=1981343", "title": "Nuovi mutanti", "text": ""}
{"id": "1981346", "revid": "320578", "url": "https://it.wikipedia.org/wiki?curid=1981346", "title": "Gruppo Universitario Fascista Torino", "text": ""}
{"id": "1981347", "revid": "339392", "url": "https://it.wikipedia.org/wiki?curid=1981347", "title": "Go (singolo)", "text": ""}
{"id": "1981348", "revid": "180559", "url": "https://it.wikipedia.org/wiki?curid=1981348", "title": "Yvette Higgins", "text": ""}
{"id": "1981349", "revid": "180559", "url": "https://it.wikipedia.org/wiki?curid=1981349", "title": "Kate Hooper", "text": ""}
{"id": "1981350", "revid": "180559", "url": "https://it.wikipedia.org/wiki?curid=1981350", "title": "Naomi Castle", "text": ""}
{"id": "1981351", "revid": "180559", "url": "https://it.wikipedia.org/wiki?curid=1981351", "title": "Joanne Fox", "text": ""}
{"id": "1981353", "revid": "180559", "url": "https://it.wikipedia.org/wiki?curid=1981353", "title": "Bridgette Gusterson", "text": ""}
{"id": "1981355", "revid": "302644", "url": "https://it.wikipedia.org/wiki?curid=1981355", "title": "Fiction televisive", "text": ""}
{"id": "1981363", "revid": "174925", "url": "https://it.wikipedia.org/wiki?curid=1981363", "title": "Guerra acaia", "text": ""}
{"id": "1981368", "revid": "709565", "url": "https://it.wikipedia.org/wiki?curid=1981368", "title": "Wind Dancer", "text": "Wind Dancer il cui vero nome \u00e8 Sofia Mantega, \u00e8 un personaggio dei fumetti, creato da Nunzio DeFilippis e Christina Weir (testi), Keron Grant (disegni), pubblicato dalla Marvel Comics. La sua prima apparizione avviene in \"The New Mutants\" (seconda serie) n. 1 (luglio 2003).\n\u00c8 una giovane mutante, studentessa all'istituto Xavier, che in seguito agli eventi di Decimation perde i suoi poteri ed abbandona la scuola.\nPoteri e abilit\u00e0.\nSofia aveva la capacit\u00e0 di controllare con precisione e notevole potenza i movimenti dell'aria, ad esempio riusciva a generare forti correnti d'aria e intensi venti, farsi trasportare in volo dall'aria, far levitare altre persone o gli oggetti. Inoltre poteva usare il suo potere per comprimere l'aria ad una notevole durezza, cos\u00ec da poter colpire un avversario o ottenere effetti di attrito o di taglio. In maniera molto pi\u00f9 precisa ha usato il suo potere sottilmente, ad esempio per amplificare piccole vibrazioni aeree, cos\u00ec da poter udire conversazioni molto distanti. Aveva acquisito anche la capacit\u00e0 di comprimere l'aria all'interno dell'orecchio di un avversario, disturbando cos\u00ec il suo sistema labirintico di equilibrio."}
{"id": "1981370", "revid": "461628", "url": "https://it.wikipedia.org/wiki?curid=1981370", "title": "Cappella di Santa Monica (Roma)", "text": "La cappella di Santa Monica, \u00e8 una chiesa di Roma, nel rione Borgo, in piazza del Sant'Uffizio.\n\u00c8 dedicata alla santa di Cartagine, madre di sant'Agostino. Essa fu costruita da Giuseppe Momo nel 1941, ed \u00e8 la cappella del Collegio Internazionale degli Agostiniani, presso la loro curia generalizia.\nDirimpetto a questa cappella vi \u00e8 l'antica chiesa di San Pietro in Borgo."}
{"id": "1981371", "revid": "1776051", "url": "https://it.wikipedia.org/wiki?curid=1981371", "title": "De\u017eanovac", "text": " De\u017eanovac \u00e8 un comune della Croazia di 3.355 abitanti della regione di Bjelovar e della Bilogora."}
{"id": "1981372", "revid": "104458", "url": "https://it.wikipedia.org/wiki?curid=1981372", "title": "Campionati mondiali juniores di sci alpino", "text": "I campionati mondiali juniores di sci alpino sono una competizione sportiva a cadenza annuale organizzata dalla FIS in cui si assegnano i titoli mondiali nelle diverse specialit\u00e0 dello sci alpino (discesa libera, super G, slalom gigante, slalom speciale, combinata). Sono aperti a tutti gli atleti di et\u00e0 compresa tra i 15 e i 20 anni, anche a quelli che hanno gi\u00e0 esordito in Coppa del Mondo.\nChi si laurea campione mondiale juniores acquisisce il diritto di partecipare alle finali di Coppa del Mondo di quell'anno.\nLa prima edizione si \u00e8 disputata nel marzo 1982 nella localit\u00e0 francese Auron."}
{"id": "1981383", "revid": "1305772", "url": "https://it.wikipedia.org/wiki?curid=1981383", "title": "Winx Club - Mission Enchantix", "text": "Winx Club: Mission Enchantix \u00e8 un videogioco del 2008 sviluppato dalla Powerhead Games e pubblicato dalla Konami per Nintendo DS. Il gioco \u00e8 ispirato al cartone animato \"Winx Club\".\nIl videogioco \u00e8 stato distribuito in Europa nel marzo 2008, mentre negli Stati Uniti ad ottobre dello stesso anno, dopo essere stato inizialmente annunciato per maggio.\nTrama.\nLe Winx devono fermare il malvagio Valtor che vuole diventare lo stregone pi\u00f9 potente della Dimensione Magica, rubando tutti i poteri e gli incantesimi pi\u00f9 potenti che ci siano. Per fermarlo le Winx devono acquisire l'\"Enchantix\".\nModalit\u00e0 di gioco.\nIl gioco consiste nell'affrontare delle prove con ogni Winx Enchantix. Composto da dieci capitoli, alcuni livelli si possono superare solamente con due o tre Winx, anzich\u00e9 una."}
{"id": "1981386", "revid": "599013", "url": "https://it.wikipedia.org/wiki?curid=1981386", "title": "Brenda Villa", "text": ""}
{"id": "1981387", "revid": "287204", "url": "https://it.wikipedia.org/wiki?curid=1981387", "title": "Le regole del gioco (film)", "text": ""}
{"id": "1981388", "revid": "1573940", "url": "https://it.wikipedia.org/wiki?curid=1981388", "title": "Kathy Sheehy", "text": ""}
{"id": "1981390", "revid": "1573940", "url": "https://it.wikipedia.org/wiki?curid=1981390", "title": "Coralie Simmons", "text": ""}
{"id": "1981392", "revid": "149485", "url": "https://it.wikipedia.org/wiki?curid=1981392", "title": "Julie Swail", "text": "Biografia.\nHa vinto la sua prima medaglia internazionale nel torneo di pallanuoto dei XIII Giochi panamericani di Winnipeg 1999. \nHa rappresentato gli ai Giochi olimpici estivi di , dove ha guadagnato la medaglia d'argento nel torneo di pallanuto, dopo aver perso la finale contro l'.\nSi \u00e8 distinta anche nel triathlon, disciplina in cui si \u00e8 laureata campionessa continentale ai XV Giochi panamericani di Rio de Janeiro 2007 nella distanza olimpica. Ha fatto la sua seconda apparizione olimpica ai , classificandosi diciannovesima nella prova individuale."}
{"id": "1981393", "revid": "102553582", "url": "https://it.wikipedia.org/wiki?curid=1981393", "title": "Maureen O'Toole", "text": ""}
{"id": "1981395", "revid": "1573940", "url": "https://it.wikipedia.org/wiki?curid=1981395", "title": "Nicolle Payne", "text": ""}
{"id": "1981396", "revid": "169529", "url": "https://it.wikipedia.org/wiki?curid=1981396", "title": "Ren\u00e9 R\u00e9mond", "text": "Biografia.\nFu tra il 1965 ed il 1976 direttore del Centro cattolico degli intellettuali francesi.\nNel 1998 venne eletto membro dell'Acad\u00e9mie fran\u00e7aise, come successore dello storico Fran\u00e7ois Furet (scomparso nel 1997).\nPensiero.\nLe sue opere sulla storia politica, intellettuale e religiosa della Francia contemporanea - attraverso la loro preoccupazione di aprire la storia alla scienza politica e di identificare le tendenze a lungo termine dalle correnti del pensiero e della vita politica - hanno contribuito alla rinnovazione della disciplina storiografica a partire dagli anni '70.\nSua \u00e8 la definizione delle \"tre destre\" che si differenziano nella storia francese degli ultimi due secoli: \u00e8 una definizione mutuata dalle tre famiglie dinastiche in conflitto nel XIX secolo, la orleanista, la bonapartista e la legittimista.\nAttivit\u00e0 pubblicistica.\n\u00c8 stato autore di una quarantina di volumi, tra i quali:\n\u00c8 stato anche direttore della \"Revue historique\" tra il 1973 ed il 1998"}
{"id": "1981397", "revid": "180559", "url": "https://it.wikipedia.org/wiki?curid=1981397", "title": "Heather Petri", "text": ""}
{"id": "1981398", "revid": "111485022", "url": "https://it.wikipedia.org/wiki?curid=1981398", "title": "Ericka Lorenz", "text": ""}
{"id": "1981400", "revid": "767487", "url": "https://it.wikipedia.org/wiki?curid=1981400", "title": "\u0110ulovac", "text": " \u0110ulovac \u00e8 un comune della Croazia di 3.640 abitanti della regione di Bjelovar e della Bilogora."}
{"id": "1981401", "revid": "1776051", "url": "https://it.wikipedia.org/wiki?curid=1981401", "title": "Hercegovac", "text": " Hercegovac \u00e8 un comune della Croazia di 2.791 abitanti della regione di Bjelovar e della Bilogora."}
{"id": "1981402", "revid": "306856", "url": "https://it.wikipedia.org/wiki?curid=1981402", "title": "Battaglia di Ostia (Raffaello)", "text": "La Battaglia di Ostia \u00e8 un affresco (circa 500x770 cm) di Raffaello Sanzio e aiuti, databile al 1514 e situato nella Stanza dell'Incendio di Borgo, una delle Stanze Vaticane.\nStoria.\nRaffaello inizi\u00f2 a lavorare alla terza delle Stanze non molto dopo l'elezione di papa Leone X. Il pontefice, forse ispirandosi alla scena dell\"Incontro di Leone Magno con Attila\" nella Stanza di Eliodoro, in cui aveva fatto inserire il proprio ritratto al posto di quello di Giulio II, scelse come tema della decorazione la celebrazione dei pontefici col suo stesso nome, Leone III e IV, nelle cui storie, tratte dal \"Liber Pontificalis\", si potevano cogliere allusioni al pontefice attuale, alle sue iniziative e al suo ruolo.\nLa prima scena ad essere completata fu l\"Incendio di Borgo\", che diede poi il nome alla stanza. In essa gli interventi autografi del maestro sono ancora consistenti, mentre negli episodi successivi i nuovi impegni presi col pontefice (alla Basilica vaticana e agli arazzi per la Sistina \"in primis\") resero necessario un intervento sempre pi\u00f9 cospicuo degli aiuti, tra cui spiccavano Giulio Romano, Giovan Francesco Penni e Giovanni da Udine.\nIn particolare nella \"Battaglia di Ostia\" le figure a destra sono attribuite a Giulio Romano, le architetture e le navi a Giovanni da Udine, mentre il maestro intervenne forse nei ritratti del papa e dei cardinali. Estese ridipinture risalgono ai restauri seicenteschi di Carlo Maratta.\nIl disegno della scena \u00e8 invece attribuito esclusivamente a Raffaello, del quale restano diversi studi. Uno di questi, relativo ai due personaggi all'estrema sinistra e oggi all'Albertina, fu donato da Raffaello ad Albrecht D\u00fcrer in cambio di un acquerello del celebre artista tedesco; vi si vedono, come di consueto, i personaggi ritratti senza vesti, per studiarne l'anatomia, e un'annotazione del D\u00fcrer. Le due figure del disegno sono state preparate con una punta metallica, eseguite poi con sottili tratti di sanguigna. Durante la Repubblica Romana instaurata dai giacobini e successivamente nel periodo napoleonico, i francesi elaborarono alcuni piani per staccare gli affreschi e renderli portabili. In fatti, venne espressero il desiderio di rimuovere gli affreschi di Raffaello dalle pareti delle Stanze Vaticane e inviarli in Francia, tra gli oggetti spediti al Musee Napoleon delle spoliazioni napoleoniche, ma questi non vennero mai realizzati a causa delle difficolt\u00e0 tecniche e i tentativi falliti e disastrosi dei francesi presso la Chiesa di San Luigi dei Francesi a Roma.\nDescrizione e stile.\nL'affresco fa riferimento alla battaglia che si svolse a Ostia nell'849, quando le galee dei ducati di Napoli, Amalfi, Gaeta, e Sorrento, al comando del Console Cesario, figlio di Sergio I duca di Napoli, venute in soccorso di papa Leone IV, attaccarono vittoriosamente la flotta saracena che aveva in animo di risalire il Tevere per invadere, saccheggiare e devastare Roma. Nell'affresco il papa, a sinistra e nell'atto di rendere grazie, ha i tratti di Leone X, e allude a una crociata vanamente invocata da quest'ultimo contro i Turchi Ottomani.\nTra i vari personaggi che compongono il seguito del papa, si possono intravedere, alle sue spalle, due cardinali; quello a destra dovrebbe contenere il ritratto del cardinal Bibbiena e quello a sinistra del cardinale Giulio de' Medici, futuro Papa Clemente VII.\nAl centro si scorgono la Rocca di Ostia e la battaglia che infuria tra le due flotte; a destra, in primo piano, si vedono alcuni prigionieri musulmani che vengono sbarcati e portati legati davanti al pontefice, dove si inginocchiano in segno di sottomissione, secondo un tema derivato dall'arte romana, detto dei \"captivi\"."}
{"id": "1981403", "revid": "1186766", "url": "https://it.wikipedia.org/wiki?curid=1981403", "title": "Bassiano (nome)", "text": "Origine e diffusione.\nDeriva dal gentilizio romano \"Bassianus\", a sua volta dal \"cognomen\" \"Bassus\", e significa quindi \"discendente di Basso\", \"appartenente a Basso\"; sono anche state ipotizzate origine teoforiche, con riferimento a \"Bassareus\", un epiteto del dio Bacco.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti"}
{"id": "1981404", "revid": "1776051", "url": "https://it.wikipedia.org/wiki?curid=1981404", "title": "Ivanska", "text": " Ivanska \u00e8 un comune della Croazia di 3.510 abitanti della regione di Bjelovar e della Bilogora."}
{"id": "1981407", "revid": "767487", "url": "https://it.wikipedia.org/wiki?curid=1981407", "title": "Kapela", "text": " Kapela \u00e8 un comune della Croazia di 3.516 abitanti della regione di Bjelovar e della Bilogora."}
{"id": "1981408", "revid": "65792", "url": "https://it.wikipedia.org/wiki?curid=1981408", "title": "L'ultimo cavaliere", "text": ""}
{"id": "1981409", "revid": "474175", "url": "https://it.wikipedia.org/wiki?curid=1981409", "title": "Kon\u010danica", "text": " Kon\u010danica (in ceco \"Kon\u010denice\") \u00e8 un comune della Croazia di 2.824 abitanti della regione di Bjelovar e della Bilogora."}
{"id": "1981410", "revid": "1305772", "url": "https://it.wikipedia.org/wiki?curid=1981410", "title": "Pieve di San Leolino", "text": "Il titolo di pieve di San Leolino si riferisce a diversi edifici sacri."}
{"id": "1981413", "revid": "36426", "url": "https://it.wikipedia.org/wiki?curid=1981413", "title": "Ritratto di Eutropio", "text": ""}
{"id": "1981414", "revid": "1776051", "url": "https://it.wikipedia.org/wiki?curid=1981414", "title": "Nova Ra\u010da", "text": " Nova Ra\u010da \u00e8 un comune della Croazia di 4.077 abitanti della regione di Bjelovar e della Bilogora."}
{"id": "1981416", "revid": "38120", "url": "https://it.wikipedia.org/wiki?curid=1981416", "title": "L'Ultimo Cavaliere", "text": ""}
{"id": "1981417", "revid": "1776051", "url": "https://it.wikipedia.org/wiki?curid=1981417", "title": "Rovi\u0161\u0107e", "text": " Rovi\u0161\u0107e \u00e8 un comune della Croazia di 5.262 abitanti della regione di Bjelovar e della Bilogora."}
{"id": "1981418", "revid": "183976", "url": "https://it.wikipedia.org/wiki?curid=1981418", "title": "Campionati del mondo juniores di sci alpino", "text": ""}
{"id": "1981419", "revid": "767487", "url": "https://it.wikipedia.org/wiki?curid=1981419", "title": "Severin (Croazia)", "text": "Severin \u00e8 un comune della Croazia di 1.038 abitanti della regione di Bjelovar e della Bilogora."}
{"id": "1981421", "revid": "38120", "url": "https://it.wikipedia.org/wiki?curid=1981421", "title": "Le Regole del Gioco", "text": ""}
{"id": "1981423", "revid": "1776051", "url": "https://it.wikipedia.org/wiki?curid=1981423", "title": "Sira\u010d", "text": " Sira\u010d \u00e8 un comune della Croazia di 2.546 abitanti della regione di Bjelovar e della Bilogora."}
{"id": "1981427", "revid": "183976", "url": "https://it.wikipedia.org/wiki?curid=1981427", "title": "Mondiali juniores di sci alpino", "text": ""}
{"id": "1981429", "revid": "767487", "url": "https://it.wikipedia.org/wiki?curid=1981429", "title": "\u0160androvac", "text": " \u0160androvac \u00e8 un comune della Croazia di 2.095 abitanti della regione di Bjelovar e della Bilogora."}
{"id": "1981430", "revid": "767487", "url": "https://it.wikipedia.org/wiki?curid=1981430", "title": "\u0160tefanje", "text": " \u0160tefanje \u00e8 un comune della Croazia di 2.347 abitanti della regione di Bjelovar e della Bilogora."}
{"id": "1981433", "revid": "1776051", "url": "https://it.wikipedia.org/wiki?curid=1981433", "title": "Velika Pisanica", "text": " Velika Pisanica \u00e8 un comune della Croazia di 2.151 abitanti della regione di Bjelovar e della Bilogora."}
{"id": "1981434", "revid": "115667634", "url": "https://it.wikipedia.org/wiki?curid=1981434", "title": "Classifica combinata (Vuelta a Espa\u00f1a)", "text": "La classifica combinata della Vuelta a Espa\u00f1a (es. \"Clasificaci\u00f3n combinada\") \u00e8 stata una delle classifiche accessorie della corsa a tappe spagnola dal 1970 al 2018. Il simbolo distintivo era la \"maglia bianca\".\nStoria.\nQuesta speciale graduatoria teneva conto delle tre principali classifiche della corsa: generale, della montagna e classifica a punti.\nVenne istituita nell'edizione 2002, come \"Classifica della regolarit\u00e0\" (es. \"Clasificaci\u00f3n de la regularidad\"), per poi diventare \"Classifica combinata\" gi\u00e0 dall'edizione successiva. Il leader indossava la \"maglia bianca\", che al Tour de France, al Giro d'Italia e dalla Vuelta a Espa\u00f1a 2019 viene indossata dal miglior piazzato in classifica dei giovani.\nPer come \u00e8 organizzato il meccanismo d'assegnazione dei punti per questa speciale classifica, colui che indossa la maglia bianca risulta essere, molto spesso anche se non sempre, vincitore di un'altra classifica: in 15 edizioni della Vuelta, solo 3 volte (2002, 2003 e 2015) il corridore vincitore di questa speciale classifica non \u00e8 risultato primo in un'altra; nelle altre 12 occasioni abbiamo 11 vincitori di Vuelte (nel 2007 Men'\u0161ov fece addirittura tripletta con la classifica scalatori), mentre nel 2012 Valverde conquist\u00f2 la classifica a punti."}
{"id": "1981436", "revid": "767487", "url": "https://it.wikipedia.org/wiki?curid=1981436", "title": "Velika Trnovitica", "text": " Velika Trnovitica \u00e8 un comune della Croazia di 1.661 abitanti della regione di Bjelovar e della Bilogora."}
{"id": "1981437", "revid": "117426030", "url": "https://it.wikipedia.org/wiki?curid=1981437", "title": "Affari di famiglia", "text": ""}
{"id": "1981439", "revid": "38120", "url": "https://it.wikipedia.org/wiki?curid=1981439", "title": "Affari di Famiglia", "text": ""}
{"id": "1981440", "revid": "422722", "url": "https://it.wikipedia.org/wiki?curid=1981440", "title": "Veliki Gr\u0111evac", "text": " Veliki Gr\u0111evac \u00e8 un comune della Croazia di 3.313 abitanti della regione di Bjelovar e della Bilogora."}
{"id": "1981441", "revid": "1776051", "url": "https://it.wikipedia.org/wiki?curid=1981441", "title": "Veliko Trojstvo", "text": " Veliko Trojstvo \u00e8 un comune della Croazia di 3.092 abitanti della regione di Bjelovar e della Bilogora."}
{"id": "1981442", "revid": "118657766", "url": "https://it.wikipedia.org/wiki?curid=1981442", "title": "Album di Winx Club", "text": "Winx Club.\nWinx Club \u00e8 il primo album contenente la colonna sonora del cartone animato \"Winx Club\", scritta e realizzata da Angelo Poggi e Giovanni Cera ed interpretata da Lucia Miccinilli e Sara Salvatori dei Cartoon Family. L'album, inoltre, include la sigla di apertura in lingua inglese.\nWinx Power Show.\nWinx Power Show \u00e8 l'album contenente la colonna sonora dell'omonimo show del 2005, scritta e realizzata da Fabio Serri, Francesco Lori, Angelo Poggi, Giovanni Cera ed interpretata dal cast dello show.\nWinx Club - Canta Con Noi 1.\nWinx Club - Canta Con Noi 1 \u00e8 l'album\nWinx Club - Il Segreto Del Regno Perduto.\nWinx Club - Il Segreto Del Regno Perduto \u00e8 l'album contenente la colonna sonora dell'omonimo film del 2007, scritta e realizzata da Elisa Rosselli e Maurizio D'Aniello ed interpretata da Elisa Rosselli, ad eccezione dell'ultima traccia, interpretata dalla celebre artista australiana Natalie Imbruglia.\nWinx on Ice.\nWinx on Ice \u00e8 il l'album contenente la colonna sonora dell'omonimo show del 2008, scritta e realizzata da Fabio Serri, Francesco Lori, Angelo Poggi, Giovanni Cera ed interpretata dal cast dello show.\nWinx Club in Concerto.\nWinx Club in Concerto \u00e8 il l'album contenente la colonna sonora dell'omonimo special del 2009, scritta e realizzata da Elisa Rosselli e Maurizio D'Aniello ed interpretata da Elisa Rosselli.\nWinx Club Believix - Serie 4.\nWinx Club Believix - Serie 4 \u00e8 il l'album contenente la colonna sonora della quarta stagione di \"Winx Club\", scritta e realizzata da Michele Bettali, Stefano Carrara, Fabrizio Castania, Maurizio D'Aniello, Elisa Rosselli ed interpretata da Michela Ollari, Luciana Vaona, Federico Maria Saccani, Elisa Rosselli\nWinx Club - Canta Con Noi 2.\nWinx Club - Canta Con Noi 2 \u00e8 l'album\nWinx Club 3D - Magica Avventura.\nWinx Club 3D - Magica Avventura \u00e8 il l'album contenente la colonna sonora dell'omonimo film del 2010, scritta e realizzata da Elisa Rosselli e Maurizio D'Aniello ed interpretata da Elisa Rosselli e Ranieri Di Biagio.\nWinx Club - TV Movie (Italian).\nWinx Club - TV Movie (Italian) \u00e8 il CD contenente la colonna sonora dell'omonimo film televisivo del 2011, scritta e realizzata da Michele Bettali, Stefano Carrara, Fabrizio Castania, Maurizio D'Aniello, Elisa Rosselli ed interpretata da Michela Ollari ed Elisa Rosselli.\nWinx Club - Serie 5 - Sirenix.\nWinx Club - Serie 5 - Sirenix \u00e8 il CD contenente la colonna sonora della quinta stagione di \"Winx Club\", scritta e realizzata da Michele Bettali, Stefano Carrara, Fabrizio Castania, Maurizio D'Aniello, Elisa Rosselli ed interpretata da Michela Ollari, Luciana Vaona, Alessia Orlando, Elisa Rosselli, Ranieri Di Biagio.\nWinx Club - Il Mistero Degli Abissi.\nWinx Club - Il Mistero Degli Abissi \u00e8 l'album contenente la colonna sonora dell'omonimo film del 2014, scritta e realizzata da Federico Aloi, Raffaele Presciutti, Lorenzo Federici, Luca Morisco, Maurizio D'Aniello, Elisa Rosselli ed interpretata da Serena Rossi, Cosma Brussani, Serena Dov\u00ed, Novella Iodice, Francesca Antonacci, Elisa Rosselli.\nWinx Club - Serie 6 - Bloomix.\nWinx Club - Serie 6 - Bloomix \u00e8 il l'album contenente la colonna sonora della sesta stagione di \"Winx Club\", scritta e realizzata da Michele Bettali, Stefano Carrara, Fabrizio Castania, Maurizio D'Aniello, Elisa Rosselli ed interpretata da Michela Ollari, Alessia Orlando, Elisa Aramonte, Elisa Rosselli.\nWinx Club Musical Show.\nWinx Club Musical Show \u00e8 l'album contenente la colonna sonora dell'omonimo show del 2015, prodotta da Alessandro Musto per Starinsieme Edizioni e Rainbow s.r.l., scritta e realizzata da Michele Bettali, Stefano Carrara, Fabrizio Castania, Maurizio D'Aniello, Elisa Rosselli ed interpretata dal cast dello show. Regia di Gianni Donati.\nWinx Club - Serie 7 - Butterflix.\nWinx Club - Serie 7 - Butterflix \u00e8 il l'album contenente la colonna sonora della sesta stagione di \"Winx Club\", scritta e realizzata da Michele Bettali, Stefano Carrara, Fabrizio Castania, Maurizio D'Aniello, Elisa Rosselli ed interpretata da Alessia Orlando, Elisa Aramonte, Elisa Rosselli.\nWinx Club - Magiche Canzoni.\nWinx Club - Magiche Canzoni \u00e8 l'album\nWinx Club \u2013 Stagione 8.\n1. Noi Siamo Magiche Winx\nVoce: Elena Borroni ed Alessia Orlando\n2. Stella pi\u00f9 che mai\nVoce: Elena Borroni ed Alessia Orlando\n3. Cosmix Winx\nVoce: Elena Borroni ed Alessia Orlando\n4. Amo la Musica\nVoce: Elena Borroni ed Alessia Orlando\n5. Splenderai\nVoce: Elena Borroni ed Alessia Orlando\n6. Ill Giorno Pi\u00f9 Bello Che C'e\nVoce: Elena Borroni ed Alessia Orlando\n7. La Magia Si Accende\nVoce: Elena Borroni ed Alessia Orlando\n8. Che Festa Questa Festa\nVoce: Elena Borroni ed Alessia Orlando\n9. Se Ti Fidi di Me\nVoce: Elena Borroni ed Alessia Orlando\n10. Finalmente Insieme\nVoce: Elena Borroni ed Alessia Orlando\n11. Potere Sirenix\nVoce: Elisa Rosselli\n12. Succede Se Ci Credi\nVoce: Elena Borroni ed Alessia Orlando\n13. Insieme Tra Le Stelle\nVoce: Elena Borroni ed Alessia Orlando"}
{"id": "1981443", "revid": "1776051", "url": "https://it.wikipedia.org/wiki?curid=1981443", "title": "Zrinski Topolovac", "text": " Zrinski Topolovac \u00e8 un comune della Croazia di 1.000 abitanti della regione di Bjelovar e della Bilogora."}
{"id": "1981444", "revid": "36426", "url": "https://it.wikipedia.org/wiki?curid=1981444", "title": "Arte romana provinciale", "text": ""}
{"id": "1981445", "revid": "110157", "url": "https://it.wikipedia.org/wiki?curid=1981445", "title": "Heather Moody", "text": ""}
{"id": "1981447", "revid": "118267489", "url": "https://it.wikipedia.org/wiki?curid=1981447", "title": "Bernice Orwig", "text": ""}
{"id": "1981448", "revid": "1573940", "url": "https://it.wikipedia.org/wiki?curid=1981448", "title": "Robin Beauregard", "text": ""}
{"id": "1981450", "revid": "599013", "url": "https://it.wikipedia.org/wiki?curid=1981450", "title": "Ellen Estes", "text": ""}
{"id": "1981453", "revid": "1005847", "url": "https://it.wikipedia.org/wiki?curid=1981453", "title": "Tar\u014d As\u014d", "text": "Biografia.\nNato ad Iizuka nella prefettura di Fukuoka, sull'isola di Ky\u016bsh\u016b, Aso \u00e8 il maggiore di sei figli (tre maschi e tre femmine) di un'antica e ricca famiglia cattolica di industriali e politici: il padre Takakichi As\u014d era il presidente della societ\u00e0 mineraria omonima ed uno stretto collaboratore del pi\u00f9 volte ministro Kakuei Tanaka, mentre la madre Kazuko era la figlia dell'ex-primo ministro Shigeru Yoshida. As\u014d \u00e8 anche il bisnipote di Okubo Toshimichi, e sua moglie Chikako \u00e8 la terza figlia dell'altro ex-primo ministro, Zenk\u014d Suzuki. Sua sorella minore, Nobuko, \u00e8 la moglie del principe Tomohito di Mikasa, primo cugino dell'imperatore Akihito. Riceve come nome di battesimo Francisco, in onore di San Francesco Saverio, missionario in Giappone.\nAs\u014d si \u00e8 laureato presso la facolt\u00e0 di Scienze Politiche ed Economiche dell'Universit\u00e0 Gakushuin ed ha poi continuato i suoi studi negli Stati Uniti presso la Universit\u00e0 di Stanford, da cui per\u00f2 si \u00e8 ritirato per volere della sua famiglia, che temeva una sua eccessiva americanizzazione. Dopo aver fatto il suo ritorno in Giappone ottenne per\u00f2 di recarsi nuovamente all'estero per studiare alla London School of Economics.\nDopo gli studi As\u014d ha lavorato per l'azienda di famiglia, lavorando in Brasile e poi per due anni in Sierra Leone, dove ha diretto una miniera di diamanti fino a quando la guerra civile scoppiata in quel paese non lo ha costretto a tornare in Giappone. Poco dopo essere rientrato in patria \u00e8 subentrato nella direzione effettiva dell'azienda paterna nel 1966, diventando presidente della Societ\u00e0 Mineraria As\u014d (incarico che ha ricoperto dal 1973 al 1979, fino alla sua entrata in politica).\nCarriera politica.\nIl 22 settembre 2008 \u00e8 stato eletto presidente del Partito Liberaldemocratico e, come tale, \u00e8 divenuto Primo ministro del Giappone il 24 settembre 2008, quarto negli ultimi quattro anni, data la presenza di una maggioranza liberaldemocratica alla Camera dei rappresentanti del parlamento giapponese. Ultraconservatore, \u00e8 divenuto il primo capo di governo giapponese cristiano dai tempi di Masayoshi \u014chira, e settimo in assoluto.\nDopo la sconfitta del Partito Liberal Democratico alle elezioni regionali della Prefettura di Tokyo, ha indetto le elezioni politiche il 30 agosto 2009, sciogliendo successivamente la camera bassa della Dieta, e candidandosi come premier per l'LDP. Le elezioni hanno visto la vittoria dei democratici e la sconfitta dei liberaldemocratici guidati da Aso.\nIl 26 dicembre del 2012 entra nel governo dell'LDP guidato da Shinz\u014d Abe come vice-primo ministro e ministro delle finanze; mantiene tali ruoli anche dopo la nomina a premier di Yoshihide Suga.\nVita privata.\nAppassionato sportivo, \u00e8 un eccellente tiratore ed ha fatto parte della squadra nazionale giapponese di Tiro a segno, con la quale ha partecipato ai XXI Giochi Olimpici, svoltisi nel 1976 a Montr\u00e9al.\n\u00c8 un grande lettore di manga, tanto da aver previsto, nella sua politica, la promozione della cultura pop giapponese nel mondo, compresi anime e manga, e di aver citato, per esempio, Sailor Moon ad un discorso agli studenti Sudcoreani durante un evento per lo scambio culturale tra studenti del Giappone e della Corea del sud, per spiegare come la realt\u00e0 sia diversa se osservata dal punto di vista dei due stati."}
{"id": "1981459", "revid": "124562539", "url": "https://it.wikipedia.org/wiki?curid=1981459", "title": "Marcello De Angelis", "text": "\u00c8 stato deputato nel gruppo del Popolo della Libert\u00e0 durante la XVI Legislatura e direttore del Secolo d'Italia fino al 16 giugno 2014.\nBiografia.\nIl padre era uno scenografo della Rai, il nonno era il cantante operistico Nazzareno De Angelis.\nInizia negli anni del liceo la sua militanza politica. Dopo aver militato nel Fronte della Giovent\u00f9, esce nello stesso anno in cui vi \u00e8 entrato (1974).\nExtraparlamentare.\nNel 1977 con il fratello maggiore Nazareno (\"Nanni\") entra in \"Lotta Studentesca\", dalla cui costola nascer\u00e0, nel 1978, \"Terza Posizione\". Il fratello Nanni, muore poi il 5 ottobre 1980 nel carcere di Rebibbia, in circostanze ancora poco chiare.\nDopo la strage di Bologna del 1980, \"Terza Posizione\" \u00e8 messa al bando, alcuni leader del movimento sono oggetto di mandati di cattura per associazione sovversiva a banda armata e De Angelis, venuto a conoscenza che alcuni suoi amici latitanti a Londra stanno per essere arrestati, parte col treno per avvisarli, ma viene arrestato e per sei mesi resta nel carcere londinese di massima sicurezza \"Brixton\".\nI giudici inglesi negano l'estradizione in Italia per la natura politica dei reati contestati e De Angelis, uscito di prigione, inizia a lavorare come grafico. Tuttavia vuole tornare in Italia e decide di costituirsi nel 1989: condannato a 5 anni e sei mesi di reclusione per associazione sovversiva e banda armata ne sconta tre, uscendo dal carcere nel 1992.\nL'attivit\u00e0 pubblicistica.\nSuccessivamente De Angelis riprende a fare politica e giornalismo. Dirige con l'ex leader di Prima Linea Maurice Bignami un giornale intitolato \"La spina nel fianco\", che si propone come luogo di superamento degli opposti estremismi. Collabora dalla fondazione con L'Italia settimanale diretto da Marcello Veneziani.\nEntra in Alleanza Nazionale sin dalla fondazione nel 1995 e continua a svolgere l'attivit\u00e0 di giornalista, illustratore e grafico.\nDal 1996 \u00e8 il direttore del mensile Area della destra sociale di Alemanno e Storace.\nNel 2004 viene pubblicato il suo libro \"Otto anni in Area di rigore\", edito da Minotauro.\nDal 5 maggio 2011 al marzo 2014 \u00e8 stato direttore del quotidiano \"Secolo d'Italia\". Durante la sua direzione l'editore decise il passaggio del giornale sul web (2012).\nCarriera parlamentare.\nNel 2006 \u00e8 eletto senatore al Senato della Repubblica nelle liste di Alleanza Nazionale in Abruzzo, e durante la XV legislatura \u00e8 membro della commissione agricoltura e del comitato di vigilanza sugli accordi di Schengen, nonch\u00e9 segretario della commissione d'inchiesta sull'uranio impoverito.\nNel 2008 \u00e8 eletto deputato alla Camera nelle liste del Popolo della Libert\u00e0, sempre in Abruzzo, e nella XVI legislatura \u00e8 membro della commissione Bilancio, della commissione Difesa e della commissione di Vigilanza Rai.\n\u00c8 stato per diversi anni legato alla componente della Destra sociale di AN e a Gianni Alemanno, in seguito dopo la confluenza di AN nel PDL si avvicina a Gianfranco Fini, all'interno della \"corrente\" finiana viene considerato una \"colomba\" che opera al fine di evitare la rottura con Berlusconi, con la scissione di Futuro e Libert\u00e0 rimane comunque nel PDL.\nNel febbraio 2013 non \u00e8 rieletto in Parlamento.\nCarriera musicale giovanile.\nDopo aver scontato la condanna, all'inizio degli anni '90, scopre che le canzoni che aveva registrato su una cassetta sono molto ascoltate negli ambienti della destra. Fonda quindi il gruppo musicale 270bis il cui nome \u00e8 tratto dall'articolo del codice penale riguardante associazioni con finalit\u00e0 di terrorismo anche internazionale o di eversione dell'ordine democratico.\nMolti dei pezzi del gruppo 270bis sono stati scritti nel periodo di latitanza a Londra ed incisi su una audiocassetta in modo amatoriale utilizzando solamente una chitarra e la propria voce.\nI pezzi, riarrangiati in una chiave molto pi\u00f9 vicina alle sonorit\u00e0 del rock e del pop faranno parte del primo album del gruppo, Signori della guerra del 1995.\nIl cantautore De Angelis non risparmia, nei suoi testi, rimpianti per il periodo del ventennio fascista, non nascondendo all'ascoltatore le proprie idee ed il proprio credo politico.\nHa anche dedicato una canzone a Rigoberto L\u00f3pez P\u00e9rez, l'assassino del dittatore Somoza in Nicaragua, intitolata \"Il Poeta\" e scritta negli anni '70."}
{"id": "1981460", "revid": "666668", "url": "https://it.wikipedia.org/wiki?curid=1981460", "title": "Nocturnal (Var\u00e8se)", "text": "Nocturnal \u00e8 una composizione per soprano, coro di bassi e orchestra di Edgard Var\u00e8se, scritta fra il 1960 ed il 1961. Rimasta inedita fino al 1972, \u00e8 stata completata a cura del suo allievo Chou Wen-chung.\n\"Nocturnal\" segna il ritorno di Var\u00e8se alla voce umana dopo anni di sperimentazione sugli strumenti e sull'orchestra. \nL'opera \u00e8 stata commissionata e dedicata alla Koussevitzky Music Foundation. Il testo include frasi e parole citate da \"The House of Incest\" di Ana\u00efs Nin inframmezzate da sillabe ideate dallo stesso autore.\nStoria.\n\"Nocturnal\" fu eseguito per la prima volta il 1\u00ba maggio 1961 nella Town Hall in una serata puramente dedicata a Var\u00e8se, sotto la direzione di Robert Craft. In programma c'erano inoltre: \"Int\u00e9grales\", \"Poeme electronique\", \"Offrandes\", \"Les D\u00e9serts\" ed \"Ecuatorial\" (nella versione rielaborata per 8 voci maschili). Var\u00e8se diede la partitura in mano ai musicisti solo due giorni prima dello spettacolo. Essa non era per niente completa, ma tuttavia abbastanza ampia perch\u00e9 l'opera potesse essere eseguita. Non ci fu mai una prova generale. Var\u00e8se non diede l'opera alle stampe, poich\u00e9 la considerava incompleta e poich\u00e9 voleva apportarvi delle modifiche.\nDopo la sua morte il Nocturnal era ancora nelle medesime condizioni in cui si trovava in occasione della prima e unica rappresentazione.\nAl giorno dell'esecuzione il pezzo era pronto fino alla battuta 87, per il resto (fino alla battuta 170) c'erano appunti dettagliati, che Chou Wen-Chung ha poi potuto completare dopo la morte di Var\u00e8se con l'aiuto di molti schizzi.\nChou Wen-Chung, nell'introduzione alla partitura di Nocturnal scrive: \u201cL'incompleto Nocturnal sembra rappresentare l'inizio di un'opera di tipo narrativo. Da schizzi di questo periodo si pu\u00f2 evincere che originariamente Varese voleva usare un grande ensemble di ottoni e di percussioni, forse persino con suoni elettronici. Gli archi sono stati usati forse solo perch\u00e9 fu eseguita anche Offrandes, che li utilizzava. La differente strumentazione indica il fatto che Nocturnal \u00e8 solo una parte di un progetto che \u00e8 andato modificandosi nel tempo e al quale Var\u00e8se ha lavorato negli ultimi anni della sua vita. Gi\u00e0 prima che fu completato D\u00e9serts nel 1954 egli pensava ad un'opera del genere...sfortunatamente Var\u00e8se non complet\u00f2 mai Nocturnal. Dopo la prima egli decise di andare avanti con un'altra versione, con il titolo di \"Nocturnal II\" (o \"Nuit\"), che non fu per\u00f2 mai portato a termine\u201d\nOrganico.\nOltre alle voci, l'apparato strumentale comprende 6 fiati, 6 ottoni, pianoforte, archi e 43 percussioni. \nGli strumenti, in particolare gli archi e il pianoforte, si riuniscono per lunghi tratti in suoni tenuti. La relazione con la creazione di suoni elettronici \u00e8 afferrabile in modo particolare. Si pu\u00f2 bene immaginare che Var\u00e8se avrebbe creato con strumenti elettronici questi effetti sonori in occasioni di una successiva rielaborazione e l'inserimento di Nocturnal in un progetto pi\u00f9 \nampio.\nVoci correlate.\nEdgard Var\u00e8se"}
{"id": "1981462", "revid": "276184", "url": "https://it.wikipedia.org/wiki?curid=1981462", "title": "Winx Club (colonna sonora)", "text": ""}
{"id": "1981465", "revid": "599013", "url": "https://it.wikipedia.org/wiki?curid=1981465", "title": "Javier Margas", "text": "Carriera.\nClub.\nDebutta nel 1989 nel Colo-Colo, la squadra pi\u00f9 titolata del Cile, vincendo 3 campionati consecutivi (1989, 1990, 1991), la Coppa Libertadores 1991 e la Recopa Sudamericana 1991. Nel 1992 vince anche la Coppa Interamericana, e nel 1995 viene acquistato dai messicani del Club Am\u00e9rica, dove per\u00f2 non trova posto e gioca solo 9 partite riuscendo comunque ad andare a segno.\nNel 1996 torna al Colo-Colo, ma ci rimane per breve tempo prima di passare all'Universidad Cat\u00f3lica, dove vince il titolo di Apertura 1997. Nel 1998 si trasferisce alla sua unica squadra europea, il West Ham United, dove gioca 24 partite segnando 1 gol. Si ritira nel 2001 a 32 anni. Margas \u00e8 anche conosciuto per le sue bizzarre tinte dei capelli (una volta tinti dei colori della bandiera nazionale).\nNazionale.\nCon la nazionale di calcio cilena Margas ha giocato 63 volte, segnando 6 gol e partecipando a svariate competizioni internazionali, tra cui i mondiali di ."}
{"id": "1981466", "revid": "287204", "url": "https://it.wikipedia.org/wiki?curid=1981466", "title": "Governo della Repubblica di Venezia", "text": "Il complesso sistema di governo della Repubblica di Venezia, durata dal 697 al 1797, fu l'esito di numerose stratificazioni successive originatesi soprattutto nei secoli XI-XIII e della successiva costante ricerca, da parte del patriziato dominante, di un equilibrio e un mutuo controllo tra i diversi organi dello Stato.\nStoria.\nLa formazione del sistema costituzionale veneziano, come anticipato, fu un lungo processo che, a partire dall'originario governo del duca bizantino, nominato dall'Esarca imperiale di Ravenna, si modific\u00f2 secondo una graduale evoluzione fino alla forma definitiva di una repubblica aristocratica.\nIn tale processo, \u00e8 possibile individuare essenzialmente tre fasi:\nPeriodo ducale: dall'VIII secolo al 1141.\nIl dominio bizantino e la conquista dell'elettivit\u00e0 ducale.\nLa figura del Doge nasce nel 697 come governatore militare della \"Venetia maritima\", allora provincia dell'Impero Bizantino. Inizialmente questo viene nominato dall'Esarca ravennate in nome del \"basileus\" di Costantinopoli e viene affiancato nell'amministrazione civile dagli antichi magistrati locali, i tribuni, nominati, nelle varie citt\u00e0, dalle assemblee degli uomini liberi.\nNel 726 i Venetici, in rivolta contro i provvedimenti iconoclasti del \"basileus\" Leone III l'Isaurico, elessero per la prima volta direttamente il proprio doge, nella persona di Orso. Alla morte di questi, per\u00f2, i Bizantini riaffermarono il proprio controllo sospendendo la carica ducale e sostituendola con l'annuale magistratura dei \"Magistri Militum\", che si successero regolarmente sino al 742, quando l'imperatore concesse all'assemblea generale, la \"Concio\", il diritto elettivo sul Doge.\nLa fase monarchica.\nL'evento avvi\u00f2 una fase nuova nel governo dello Stato, che, parallelamente all'indebolirsi del potere centrale, travolto nella penisola italiana dall'aggressione longobarda, rafforz\u00f2 sempre pi\u00f9 le prerogative del Doge.\nTra la fine dell'VIII e la fine del X secolo il potere ducale assunse sempre pi\u00f9 le forme di vera e propria monarchia assoluta: il Doge si dot\u00f2 di una corte per l'amministrazione della giustizia, la \"Curia Ducis\", e di un consiglio della corona, il \"Consilium Sapientes\", affiancando contemporaneamente nel controllo del territorio propri funzionari, i \"gastaldi ducali\", agli antichi tribuni.\nIn tale periodo, le famiglie patrizie presero a contendersi aspramente il trono e a cercare a turno di svincolarsi dal potere elettivo dell'assemblea, nel tentativo di trasformare in forma ereditaria l'istituto ducale. Il meccanismo prescelto, in questa lotta per il potere, \u00e8 quello dell'associazione al trono del doge regnante di un doge collega, un \"co-Dux\" modellato sull'esempio dei coreggenti degli Imperatori bizantini. Il tentativo di trasformazione in forma ereditaria non fu tuttavia indolore e ne scaturiscono frequenti sollevazioni, cambi di dinastia e complessi rapporti di forza tra le grandi famiglie patrizie. Dei ventotto dogi succedutisi nei primi tre secoli della repubblica, ben quattordici finirono deposti, con relativo accecamento, taglio della barba e dei capelli per sfregio o per forzata tonsura (anche questo al modo bizantino), oppure uccisi, mentre altri quattro preferirono abdicare; degli almeno quindici coreggenti associati al trono, invece, solo sei riuscirono effettivamente a succedere al proprio collega.\nQuesta fase turbolenta ha un brusco punto di svolta alla met\u00e0 dell'XI secolo, quando nel 1032 la \"Concio\", dopo aver rifiutato l'elezione di Domenico Orseolo, bandisce in perpetuo la famiglia degli Orseoli dal potere, e, emanando la prima legge costituzionale dello Stato, proibisce per sempre al doge la pratica dell'associazione e gli affianca stabilmente due consiglieri ducali per sorvegliarne l'operato.\nPeriodo comunale: dal 1141 al 1297.\nCon il riaffermato potere della \"concio\" sul Doge, si apre una nuova fase politica per il ducato veneziano, che porta alla costituzione delle basi della successiva struttura statale.\nL'assemblea generale inizia progressivamente ad erodere il potere del sovrano, trovando un valido alleato nel \"Consilium Sapientes\", il consiglio personale del Doge, infatti, privato il sovrano della possibilit\u00e0 di trasmettere automaticamente il potere, diviene il luogo di espressione del potere delle famiglie patrizie al vertice della societ\u00e0.\nAlla met\u00e0 del XII secolo le ultime resistenze del potere ducale cedettero: venne istituito il \"commune Veneciarum\", cio\u00e8 la comunit\u00e0 delle famiglie cittadine al potere e, dal 1143, il \"Consilium\" prese ad essere eletto direttamente dalla \"Concione\" popolare. Questa, d'altronde, gravata da sempre maggiori responsabilit\u00e0 politiche, si trov\u00f2 a dover creare proprie rappresentanze permanenti che potessero operare con stabilit\u00e0 in sua vece alla guida dello stato.\nDa questo momento in poi, non soltanto il potere del Doge venne sempre pi\u00f9 imbrigliato, ma fu progressivamente la stessa \"Concio\" popolare a perdere il controllo sugli affari dello Stato. Il gruppo aristocratico, formato dagli antichi patrizi e dai maggiorenti della citt\u00e0, trovandosi sempre pi\u00f9 addentro ai meccanismi di governo, riusc\u00ec infatti progressivamente ad occupare tutte le principali posizioni di potere, procedendo poi progressivamente a limitare l'influenza degli \"homines novi\" (\"uomini nuovi\") negli affari dello stato, sino ad escluderli definitivamente.\nNel 1172, cos\u00ec, mentre il \"Consilium Sapientes\" veniva trasformato nel sovrano Maggior Consiglio, massimo organo della repubblica, l'elezione ducale venne assegnata ad un collegio ristretto di sette elettori nominati dalla \"Concio\". Nel 1175 si elev\u00f2 invece a sei il numero dei consiglieri ducali, d'ora in poi eletti in ragione di uno per ciascun sestiere della citt\u00e0 di Venezia, creando un Minor Consiglio di stretta sorveglianza sull'operato del Doge. Infine, nel 1148, si inizi\u00f2 ad imporre ai Dogi neo-eletti un giuramento di fedelt\u00e0 costituzionale: la \"promissione ducale\".\nNel 1179 l'elezione venne ulteriormente riformata, sorteggiando dai sette elettori quattro incaricati di nominare un collegio di quaranta uomini, la Quarantia, incaricati dell'effettiva scelta del nuovo Doge. Questi quaranta, esaurita la loro principale funzione, permanevano poi al governo come assemblea autonoma e tribunale supremo, entrando inoltre di diritto nel maggior Consiglio. Questo, poi, a partire dal 1197 stabil\u00ec che i membri del Minor consiglio dovessero necessariamente provenire dalle proprie fila. Infine nel 1207 anche la nomina diretta dei membri del Maggior Consiglio venne sottratta alla \"Concio\", e affidata a tre grandi elettori da questa scelti, poi elevati a sette nel 1230.\nNel 1229 venne creato inoltre creato il nuovo organismo del Consiglio dei Pregadi, un'assemblea ristretta per la trattazione delle questioni pi\u00f9 delicate e urgenti, formata di uomini \"pregati\" di assistere il Doge nell'amministrazione dello stato. Per non rischiare per\u00f2 di assegnare troppo potere ai \"Pregadi\", nel 1260 il Maggior consiglio stabil\u00ec di riservare a s\u00e9 l'ultima parola su tutti gli affari di Slstato, definendo le decisioni dei \"Pregadi\" come sempre appellabili.\nNel 1268 viene definitivamente riformato il meccanismo di elezione ducale con un complesso succedersi di votazioni e ballottaggi a sorte anticipanti la scelta dei quarantuno elettori finali. Viene poi creata la magistratura dei Correttori o Promissori Ducali, addetti alla stesura e all'aggiornamento della formula di giuramento del Doge. Allo stesso tempo, per compensare una tassa sulle granaglie che aveva provocato tumulti in citt\u00e0, venne creata la figura del \"Cancellier Grande\", supremo capo della burocrazia palatina, seconda in onore solo al Doge e di esclusivo appannaggio della classe dei cittadini,\nNel 1279 il senato, diventato sempre pi\u00f9 il centro dell'amministrazione pubblica, viene ampliato con la creazione di una \"zonta\", mentre la forma aristocratica del governo \u00e8 rafforzata con l'esclusione dall'eleggibilit\u00e0 in maggior Consiglio degli uomini di nascita illegittima.\nIl processo \u00e8 ormai maturo per una chiusura del corpo politico ad una sola classe di \"nobili\".\nPeriodo repubblicano: dal 1297 al 1797.\nOvvia conseguenza del nuovo assetto politico comunale fu l'aumento della componente aristocratica, cio\u00e8 di coloro che avevano una maggior quantit\u00e0 di tempo da investire in politica, all'interno degli organismi assembleari ristretti. Lo status quo di un potere popolare diretto, ma discontinuo, affiancato da un potere aristocratico pi\u00f9 continuativo, si incrin\u00f2 intorno al 1286, quando ben due tentativi, respinti, di precludere l'accesso al Maggior Consiglio alle famiglie popolari, segnarono l'apertura delle ostilit\u00e0 tra le due fazioni. La composizione dei due partiti \"popolare\" e \"aristocratico\" non era tuttavia netta: tra i primi, infatti, militavano anche numerose famiglie patrizie che cercando di far leva sul potere ancora forte dei ceti meno elevati, speravano di sbalzare dal potere i gruppo rivali.\nRespinta ancora nel 1296, ma a fatica, la proposta di \"Serrata del Maggior Consiglio\" venne infine approvata su pressione del doge Pietro Gradenigo il 28 febbraio 1296 \"More Veneto\". Sebbene la riforma inizialmente non escludesse l'accesso al Maggior Consiglio dei \"nuovi\", ma si limitasse a cooptarne di diritto tutti i vecchi membri, assegnando le nuove nomine alla Quarantia, il terremoto politico provoc\u00f2 i tentativi insurrezionali della fazione popolare, concretizzatesi nelle congiure di Marin Bocconio (1300) e del Tiepolo (1310). Entrambe brutalmente represse: la forma aristocratica dello stato era oramai una realt\u00e0.\nEffetto materiale di tali tentativi fu la nascita del Consiglio dei Dieci, speciale organo di governo e tribunale incaricato di scovare e reprimere tutte le minacce contro l'ordinamento dello stato.\nLe successive leggi del 1307 e del 1316 raggiunsero lo scopo finale di consentire l'accesso solo ai discendenti di coloro che gi\u00e0 avessero seduto nel consiglio: in pratica, ai soli aristocratici. Il 19 luglio 1315 venne quindi ordinata la creazione di un \"Libro d'Oro\" in cui iscrivere i nomi degli appartenenti alla classe dei \"Nobiles Homines\". Parallelamente un \"Libro d'Argento\" costituiva l'altro ceto sociale privilegiato dei Cittadini \"de intra et de extra\" (\"cittadini dentro e fuori\"), cui vennero esclusivamente assegnati i ruoli minori di governo. Nel 1319, la stretta finale si limit\u00f2 a verificare con cura il possesso dei requisiti di nobilt\u00e0 di tutti gli iscritti al \"Libro d'Oro\" e l'automatismo nell'accesso al consiglio per tutti i patrizi maggiorenni.\nNel 1380 venne creato un ulteriore organismo politico: il Collegio dei Savi incaricato di preparare gli ordini del giorno da trattare in Senato e Maggior Consiglio e di seguire da vicino l'operato delle amministrazioni pubbliche: in pratica una sorta di consiglio di ministri.\nSopravvissuta a s\u00e9 stessa come assemblea acclamante al momento della presentazione del nuovo Doge, l'ormai inutile \"Concio\" venne abolita anche formalmente solo nel 1423. Il suo ricordo sopravvisse solo nella frase rituale, ma ormai svuotata di significato, pronunciata al popolo durante l'apparizione del nuovo sovrano:\nNel 1462 il nuovo assetto dello stato venne sancito dalla sostituzione del termine \"commune Veneciarum\" con quello di Serenissima Signoria, indicante anche il supremo organo rappresentativo della sovranit\u00e0, composto dal Doge, dal Minor Consiglio e dai tre capi della Quarantia, incaricato di presiedere tutti i consigli dello Stato.\nTale forma costituzionale sopravvisse, con minime variazioni, tra cui l'introduzione nel 1539 della magistratura degli Inquisitori di Stato, incaricati di affiancare e coadiuvare il Consiglio dei Dieci, sino al 1797 e alla caduta della repubblica. Il collasso finale avvenne allorch\u00e9, il 12 maggio di quell'anno, il Maggior Consiglio decret\u00f2 (anche se nel mancato rispetto del necessario quorum) il proprio scioglimento e la fine dell'antica costituzione della repubblica, in favore della creazione di una municipalit\u00e0 provvisoria, sebbene tale atto, peraltro non conforme, potesse in pratica rimettere il potere nelle mani del Doge-sovrano, il 13 maggio un decreto ducale di abdicazione in favore della municipalit\u00e0 pose fine alla millenaria e continuativa storia del governo veneziano.\nGli organi di governo.\nL'organizzazione statale era un'organizzazione piramidale strutturata su pi\u00f9 livelli. Alla base c'era il Maggior Consiglio, detentore assoluto del potere sovrano, e al vertice il Doge, immagine pura della maest\u00e0 dello Stato.\nVolendo fornire una rappresentazione schematica di tali livelli di governo, avremmo dunque:\nLa sede di tutte queste magistrature principali si trovava nel Palazzo Ducale, residenza del Doge.\nGli organi costituzionali.\nIl Doge.\nSupremo magistrato della Repubblica, era eletto a vita e dal momento dell'elezione, che avveniva con un complicatissimo sistema di votazioni e ballottaggi (estrazioni a sorte), e dell'incoronazione davanti al popolo, con la pronuncia della \"Promissione ducale\", risiedeva nel Palazzo Ducale, ricevendo onori e circondandosi di un cerimoniale fastoso e solenne che doveva manifestare la gloria e la potenza della Repubblica. Doveva tuttavia provvedere da s\u00e9 al sostentamento proprio e della propria famiglia; i suoi unici poteri consistevano nella nomina del Primicerio e dei Canonici della Basilica di San Marco e la facolt\u00e0 di condurre in guerra l'armata.\nNumerosi erano i simboli propri della dignit\u00e0 dogale:\nI consigli.\nLa Serenissima Signoria e il Minor Consiglio.\nIl \"Minor Consiglio\" si componeva dei sei \"Consiglieri ducali\" (uno per ciascuno dei \"Sestieri\" della citt\u00e0): era il pi\u00f9 antico organo collegiale della Repubblica, creato per coadiuvare e sorvegliare l'operato del Doge, limitarne i poteri e curarne la corrispondenza. Il pi\u00f9 anziano dei sei consiglieri sostituiva il \"Serenissimo Principe\" nei casi d'assenza o di impedimento.\nNel corso del tempo, e per gli stessi motivi che avevano portato all'istituzione dei consiglieri ducali, al \"Minor Consiglio\" vennero affiancati i \"Tre Capi della Quarantia\", fino ad esserne cooptati. Queste 9 personalit\u00e0 costituivano, insieme al Doge, il vertice dello Stato e andavano sotto il nome di \"Serenissima Signoria\", termine che era andato nel tempo a sostituire la pi\u00f9 antica espressione di \"Commune Veneciarum\".\nIl Consiglio dei Dieci e i Tre Inquisitori di Stato.\nVenne inizialmente istituito in via temporanea nel 1310 in seguito alla fallita congiura di Bajamonte Tiepolo venne pi\u00f9 volte prorogato fino a divenire nel 1334 un organo stabile del governo della repubblica.\nComposto da dieci membri con incarico annuale, aveva ampi poteri al fine di garantire la sicurezza della repubblica e del suo governo.\nNel 1539 venne creata la figura dei \"Tre inquisitori di Stato\", organo dotato dei medesimi poteri del \"Consiglio dei X\", cui si affiancava, ma capace di maggiore rapidit\u00e0 e segretezza, date le ridotte dimensioni.\nL'attivit\u00e0 di tali organi era legata in particolare all'uso delle \"Denunzie Segrete\": queste, rigorosamente non anonime (queste ultime dovevano essere immediatamente distrutte), erano la base per molte delle indagini sulla sicurezza dello Stato e potevano essere lasciate dai cittadini in appositi raccoglitori detti \"Bocche di Leone\" o \"delle Denunzie\" sparsi per la citt\u00e0 di Venezia e aventi sovente forma di testa di leone a fauci spalancate (sono tuttora rintracciabili e alcune sono facilmente visibili all'interno del \"Palazzo Ducale\"). Il Consiglio dei X aveva inoltre la sorveglianza sulle attivit\u00e0 del clero secolare.\nIl Collegio dei Savi e il Pieno Collegio.\nIl \"Collegio dei Savi\" o semplicemente \"Collegio\" fu istituito 1380 e costituiva in pratica il consiglio dei ministri della repubblica. Si componeva di:\nche disponeva in materia di politica estera, finanze e affari militari, stabilendo l'agenda dei lavori del \"Senato\": nei casi in cui veniva presieduto dalla \"Signoria\" il \"Collegio\" assumeva il nome di \"Pieno Collegio\".\nIl Senato.\nIstituito nel 1229 e noto anche come \"Consiglio dei Pregadi\" (lett. di coloro che venivano \"pregati\" di fornire il proprio consiglio al Doge), il Senato della Repubblica si componeva del \"Collegio\" (presieduto dalla \"Signoria\") e di sessanta senatori, cui si aggiunsero successivamente, nel 1279, altri sessanta membri che costituivano la cosiddetta \"Zonta\" (lett. \"aggiunta\", da cui l'odierno italiano \"giunta\"). A questi potevano aggiungersi funzionari, ambasciatori, comandanti militari, di volta in volta convocati per riferire delle loro missioni o per fornire il proprio parere nelle questioni trattate. Il Senato era infatti l'organo deliberativo della Repubblica, che si occupava di discutere della politica estera e dei problemi correnti, per i quali si configurava come un organismo decisionale pi\u00f9 snello rispetto al \"Maggior Consiglio\".\nVi partecipavano senza preventivo decreto del Maggior Consiglio i \"Procuratori di San Marco\" e audivano alle sedute gli \"Avogadori de Com\u00f9n\". Ad essi si aggiungevano, \"ex officio\" i membri dei vari \"Magistrati\" e \"Deputazioni\"e i numerosi \"Provveditori\". Oltre ai comandanti militari, tra i quali, il \"Capitano Generale da M\u00e0r\", il \"Capitano Generale di Terraferma\" e il \"Capitano del Golfo\" e ai governatori, funzionari e ambasciatori la cui presenza fosse ritenuta necessaria.\nLa Quarantia.\nNata originariamente come assemblea dei quaranta elettori del Doge nominati dalla \"Concio\", i cui membri affiancavano poi il Doge nel governo dello Stato, la Quarantia, persa nel tempo la funzione elettiva in favore del Maggior Consiglio, si stabilizz\u00f2 quindi come Tribunale Supremo della Repubblica e come organo di controllo sulle nomine in seno al Maggior Consiglio ed al Senato. Alla Quarantia spett\u00f2 inoltre la pianificazione dell'esercizio finanziario da sottoporre al Maggior Consiglio e l'autorit\u00e0 sovrana sulla Zecca.\nIl Maggior Consiglio.\nEra l'organo sovrano dello Stato veneziano e, a partire dalla \"Serrata\" del 1297, vi appartenevano di diritto tutti i membri maschi e maggiorenni delle famiglie patrizie (cio\u00e8 quelle iscritte nel \"Libro d'Oro\" della nobilt\u00e0 cittadina): tale assemblea coincideva in pratica con la Repubblica stessa, avendo competenza illimitata in qualunque materia e procedendo all'elezione di tutti gli altri consigli e magistrature.\nMagistrature di governo.\nL'effettiva amministrazione del governo era demandata dalle assemblee ad un numerosissimo e complesso gruppo di magistrature collegiali o monocratiche, ciascuna vertente su specifiche materie e spesso reciprocamente incaricate di mutuo controllo, in un delicato sistema di pesi e contrappesi volto a prevenire la concentrazione di poteri, ridurre il rischio di corruzione ed in ultima istanza a garantire di rimando l'equilibrio all'interno del patriziato dominante.\nPrincipali dignit\u00e0 e magistrature dello stato.\nAll'interno del complesso sistema di governo alcune magistrature rivestivano una particolare predominanza connessa alla loro antichit\u00e0, al prestigio o alla delicatezza del ruolo da esse rivestito:\nMagistrati, Deputazioni e Provveditori.\nAll'interno dell'amministrazione statale particolare importanza avevano i \"Magistrati\", importanti uffici responsabili di interi settori dell'amministrazione e spesso composti da pi\u00f9 organi:\nA questi organismi collegiali si affiancavano poi i \"Provveditori alle Beccherie\", \"ai beni incolti\", \"al bosco del Montello\", \"al bosco di Montona\", \"de Com\u00f9n\", \"ai monti in Zecca\", \"alle pompe\", \"sopra l'Adige\", \"sopra banchi\", \"ai beni comunali\", \"sopra camere\", \"sopra denari\", \"sopra dazii\", \"sopra Feudi\", \"sopra la Giustizia vecchia\", \"sopra officii\", \"sopra olii\", \"sopra ori e argenti\", \"sopra ori in Zecca\", \"sopra la Zecca\", ecc.\nL'amministrazione della giustizia.\nI tribunali.\nIl \"Supremo Tribunale della Quarantia\".\nIl supremo organo giudiziario dello stato veneziano era costituito dal Supremo Tribunale della Quarantia, distintosi nel corso del tempo in tre differenti rami:\nI giudici \"di intromissione\".\nL'accesso al giudizio della Quarantia era subordinato alla preventiva valutazione di giudici detti \"di intercessione\" o \"di intromissione\", i quali fungevano poi da pubblica accusa di fronte alla Quarantia:\nI tribunali di appellazione.\nPer alleviare l'attivit\u00e0 delle Quarantie civili, giudicando sulle cause di minore valore, vennero creati dei tribunali d'appello costituiti da membri uscenti della Quarantia:\nA questi si affiancava un ulteriore corte, costituita per operare in vece del senato:\nVi erano poi altre due speciali corti d'appello:\nI tribunali di prima istanza.\nI tribunali a Venezia.\nGli organi di giustizia di prima istanza erano costituiti da numerose magistrature:\nI tribunali nelle province.\nA tutte queste magistrature, risiedenti a Venezia, andavano poi aggiunte quelle locali presenti nei territori del Dogado, della Terraferma e \"da Mar\". Qui, oltre alle locali magistrature, diverse da luogo a luogo e spesso antecedenti il dominio veneziano, agivano da giudici i \"rettori\" inviati dalla repubblica.\nCancellerie e amministrazioni.\nIl \"Cancellier Grande\".\nSupremo capo del corpo di funzionari e burocrati dello Stato, il \"Cancellier Grando\" nelle cerimonie pubbliche e in particolar modo durante le processioni solenni aveva il primato in onore subito dopo il Doge, precedendo senatori e magistrati.\nParallelamente all'esclusivizzazione del potere da parte dell'aristocrazia, infatti, and\u00f2 a svilupparsi nel corpo dello Stato, un sistema burocratico e amministrativo le cui cariche di \"segretario\" o \"cancelliere\", erano riservate ai cittadini non nobili e le cui prerogative onorifiche andavano ad affiancarsi a quelle dei magistrati, in una sorta di meccanismo di compensazione tra magistrati/nobili e funzionari/cittadini.\nCancellerie di Palazzo e altre cancellerie.\nLe cancellerie di Palazzo avevano sede nel Palazzo Ducale e si suddividevano tra:\nVi erano poi gli archivi del Consiglio dei Dieci, del Supremo Tribunale della Quarantia e quelli conservati presso le singole magistrature.\nAltre magistrature riservate all'ordine dei cittadini erano:\nL'amministrazione del territorio.\nAd esclusione di Venezia, la capitale e in pratica citt\u00e0-stato, il territorio della Repubblica era suddiviso in regioni amministrative chiamate comunemente \"Reggimenti\". Tali regioni si raggruppavano essenzialmente in tre territori a differente ordinamento creati nelle successive fasi di espansione dello Stato veneziano:\nLe province dello \"Stato da Mar\" e dei \"Domini di Terraferma\" non godevano di un'uniformit\u00e0 amministrativa, ma mantenevano sostanzialmente gli ordinamenti politici e giuridici pre-veneziani, sui quali si innestava la superiore autorit\u00e0 dei \"Rettori\", i magistrati inviati da Venezia. Al disopra dei rettori operavano i \"Provveditori\" e i \"Provveditori Generali\", con compiti di coordinamento, soprattutto militare.\nL'amministrazione economica e monetaria.\nSin dalla nascita del \"Commune Veneciarum\" (XII secolo), la cassa pubblica, detta \"camera\", venne posta sotto la vigilanza della magistratura dei \"Camerlenghi de Com\u00f9n\", cio\u00e8 dei tesorieri e contabili generali dello Stato veneziano.\nSin dal Duecento, poi, la sorveglianza politica sull'attivit\u00e0 finanziaria e monetaria fu compito esclusivo della Quarantia: questa, infatti, oltre a fungere da Tribunale Supremo, esercitava anche le prerogative sovrane sulla coniazione e il titolo della moneta, oltre a predisporre i piani finanziari da sottoporre all'approvazione del Maggior Consiglio.\nDopo la creazione, nel Trecento del Consiglio dei Dieci, supremo organo di vigilanza sulla sicurezza dello Stato, il governo materiale della Zecca di Venezia venne per\u00f2 affidato proprio ai \"Dieci\", sino a quando, a partire dal Cinquecento, quest'ultima funzione non venne assegnata ad una serie di specifiche magistrature:\nConnessi alle attivit\u00e0 finanziarie vi erano inoltre altri magistrati:\nNelle province si trovavano invece dei \"Camerlenghi\" responsabili delle locali \"camere fiscali\"."}
{"id": "1981469", "revid": "1543377", "url": "https://it.wikipedia.org/wiki?curid=1981469", "title": "Storie di terra e spazio", "text": "Storie di terra e spazio (\"Tales of Ten Worlds\") \u00e8 una raccolta di racconti di fantascienza dello scrittore britannico Arthur C. Clarke. Tutti i racconti, in origine, sono stati editi in diverse pubblicazioni.\nIndice.\nLa raccolta, edita originariamente nel 1963, comprende:"}
{"id": "1981470", "revid": "298055", "url": "https://it.wikipedia.org/wiki?curid=1981470", "title": "Jeff Carter (personaggio)", "text": ""}
{"id": "1981471", "revid": "104458", "url": "https://it.wikipedia.org/wiki?curid=1981471", "title": "Campionati mondiali juniores di sci alpino 2008", "text": "I Campionati mondiali juniores di sci alpino 2008 si sono svolti in Spagna, a Formigal, dal 23 al 29 febbraio. Il programma ha incluso gare di discesa libera, supergigante, slalom gigante, slalom speciale e combinata, tutte sia maschili sia femminili. A contendersi i titoli di campioni mondiali juniores sono stati i ragazzi e le ragazze nati tra il 1988 e il 1992.\nRisultati.\nUomini.\nDiscesa libera.\nData: 26 febbraio\nSupergigante.\nData: 28 febbraio\nSlalom gigante.\nData: 29 febbraio\nSlalom speciale.\nData: 27 febbraio\nCombinata.\nData: 26-29 febbraio\nClassifica stilata attraverso i piazzamenti ottenutiin discesa libera, slalom gigante e slalom speciale\nDonne.\nDiscesa libera.\nData: 26 febbraio\nSupergigante.\nData: 23 febbraio\nSlalom gigante.\nData: 29 febbraio\nSlalom speciale.\nData: 28 febbraio\nCombinata.\nData: 26-29 febbraio\nClassifica stilata attraverso i piazzamenti ottenutiin discesa libera, slalom gigante e slalom speciale"}
{"id": "1981479", "revid": "1573940", "url": "https://it.wikipedia.org/wiki?curid=1981479", "title": "Haplosclerida", "text": "Gli Aploscleridi (Haplosclerida ) sono un ordine di spugne della classe Demospongiae.\nTassonomia.\nComprende 13 famiglie raggruppate in 3 sottordini:"}
{"id": "1981483", "revid": "709565", "url": "https://it.wikipedia.org/wiki?curid=1981483", "title": "Affari di famiglia (Sin City)", "text": "Affari di famiglia (\"Family Values\") \u00e8 il quinto volume della serie a fumetti \"Sin City\" di Frank Miller. A differenza delle altre storie della serie non \u00e8 stata serializzata su testate regolari per poi essere raccolta in un volume ma \u00e8 stata pubblicata subito come \"graphic novel\" di 128 pagine (nell'ottobre 1997 dalla Dark Horse Comics).\nIn italiano la storia \u00e8 stata pubblicata prima dalla Play Press Publishing nel novembre 1998 e successivamente dalla Magic Press nel gennaio 2005.\nTrama.\nLa storia riprende i personaggi di Dwight Mc Carthy e Miho da \"Un'abbuffata di morte\" e narra le vicende di Dwight impegnato nell'indagare su una sparatoria avvenuta davanti a un bar.\nRiconoscimenti.\nIl volume ha vinto l'Harvey Award come \"Best Graphic Album of Original Work\" nel 1998."}
{"id": "1981484", "revid": "2130303", "url": "https://it.wikipedia.org/wiki?curid=1981484", "title": "Oratorio della Santissima Annunziata (Faenza)", "text": "L'oratorio della Santissima Annunziata \u00e8 una chiesa sconsacrata di Faenza. Si trova lungo la strada che conduce verso Forl\u00ec, accanto alla chiesa di Sant'Antonino.\nSi tratta di un edificio quattrocentesco, oggi adibito a sala espositiva.\nStoricamente la chiesa era sede della Compagnia della Santissima Annunziata.\nNel 1476 l'oratorio fu rinnovato e i lavori erano diretti da Raffaele Campidori e Pietro Tomba."}
{"id": "1981488", "revid": "1305772", "url": "https://it.wikipedia.org/wiki?curid=1981488", "title": "Virt\u00f9 e la Legge", "text": "Le Virt\u00f9 e la Legge \u00e8 un affresco (660\u00a0cm alla base) di Raffaello Sanzio, databile al 1511 e situato nella Stanza della Segnatura, una delle quattro Stanze Vaticane.\nStoria.\nL'affresco delle \"Virt\u00f9\" fu l'ultimo ad essere completato nella Stanza della Segnatura, probabilmente entro il 1511 come farebbe pensare l'iscrizione sullo sguancio della finestra: . La parete sud, che doveva essere dedicata alla giurisprudenza e chiudere i richiami alle categorie del sapere (con la teologia, la filosofia e la poesia degli altri affreschi), aveva una forma particolarmente irregolare per la presenza di un'alta apertura al centro. Durante la Repubblica Romana instaurata dai giacobini e successivamente nel periodo napoleonico, i francesi elaborarono alcuni piani per staccare gli affreschi e renderli portabili. In fatti, venne espressero il desiderio di rimuovere gli affreschi di Raffaello dalle pareti delle Stanze Vaticane e inviarli in Francia, tra gli oggetti spediti al Musee Napoleon delle spoliazioni napoleoniche, ma questi non vennero mai realizzati a causa delle difficolt\u00e0 tecniche e i tentativi falliti e disastrosi dei francesi presso la chiesa di San Luigi dei Francesi a Roma.\nStudi.\nAl Louvre si conserva la copia di un abbozzo preliminare destinata a una delle stanze con l'Apocalisse come soggetto. Tale rappresentazione veniva di solito associata a un mancato progetto per la Stanza di Eliodoro (Muntz), forse destinato alla parete nord, al posto della \"Liberazione di san Pietro\" (Crowe, Cavalcaselle, Springer, Venturi, e Redig de Campos), o alla parete sud, quella della \"Messa di Bolsena\" (Ruland, Pastor, Fischel, Steinmann, Hartt e Freedberg), anche in virt\u00f9 della posizione decentrata della finestra.\nLa presenza per\u00f2 del ritratto di Giulio II senza barba, anteriore al voto del 17 agosto 1510, assieme alla scarsa presa degli elementi che collegano questo progetto alla Stanza di Eliodoro, farebbero piuttosto pensare a un mancato progetto per la parete su della Stanza della Segnatura. L'Apocalisse dopotutto sarebbe il pi\u00f9 importante giudizio, quello Universale, legato quindi al tema della legge (divina), ed avrebbe bilanciato le pareti con una doppia contrapposizione tra temi religiosi (con la \"Disputa del Sacramento\") e profani (la \"Scuola di Atene\" e il \"Parnaso\"). Il tema potrebbe essere stato abbandonato dopo la sconfitta del papa dai francesi.\nDescrizione e stile.\nRaffaello risolse il problema della forma della parete dividendola, tramite una finta intelaiatura architettonica, in tre zone: una superiore, dove su un parapetto che si staglia contro il cielo si trovano tre \"Virt\u00f9\", e due laterali, dove dietro ad altrettante nicchie si svolgono le scene di \"Triboniano che consegna le Pandette a Giustiniano\" (diritto civile) e \"Gregorio IX che approva le Decretali\" (diritto canonico).\nLe \"Virt\u00f9\".\nNella parte superiore, su uno zoccolo o di un parapetto, stanno tre figure femminili simboleggianti le virt\u00f9. Da sinistra si riconoscono la Fortezza, con l'elmo in testa e con un ramo di rovere (allusione al casato di Giulio II Della Rovere), la Prudenza, vestita di verde e bianco con una testa virile che le guarda le spalle tra i capelli, e la Temperanza, che impugna delle redini. La \"Giustizia\", quarta Virt\u00f9 cardinale, \u00e8 raffigurata nel medaglio corrispondente sulla volta. Essa, secondo la dottrina platonica elaborata da sant'Agostino, \u00e8 gerarchicamente superiore alle altre.\nAlla scena prendono parte anche cinque putti, alati e non, che collegano con movimenti armoniosi le figure principali. Tre di essi impersonano le Virt\u00f9 teologali: quello che coglie i frutti dal ramo della Fortezza rappresenta la Carit\u00e0, quello con la fiaccola la Speranza (alludendo alla parabola biblica delle dieci vergini), e quello che addita il cielo la Fede.\nLe forme ampie e monumentali dimostrano l'influenza di Michelangelo, che nell'agosto del 1511 aveva rivelato gli affreschi della volta della Cappella Sistina. Il ritmo per\u00f2 \u00e8 reso misurato e composto, di impianto classico, da Raffaello, avvicinandosi gi\u00e0 agli sviluppi della Stanza di Eliodoro.\n\"Triboniano consegna le Pandette a Giustiniano\".\nIn basso a sinistra, a lato della finestra, si trova la scena di \"Triboniano che consegna le Pandette a Giustiniano\", che celebra il diritto naturale e civile. L'imperatore \u00e8 seduto di profilo, con i segni del potere ben in vista (corona e scettro), mentre riceve da Triboniano inginocchiato un libro; assistono una serie di dignitari con cappelli esotici, ispirati a fogge bizantine.\nL'opera sub\u00ec gravi danni che ne peggiorarono la leggibilit\u00e0. L'esecuzione dell'affresco \u00e8 di solito riferita ad aiuti del Sanzio, che operarono su suo disegno, probabilmente il Sodoma. Ludovico Dolce, nel \"Dialogo della pittura\" (1557) accenn\u00f2 a un restauro degli affreschi delle Stanze da parte di Sebastiano del Piombo, che Pallucchini (1944) ipotizza dubitativamente relativo a questa scena. Nel 2000 la scena \u00e8 stata invece ritenuta uno dei segni della documentata presenza di Lorenzo Lotto nel cantiere delle stanze.\n\"Gregorio IX approva le Decretali\".\nIl lato destro \u00e8 occupato dalla scena di \"Gregorio IX che approva le Decretali\". Ambientato davanti a una nicchia con cassettoni a losanga analoga a quella dell'altra scena, vi \u00e8 legata da un sistema di corrispondenze: un papa contrapposto a un imperatore e il diritto canonico contrapposto a quello civile.\nIl maggiore spazio permise una rappresentazione pi\u00f9 articolata, con il trono del papa che si articola plasticamente in prospettiva, scorciato secondo un punto di fuga che si trova nel centro ideale della parete, quindi a sinistra dell'affresco. Il papa benedicente, indossante il triregno e un sontuoso piviale, ha le fattezze di Giulio II, mentre il cardinale che gli regge il manto a sinistra potrebbe essere Giovanni de' Medici, futuro Leone X, con alle spalle il cardinale Bibbiena e Antonio Del Monte; il porporato di destra \u00e8 invece identificabile con il cardinale Giulio de' Medici futuro papa Clemente VII, affiancato da Alessandro Farnese, futuro Paolo III\nLa barba del pontefice induce a datare l'opera a dopo il giugno 1511, quando il pontefice torn\u00f2 a Roma dopo aver fatto voto di non radersela pi\u00f9 finch\u00e9 non avesse liberato l'Italia dagli stranieri.\nL'opera \u00e8 generalmente riferita ad aiuti, su disegno del Sanzio, forse Baldassarre Peruzzi o Guglielmo di Marcillat."}
{"id": "1981489", "revid": "1372005", "url": "https://it.wikipedia.org/wiki?curid=1981489", "title": "Crodoberto", "text": "Storia.\nEsistono poche prove che dimostrino l'esistenza di un duca alemanno nel periodo che va dal 610 al 630, ma Fredegario afferma che attorno al 631 un esercito alemannico, guidato dal duca Crodoberto, partecip\u00f2 all'assalto portato da Dagoberto I al regno di Samo. Le forze alemanniche (\"exercitus Alamannorum\") furono una delle tre colonne dell'esercito austrasiano (\"exercitus regnum universum Austrasiorum\"). Mentre gli Alemanni vinsero una battaglia in un luogo sconosciuto, e gli alleati Longobardi furono vittoriosi contro gli Slavi sulle Alpi Giulie, il grosso dell'esercito franco-austrasiano guidato da Dagoberto venne sconfitto nella battaglia di Wogastisburg.\nL'autorit\u00e0 di Crodoberto in Alemannia crebbe probabilmente dopo la successione di Sigeberto III sul trono di Austrasia.\nLa relazione tra Crodoberto e i duci precedenti e successivi degli Alemanni \u00e8 sconosciuta. Pu\u00f2 darsi che Crodoberto fosse la stessa persona citata come \"Hruodi\" nella \"passio\" di San Kilian."}
{"id": "1981491", "revid": "767487", "url": "https://it.wikipedia.org/wiki?curid=1981491", "title": "Pompeo Cannicciari", "text": "Cannicciari trascorse tutta la sua vita a Roma, sua citt\u00e0 natale. Fu maestro di cappella dal 1694 al 1709 presso la Chiesa di Santo Spirito in Sassia e successivamente nella Basilica di Santa Maria Maggiore fino alla morte, dove gli succedette l'allievo Sante Pesci. Come membro della \"Congregazione dei Musici\", nel 1698 e dal 1715 al 1718 fu \"Guardiano della sezione dei maestri\".\nCompositore di sola musica sacra, Cannicciari fu un rappresentante della scuola musicale romana e successore dello stile policorale sacro di Orazio Benevoli. Egli fu autore di numerosi lavori chiesastici, tra i quali alcune messe pastorali, le quali occasionalmente presentano gli strumenti in supporto alle voci; tuttavia prefer\u00ec dedicarsi alla produzione di messe policorali e salmi, ove si nota una abilit\u00e0 nel trattamento del contrappunto."}
{"id": "1981492", "revid": "19933", "url": "https://it.wikipedia.org/wiki?curid=1981492", "title": "Crodeberto", "text": ""}
{"id": "1981493", "revid": "19933", "url": "https://it.wikipedia.org/wiki?curid=1981493", "title": "Crodobertus", "text": ""}
{"id": "1981494", "revid": "287204", "url": "https://it.wikipedia.org/wiki?curid=1981494", "title": "Viktor Jelenic", "text": ""}
{"id": "1981497", "revid": "287204", "url": "https://it.wikipedia.org/wiki?curid=1981497", "title": "Danilo Ikodinovic", "text": ""}
{"id": "1981502", "revid": "1957733", "url": "https://it.wikipedia.org/wiki?curid=1981502", "title": "Ike Turner", "text": " \nInsieme alla moglie Tina fu fondatore del celebre gruppo degli anni sessanta e settanta Ike &amp; Tina Turner, che si sciolse nel 1976."}
{"id": "1981516", "revid": "1504506", "url": "https://it.wikipedia.org/wiki?curid=1981516", "title": "Fraomario", "text": "Storia.\nNel 370, l'imperatore romano Valentiniano I attacc\u00f2 gli Alemanni con l'aiuto dei Burgundi, prendendo prigioniero il loro re Macriano. Fraomario venne insediato dai romani al suo posto, ma i Bucinobanti rifiutarono questa nomina e Macriano venne infine rilasciato. Dopo questi fatti i Bucinobanti fecero un patto di alleanza con Roma."}
{"id": "1981519", "revid": "486946", "url": "https://it.wikipedia.org/wiki?curid=1981519", "title": "Roman Balachov", "text": ""}
{"id": "1981524", "revid": "486946", "url": "https://it.wikipedia.org/wiki?curid=1981524", "title": "Roman Vladimirovich Balashov", "text": ""}
{"id": "1981525", "revid": "619191", "url": "https://it.wikipedia.org/wiki?curid=1981525", "title": "Pixie", "text": ""}
{"id": "1981527", "revid": "599013", "url": "https://it.wikipedia.org/wiki?curid=1981527", "title": "Oliver Pope", "text": "Nel 2009 debutta nel Campionato Europeo Open nel Team KTM UK Skyzone Racing, ma molti infortuni lo costringono a rinunciare a gran parte della stagione. Nel 2010 abbandona il team Skyzone Racing."}
{"id": "1981531", "revid": "119798750", "url": "https://it.wikipedia.org/wiki?curid=1981531", "title": "Aree urbane della Svezia", "text": "\"Area urbana\" \u00e8 la pi\u00f9 comune traduzione in italiano del termine svedese t\u00e4tort. Il termine ufficiale in inglese, utilizzato da Statistiska centralbyr\u00e5n (l'istituto nazionale di statistica della Svezia) \u00e8, tuttavia, \"locality\" (\"localit\u00e0\" in italiano). In Svezia ci sono 1.940 localit\u00e0 (2005).\nUn \"t\u00e4tort\" in Svezia ha un minimo di 200 abitanti, e pu\u00f2 essere una cittadina, una grande citt\u00e0 o un villaggio. Le Aree urbane sono definite per fini statistici anche relativamente a citt\u00e0 o cittadine (\"stad\"), se queste hanno un minimo di 10.000 abitanti. Tuttavia, dal 1971, in Svezia il termine \"stad\" non \u00e8 pi\u00f9 in uso come concetto giuridico.\nStoria.\nFino agli inizi del XX secolo, solo le citt\u00e0 erano considerate come aree urbane. Le superfici edificate e le entit\u00e0 comunali erano quasi sempre corrispondenti.\nL'urbanizzazione e l'industrializzazione crearono comunque molti nuovi insediamenti senza formale status di citt\u00e0. Queste nuove periferie cresciute appena fuori dalle citt\u00e0, essendo di fatto aree urbane, ma \"de jure\" considerate rurali, comportarono un problema per la rilevazione statistica. Il censimento del 1910 introdusse il concetto di \"localit\u00e0 densamente popolate nelle campagne\". Il termine \"t\u00e4tort\" (letteralmente \"luogo denso\") venne introdotto per la prima volta nel 1930.\nLe amalgamazioni municipali posero pi\u00f9 e pi\u00f9 zone rurali all'interno delle cerchie urbane riconosciute, il che costitu\u00ec l'altra faccia dello stesso problema. I confini amministrativi erano, infatti, inadatti per la definizione di popolazioni rurali e popolazioni urbane.\nA partire dal 1950, le zone rurali e le aree urbane dovettero essere separate anche entro i confini cittadini; ad esempio, l'enorme deserto intorno a Kiruna era stato dichiarato \"citt\u00e0\" nel 1948.\nDal 1965 vennero considerate solo le localit\u00e0 non amministrative, indipendentemente dai confini comunali e di contea. Nel 1971 l'uso del termine \"citt\u00e0\" come sinonimo di \"comune\" fu abolito.\nTerminologia.\nLe aree urbane nel senso di \"t\u00e4tort\" sono definite indipendentemente dalla divisione in province e comuni, e solo in base alla densit\u00e0 di popolazione.\nIn pratica, la maggior parte dei riferimenti statistici in Svezia \u00e8 relativa ai comuni, e non specificatamente per le cittadine o le citt\u00e0, il che complica i raffronti internazionali. La maggior parte dei comuni contiene molte localit\u00e0 (il comune di Kristianstad ne conta fino a 26). Alcune localit\u00e0 sono pluricomunali: l'area urbana di Stoccolma si sviluppa su 11 comuni.\nSe si confrontano le popolazioni di diverse citt\u00e0, la popolazione dell'area urbana (\"t\u00e4tort\") \u00e8 da preferire a quella dell'intera municipalit\u00e0. Ad esempio, la popolazione di Stoccolma dev'essere contabilizzata come 1,2 milioni di abitanti piuttosto che i 750.000 della municipalit\u00e0.\nStatistiche.\nI dati sono calcolati da Statistiska centralbyr\u00e5n ogni cinque anni; i pi\u00f9 recenti sono al 31 dicembre 2005. Il totale della popolazione delle zone urbane (o localit\u00e0) in Svezia \u00e8 di 7.631.952 abitanti su una superficie di 5.286,23\u00a0km\u00b2, per una densit\u00e0 media di 1.444/km\u00b2."}
{"id": "1981540", "revid": "599013", "url": "https://it.wikipedia.org/wiki?curid=1981540", "title": "Jos\u00e9 Luis Viejo", "text": "Carriera.\nTra i dilettanti nel 1971 vinse la Vuelta a Navarra, la medaglia di bronzo nella prova in linea di categoria ai campionati del mondo di Mendrisio, oltre al bronzo in linea e all'oro nella cronometro a squadre ai Giochi del Mediterraneo a Smirne. L'anno dopo si aggiudic\u00f2 invece il Giro di Polonia e partecip\u00f2 ai Giochi olimpici di Monaco di Baviera, correndo sia la prova in linea che la cronometro a squadre.\nGareggi\u00f2 tra i professionisti dal 1973 al 1982 vestendo le maglie di La Casera, Super Ser, KAS, Teka e Zor. Ottenne gran parte delle proprie vittorie in gare spagnole: si impose infatti, tra le altre, in due tappe alla Vuelta al Pa\u00eds Vasco, in cinque frazioni alla Vuelta a Asturias, in una tappe della Setmana Catalana e in un Trofeo Masferrer. Il principale risultato della sua carriera arriv\u00f2 per\u00f2 nell'undicesima tappa del Tour de France 1976, quando giunse vittorioso sul traguardo di Manosque dopo 160\u00a0km di fuga solitaria e con 22'50\" di vantaggio sul secondo (Gerben Karstens), tuttora il pi\u00f9 ampio margine tra primo e secondo in una tappa al Tour dal Secondo dopoguerra.\nNelle dieci stagioni da \"pro\" colse anche diversi piazzamenti di rilievo, tra i quali un terzo posto nel campionato spagnolo 1976, il sesto posto alla Vuelta a Espa\u00f1a 1977 e alcuni podi in brevi corse a tappe spagnole, e rappresent\u00f2 il suo Paese in tre edizioni dei campionati del mondo.\nNel settembre 2014 gli \u00e8 stata dedicata una piazza ad Azuqueca de Henares, la sua citt\u00e0 natale. \u00c8 morto poco tempo dopo, il 16 novembre 2014, a 65 anni, per un cancro. Sempre ad Azuqueca, dal 2015 si svolge una cicloturistica a lui intitolata."}
{"id": "1981542", "revid": "1498232", "url": "https://it.wikipedia.org/wiki?curid=1981542", "title": "Nikon D90", "text": "La Nikon D90 \u00e8 una fotocamera reflex digitale (DSLR) prodotta dalla Nikon Corporation e lanciata sul mercato nell'ottobre 2008. Nata per sostituire la precedente D80 \u00e8 un modello prosumer che unisce le caratteristiche dei modelli entry-level e professionali.\nCaratteristiche.\nLa D90 \u00e8 equipaggiata con lo stesso sensore CMOS 12,3 megapixel formato Nikon DX presente sulla D300. Le foto possono essere memorizzate in formato NEF (il formato Raw Nikon) o in JPEG, con diverse opzioni per quanto riguarda la dimensione delle immagini in pixel e il livello di compressione. Come avviene comunemente per le fotocamere reflex, il formato delle immagini \u00e8 3:2 (lo stesso delle fotografie tradizionali) e non 4:3 (come avviene sulle compatte).\nDopo la semi-professionale D300, la D90 \u00e8 la prima fotocamera di fascia intermedia, in casa Nikon, a montare il sistema LiveView, mentre \u00e8 la prima reflex in assoluto a registrare filmati, perlopi\u00f9 in formato HD (1280 x 720) a 24 frame al secondo in MPEG compresso.\nIl corpo macchina \u00e8 in plastica e alluminio ed \u00e8 tropicalizzata. Il display principale, sul retro del corpo macchina, \u00e8 3 pollici per 920.000 punti; un secondo display LCD retroilluminato, con informazioni sulle impostazioni di scatto correnti, si trova sulla parte superiore del corpo macchina. Informazioni sui dati di scatto sono riportate anche all'interno del mirino a pentaprisma. Nel corpo macchina \u00e8 presente anche un flash a scomparsa con numero guida pari a 17(a 200 ISO). La macchina ha una interfaccia USB 2.0 e monta schede di memoria SD, con supporto SDHC.\nIl software in dotazione alla macchina permette numerose impostazioni fini. Fra l'altro \u00e8 possibile impostare le opzioni di ottimizzazione delle immagini prodotte (per esempio rispetto a contrasto e nitidezza), scegliere il livello di ISO equivalente da impiegare e ridefinire le funzioni associate a molti dei controlli del corpo macchina. Il menu della fotocamera consente anche l'accesso a funzioni di elaborazione delle immagini scattate (per esempio cropping, correzione dell'effetto occhi rossi, desaturazione e viraggio, D-lighting), ecc.\nFra i numerosi optional disponibili per la macchina c'\u00e8 l'impugnatura MBD80 (la stessa della D80), che offre la possibilit\u00e0 di alimentare la macchina con due batterie Nikon, o con un set di comuni batterie \"stilo\", per aumentare l'autonomia di scatto della macchina.\nNel 2011 la Nikon Corporation ha lanciato sul mercato la D7000 modello destinato a sostituire la D90."}
{"id": "1981543", "revid": "1543377", "url": "https://it.wikipedia.org/wiki?curid=1981543", "title": "Italia ai Giochi della I Olimpiade", "text": "L'Italia partecip\u00f2 alle I Olimpiadi moderne, svoltesi dal 6 al 15 aprile 1896 ad Atene, ma non con una delegazione ufficiale e neanche con selezioni ufficiose. In effetti i dati sulle presenze \"azzurre\" sono ancor oggi abbastanza oscuri e discordanti, essendoci fonti che affermano la partecipazione anche di 16 atleti. Ad oggi, l'unico competitore italiano che fu presente ufficialmente a questo evento fu Giuseppe Rivabella, che partecip\u00f2 alla gara di tiro a segno con carabina militare, l'8 aprile, al poligono di Kallithea (gara vinta dal greco Pantel\u012bs Karasevdas). Come riportato dal giornalista greco Vladis Gavrilidis, editore del quotidiano Akropolis, Rivabella compare tra i 39 nomi noti (su 61 partecipanti), ma non si classific\u00f2 tra i primi 12. L'Italia fu una delle nazioni presenti a non vincere alcuna medaglia.\n\u00c8 chiaramente documentata, al tempo della prima Olimpiade, la presenza tra i membri del CIO del conte napoletano Mario Lucchesi-Palli e del duca Riccardo Carafa d'Andria; tuttavia, l'unico criterio degno di nota \u00e8 la partecipazione di atleti. \nSicuramente si present\u00f2 ad Atene il maratoneta Carlo Airoldi, di Origgio, presso Saronno. \u00c8 noto il fatto che si fosse recato ad Atene a piedi, impiegando 28 giorni; la sua iscrizione non venne accettata perch\u00e9 ritenuto dalla giuria un atleta \"professionista\", in quanto aveva ricevuto 2000 pesetas nella Milano-Barcellona dell'anno prima.\nPu\u00f2 destare qualche dubbio la presenza di un atleta italiano, sebbene la federazione italiana rinunci\u00f2 alle Olimpiadi per \"ragioni economiche\". Rivabella tuttavia partecip\u00f2 alle competizioni in quanto era gi\u00e0 ad Atene, ospite di suo nonno omonimo, che viveva in Grecia; cos\u00ec, come molti partecipanti dei primi giochi olimpici, prese parte alle competizioni solo perch\u00e9, in quel momento, si trovava nella capitale greca.\nAltri italiani si sarebbero iscritti ai giochi olimpici ateniesi, senza riuscirvi a partecipare, tra cui gli schermidori Vincenzo Baroni di Cant\u00f9 e Giuseppe Caruso, appartenente ad un club viennese, e il tiratore Roberto Minervini di Napoli. Recentemente lo storico dello sport Marco Impiglia ha rinvenuto quattro numeri del settimanale \"Il ciclista\" che menzionano la presenza alle Olimpiadi del 1896 di un altro atleta italiano, il ciclista Angelo Porciatti del \"Veloce Club\" di Grosseto, che avrebbe partecipato ai 2000 metri su pista e alla cronometro."}
{"id": "1981545", "revid": "1876595", "url": "https://it.wikipedia.org/wiki?curid=1981545", "title": "Illyana Rasputin", "text": "Illyana Rasputin, nata Illyana Nikolievna Rasputina, \u00e8 un personaggio dei fumetti creato da Chris Claremont (testi) e Dave Cockrum (disegni), pubblicato dalla Marvel Comics. Apparve per la prima volta nell'albo \"Giant-Size X-Men\" n. 1 (maggio 1975), mentre con lo pseudonimo di Magik esord\u00ec in \"New Mutants\" n. 14 (aprile 1984), per i testi di Chris Claremont e i disegni di Sal Buscema. Sorella minore dell'X-Man russo Colosso, ha fatto parte della prima formazione dei Nuovi Mutanti.\nBiografia del personaggio.\nOrigini.\nIllyana Rasputin nacque nel kolchoz di Ust-Ordynski, vicino al lago Baikal, Siberia, nel cuore dell'Unione Sovietica, da Nikolai Rasputin e Alexandra Natalya Rasputina. Entrambi i fratelli maggiori di Illyana, Mikhail e Piotr divennero mutanti e per lungo tempo gli X-Men sospettarono che la ragazza, una volta entrata nella pubert\u00e0, avrebbe sviluppato i propri poteri.\nLimbo.\nAll'et\u00e0 di sei anni venne rapita e portata negli Stati Uniti da Arcade che la utilizz\u00f2 assieme ad altri ostaggi per convincere gli X-Men ad assisterlo nella sua battaglia contro il Dr. Destino. In breve tempo fu salvata e portata al sicuro alla \"Scuola Xavier\", dove venne rapita da Belasco, signore del reame demoniaco conosciuto come \"Limbo\". Una volta l\u00ec, la giovane venne istruita nell'arte della magia nera in modo da riuscire ad impadronirsi per conto di Belasco del potere degli \"Antichi\", dei che governavano la Terra in passato. Belasco le insegn\u00f2 anche a creare le \"Pietre di Sangue\" o \"Eliotropi\" (in alcune traduzioni italiane vengono chiamate anche ematiti) costituite dalla purezza e innocenza delle persone che donavano un eccezionale potere a chi le possedeva. In segreto fu istruita da Tempesta che risiedeva in quella dimensione nell'uso della magia bianca, mentre Shadowcat l'addestr\u00f2 nell'uso della spada e nel combattimento corpo-a-corpo. Grazie a tre delle cinque Pietre che era riuscito a creare con la purezza e l'innocenza di Illyana, Belasco era sempre pi\u00f9 vicino alla conquista del potere degli Antichi in modo da estendere il proprio dominio in tutte le dimensioni; venuta a conoscenza dell'intento del suo maestro, Illyana decise di forgiare una \"Spada dell'Anima\" e conquistare il Limbo. Durante la battaglia che segu\u00ec la sua dichiarazione di guerra, Belasco venne sconfitto e bandito mentre Illyana sal\u00ec al trono, chiamando il demone \"S'ym\" come suo servitore. Tornata a casa, una Illyana adolescente a causa del diverso scorrere del tempo fra il Limbo e la Terra, prese parte alla prima formazione dei Nuovi Mutanti.\nInferno e morte.\nOgni qual volta impugnava la \"Spada dell'Anima\", una strana armatura avvolgeva il corpo di Illyana, donandole una forza sovrumana e una invulnerabilit\u00e0 simili a quelle del fratello Piotr. Durante la maxi-saga Inferno, il demone \"N'astirh\" la obblig\u00f2 ad aprire un gigantesco portale tra la Terra e il Limbo in modo da permettere ai demoni d'invadere il pianeta. Grazie a questo uso massiccio di magia, i tratti fisici di Illyana mutarono facendola somigliare ad un demone, con tanto di corna e coda. Solo la sconfitta di \"S'ym\" e la fine dell'invasione della Terra permisero ad Illyana di ritornare umana e all'et\u00e0 che aveva quando fu rapita da Belasco. Tuttavia, il medaglione in cui erano custodite le Pietre non scomparve dalle mani della giovane, segno che almeno un legame con il Limbo era sopravvissuto. La \"Spada\", rifiutata da Illyana, giunse fra le mani di Kitty Pryde, sua migliore amica. La ragazza, che in quel momento si trovava in Inghilterra con la prima formazione di Excalibur, timorosa che l'oggetto facesse emergere il suo lato oscuro decise con l'aiuto di Rachel Summers e della forza Fenice di incastrarla nella roccia dove fu pi\u00f9 tardi rinvenuta dal Dr. Destino. In ultimo, la \"Spada\" fu acquistata dalla strega Amanda Sefton, che assunto il nome di Magik, divenne la nuova signora del Limbo. Nel frattempo, Illyana torn\u00f2 in Russia, dove visse un periodo tranquillo con i propri genitori prima che questi fossero uccisi dal governo. La ragazza torn\u00f2 allora in America, dove visse per un po' con il fratello e gli altri X-Men. Non molto tempo dopo contrasse il virus Legacy e mor\u00ec all'interno dell'Istituto Xavier. Incolpando se stesso per non essere riuscito a salvare la sorella, Colosso abbandon\u00f2 gli X-Men e si un\u00ec agli Accoliti di Magneto, dopo averla seppellita in Siberia. Quando Bestia trov\u00f2 finalmente una cura per il Legacy, Colosso sacrific\u00f2 la propria vita per permettere che la cura potesse circolare per via aerea.\nAlla ricerca di Magik.\nAnni dopo, spodestata Amanda Sefton come regina del Limbo ed aver osservato che la sua prediletta era ritornata in vita durante \"House of M\", Belasco pronuncia un incantesimo con il quale unire tutti i ricordi di Illyana presenti all'interno del regno demoniaco per formare un nuovo essere. Dai ricordi di Illyana nasce \"la Figlia delle Tenebra\", parte demoniaca della giovane strega: insoddisfatto della sua creazione, Belasco la esilia in uno degli angoli pi\u00f9 remoti del Limbo. Durante la mini-serie \"Alla ricerca di Magik\", mentre la veggente Blindfold narra agli amici la storia della sfortunata Illyana, l'intero Xavier Institute viene risucchiato all'interno della dimensione demoniaca e i giovani mutanti separati dagli X-Men in carica. Soli e sperduti, i New X-Men sembrano essere facili prede, sennonch\u00e9 l'intervento di Illyana li salva dalla prima ondata di demoni. Per riuscire a venire fuori da quella brutta situazione, Illyana chiede aiuto a Pixie. A dispetto degli avvertimenti degli amici, la giovane decide di fidarsi di Magik, ma durante un rituale qualcosa va storto e invece di essere creata una \"Spada dell'Anima\" completa, viene creata una \"Lama\" e l'anima della mutante contaminata dalla magia nera. Dopo alcune frettolose istruzioni, Pixie recita un incantesimo di teletrasporto e insieme ai suoi amici si ritrova al cospetto di Belasco, che uccide infilzandolo con la \"Lama\". Quando a Magik viene chiesto il perch\u00e9 della scelta di Pixie come strumento della morte di Belasco, lei risponde che era la pi\u00f9 pura all'interno del gruppo, e che nel Limbo la purezza \u00e8 potere. Dopo aver ritrovato e rifiutato la proposta d'aiuto del fratello, Magik trasporta tutti sulla Terra e recuperato il trono, dichiara di volere riprendersi anche l'anima.\nDivisi resistiamo.\nRintanata nel suo castello infernale, Illyana riporta alla memoria i ricordi di quando era ancora una bambina, prendendo la decisione di non utilizzare le \"Pietre di Sangue\" per recuperare la propria anima. Decide allora di tornare sulla Terra per riabbracciare il fratello e Kitty e recuperare la propria anima attraverso l'amore. Trovato, per\u00f2, l'istituto ridotto in macerie e sentendosi sempre pi\u00f9 triste ed arrabbiata, dichiara che l'affetto \u00e8 inutile e si ripromette di reclamare la propria anima facendo soffrire coloro che le avevano donato solo dolore.\nX-Infernus.\nAncora nel Limbo, Illyana ed alcuni suoi sottoposti affrontano orde di demoni per raggiungere un santuario nel quale crede siano custodite la sua Spada e il medaglione; mentre Mefisto, Cuore Nero, Satannish, Dormammu ed Hela danno udienza a Witchfire figlia di Belasco che reclama per s\u00e9 il regno infernale del padre. A San Francisco intanto, durante un allentamento Pixie pugnala al cuore Nightcrawler con la sua Lama dell'anima facendo emergere dal petto di quest'ultimo la Spada di Illyana che, sentendone il richiamo, si materializza nella base degli X-Men per reclamarne il possesso. Sconfittili Illyana affronta Pixie: ripresasi l'arma dalle dita incoscienti della mutante, riacquista il suo aspetto umano anche se sente ancora la mancanza di qualcosa. Teleportatasi nel Limbo dopo aver rifiutato la proposta degli X-Men di aiutarla, Illyana si scontra e viene sconfitta da Witchfire che durante la sua assenza si era impossessata del reame infernale; nelle sue mani, ad Illyana viene strappato l'unico eliotropio di cui \u00e8 in possesso. Richiamata dal lamento di agonia della sua anima, Pixie e gli X-Men si dirigono al castello di Belasco dove la strega incanta Wolverine e Colosso obbligandoli a scontrarsi con i compagni e metterli fuori combattimento; nel frattempo Nightcrawler seguendo le istruzioni di Illyana la pugnala al petto facendone fuoriuscire la sua spada con la quale libera dall'incantesimo i due X-Men. Servendosi di Pixie, Witchfire forgia un nuovo eliotropio e completando la serie evoca gli antichi dei che dovrebbero aiutarla a prendere il controllo del consiglio infernale. Gli X-Men e Magik, ora liberi dagli incantesimi della strega, si battono con gli dei mentre Mercury riesce a recuperare il medaglione con le pietre dal collo di Witchfire. Assieme a Pixie, Magik riesce a far fallire l'invocazione divina causando un vuoto gravitazionale che risucchia gli dei, Witchfire ed il medaglione con gli eliotropi (uno dei quali ricavato dall'anima di Pixie) in un luogo sconosciuto. Alla fine, Illyana riporta l'intero gruppo alle Graymalkin Industries ed accetta la proposta di Ciclope di rimanere con gli X-Men.\nUtopia.\nDurante il crossover \"Utopia\", Magik, seguendo il piano di Ciclope, arriva ad Alcatraz insieme agli X-Force e teletrasporta i prigionieri sull'asteroide M, in seguito teletrasporta anche gli X-Force, Namor, Emma Frost, Cloak e Dagger.\nAvengers vs X-Men.\nSchierata con gli X-Men, sar\u00e0 una delle cinque fenici insieme ad Emma Frost, Ciclope, Colosso e Namor. Perder\u00e0 i poteri durante una battaglia contro il fratello: i due, provocati da Spider-Man che aveva astutamente messo contro le due fenici, si scontreranno violentemente per poi rimanere senza sensi; tuttavia, siccome ogni volta che una fenice cade la sua essenza si riversa sulle altre fenici, Scott ed Emma incrementano i loro gi\u00e0 impressionanti poteri diventano pari ai due quinti rispetto al normale. Magik fuggir\u00e0 e si riunir\u00e0 a Scott e Magneto alla conclusione dello scontro tra Avenger e X-men. I tre, assieme ad una rediviva Emma, fonderanno la Nuova Scuola per superumani Charles Xavier.\nPoteri e abilit\u00e0.\nTeletrasporto.\nLa principale mutazione di Illyana consiste nella capacit\u00e0 di teletrasportare se stessa e gli altri attraverso lo spazio e le dimensioni. Ci\u00f2 avviene mediante la creazione dei cosiddetti \"dischi di passaggio\". Questi passaggi sono orientati verso la dimensione demoniaca del Limbo, che Illyana utilizza come dimensione di passaggio verso qualsiasi altra localit\u00e0. Non si sa se questo legame privilegiato con il Limbo sia dovuto alle esperienze della giovane, oppure se esso fosse predisposto fin dall'emergere della mutazione. Con il suo potere, Magik \u00e8 stata capace di teletrasportarsi attraverso enormi distanze (per esempio da un continente ad un altro), e persino per distanze intergalattiche. Inoltre ha il potere di analizzare qualsiasi luogo del Limbo, per trasportare da laggi\u00f9, sulla terra, qualsiasi cosa desideri.\nInfine, diversamente dagli altri teletrasportatori dell\"'Universo Marvel\", Magik ha anche la capacit\u00e0 di spostarsi attraverso il tempo.\nMagia e Stregoneria.\nIl lungo periodo trascorso nel Limbo, al seguito di Belasco, o in contrasto con lui, ha donato ad Illyana una vasta conoscenza sulla stregoneria divenendo una potente strega, pu\u00f2 creare sfere di energia magica, creare scudi magici, invocare demoni e dei e per vari periodi ha dominato la dimensione e tutti i suoi abitanti demoniaci. Viene mostrato, inoltre, che pi\u00f9 Illyana fa uso della stregoneria, maggiormente snaturate, in senso demoniaco, appaiono le sue fattezze (crescita di corna, coda ecc.). I poteri di Magik, quando lei \u00e8 nel Limbo, sono praticamente illimitati.\nScudi mentali.\nGrazie alle influenze mistiche del Limbo e alla sua anima spezzettata, Illyana ha manifestato l'abilit\u00e0 di creare scudi mentali molto resistenti, cos\u00ec resistenti che persino Charles Xavier e Rachel Summers, due dei telepati pi\u00f9 potenti in assoluto, non sono in grado di penetrare.\nArmatura di Eldritch.\nPi\u00f9 utilizza la propria stregoneria, pi\u00f9 l'armatura ricopre parti del suo corpo. Con questa magica protezione, Illyana \u00e8 capace di emulare la forza fisica e l'invulnerabilit\u00e0 del fratello.\nSpada dell'anima.\n\u00c8 uno strumento dotato di un enorme potere magico, avente la capacit\u00e0 di distruggere magie, costrutti e creature formate da essa. Inoltre, aumenta i poteri magici di chi la impugna.\nAltre versioni.\nEra di Apocalisse.\nIn questa storyline, Illyana non fu mai rapita da Belasco, ma imprigionata all'interno di uno dei campi di concentramento che fornivano energia alla fortezza di Apocalisse. Colosso, Shadowcat e l'intero team di \"Generation NeXt\" per\u00ec nella battaglia, ma Illyana fu liberata ed aiut\u00f2 Alfiere ad impedire che la realt\u00e0 degenerasse in quel modo.\nExiles.\nUna Illyana proveniente da \"Terra-4210\" si un\u00ec agli Exiles dopo che i \"Guastatempo\" inviarono la mutante Blink nella sua realt\u00e0 d'origine. La sua avventura con il gruppo di esuli dur\u00f2 abbastanza a lungo da far capire agli altri la sua vera e crudele natura, tanto che si alle\u00f2 con il malvagio Hyperion quando si scopr\u00ec che soltanto sei persone, fra il loro gruppo e quello del malvagio, avrebbero potuto proseguire nel salto dimensionale. Durante questa breve alleanza, Illyana fu uccisa da Hyperion e tempo dopo inviata nella sua realt\u00e0 d'origine dove i suoi genitori e Colosso la seppellirono.\nHouse of M.\nNella realt\u00e0 alterata da Scarlet, Illyana non fu davvero riportata in vita ma un suo costrutto, creato dai poteri della strega mutante, divenne membro dei Satiri, junior team dello \"S.H.I.E.L.D.\".\nPoco prima che la realt\u00e0 tornasse quella di prima il costrutto si teletrasport\u00f2 nel Limbo e grazie a questo Belasco ha potuto riportarla in vita tramite i ricordi perduti di quelli che l'avevano incontrata durante la realt\u00e0 alterata.\nAltri media.\nCinema.\nMagik \u00e8 una dei cinque protagonisti del film \"The New Mutants\" (2020), dove \u00e8 interpretata dall'attrice Anya Taylor-Joy."}
{"id": "1981548", "revid": "22475", "url": "https://it.wikipedia.org/wiki?curid=1981548", "title": "Palazzo Comitini", "text": "Il Palazzo Comitini o Palazzo Gravina di Comitini \u00e8 un palazzo storico di Palermo, sede della Citt\u00e0 metropolitana di Palermo.\nL'edificio venne edificato tra il 1766 ed il 1781 dall'architetto Nicol\u00f2 Palma per volere di Michele Gravina e Cruillas Principe di Comitini. Il Palazzo si affaccia su via Maqueda e venne realizzato su un lotto irregolare a pi\u00f9 cortili d'impianto planimetrico quadrilatero intercomunicanti mediante passaggi porticati, che servirono a raccordare l'antico edificio cinquecentesco con l'ampliamento settecentesco segnato dalla via Maqueda. Nel 1931 venne aggiunto il terzo piano dall'ingegnere Mario Umilt\u00e0. L'edificio ritrova nella facciata la regola della simmetria nella rigorosa localizzazione dei due ingressi.\nAll'interno sono presenti molti stucchi e soffitti affrescati, inoltre le sue sale ospitano molte tele in particolare due quadri di Renato Guttuso, il \"Paesaggio\" e \"Donne alla Fontana\" all'interno della \"Sala rossa\" e della \"Sala verde\". Molto interessanti i salottini alla cinese dove erano decine piatti di porcellana incassati nelle pareti lignee, poi sostituiti da piatti della ceramica Florio. Altrettanto suggestiva la cosiddetta Sala Martorana, dal nome del pittore Gioacchino Martorana a cui si deve la \"Gloria del Principe\" sulla volta. Il pavimento \u00e8 un fastoso maiolicato settecentesco napoletano. I camerini sono annessi a quella che era la grande alcova dei principi, oggi stanza del sindaco metropolitano."}
{"id": "1981555", "revid": "287204", "url": "https://it.wikipedia.org/wiki?curid=1981555", "title": "Alexis Sanchez", "text": ""}
{"id": "1981556", "revid": "1305887", "url": "https://it.wikipedia.org/wiki?curid=1981556", "title": "Magik", "text": "Magik \u00e8 il nome di due personaggi dei fumetti della Marvel Comics:"}
{"id": "1981559", "revid": "339392", "url": "https://it.wikipedia.org/wiki?curid=1981559", "title": "Peter Rasputin", "text": ""}
{"id": "1981560", "revid": "726373", "url": "https://it.wikipedia.org/wiki?curid=1981560", "title": "Jan Peerce", "text": "Biografia.\nIl tenore ebreo americano Jan Peerce, il cui nome in origine era Jacob Pincus Perelmuth, nacque in un modesto appartamento nel Lower East Side di New York, dove visse fino al matrimonio. Frequent\u00f2 la De Witt Clinton High School e la Columbia University. Prese lezioni di violino e si esib\u00ec in pubblico; talvolta ebbe anche occasione di cantare e in questo modo scopr\u00ec il suo eccezionale talento di tenore lirico.\nNel 1932 fu scritturato come tenore solista al Radio City Music Hall. Grazie alle trasmissioni radiofoniche e al programma di scena, Peerce ottenne presto un seguito di portata nazionale. Questo gli port\u00f2 ingaggi per concerti e successivamente il suo debutto nell'opera lirica, nel maggio del 1938 a Filadelfia, come Duca di Mantova nel \"Rigoletto\", seguito dal suo primo recital solistico a New York nel novembre del 1939.\nIl famoso maestro Arturo Toscanini lo sent\u00ec cantare brani di Wagner alla radio e lo contatt\u00f2 tramite un comune amico per chiedergli un'audizione. Toscanini lo ritenne il tenore che cercava per eseguire lavori operistici e corali con l'orchestra sinfonica dell'NBC. Il maestro fu molto soddisfatto della professionalit\u00e0 di Peerce, cos\u00ec come del suo straordinario talento musicale; molti sostengono che Peerce sarebbe stato il tenore preferito di Toscanini durante i suoi 17 anni all'NBC.\nPeerce debutt\u00f2 al Teatro Metropolitan il 29 novembre 1941 nella parte di Alfredo ne \"La traviata\" di Verdi. Cant\u00f2 anche le parti di Cavaradossi in \"Tosca\", Rodolfo ne \"La boh\u00e8me\", e di Faust nell'omonima opera di Charles Gounod. Fu acclamato dai critici come \"il successore tutto americano dei quasi estinti grandi interpreti dell'et\u00e0 d'oro dell'opera\".\nNel 1943 apparve nel film, patrocinato dall'United States Office of War Information, \"L'inno delle nazioni\" con Toscanini, l'orchestra sinfonica dell'NBC e il coro di Westminster in un'esecuzione del poco eseguito lavoro corale di Verdi e nel 1947 interpreta se stesso nel film Sinfonie eterne.\nDurante gli anni cinquanta Peerce si esib\u00ec regolarmente come solista principale, sotto la conduzione di Alfredo Antonini davanti a platee di oltre 14.000 spettatori, al Lewisohn Stadium di New York. Questi concerti all'aria aperta intitolati \"Serate italiane\" vedevano la partecipazione di stelle della lirica come Richard Tucker, Robert Merrill ed Eileen Farrell.\nNel 1953 prese parte a \"Me and Juliet\" di Richard Rodgers con Ray Walston per il Broadway theatre di cui rimane una registrazione.\nNel 1956 Peerce riscosse successo a Mosca come \"ambasciatore musicale\", diventando il primo americano a cantare nel celebre Teatro Bol'\u0161oj. Rimase sulla scena del Metropolitan fino al 1966, apparendo ancora nel 1966-1967. Si dedic\u00f2 anche all'insegnamento. nel 1971 debutt\u00f2 a Broadway come Tevye ne \"Il violinista sul tetto\". \nContinu\u00f2 a fare apparizioni occasionali fino al suo ritiro nel 1982, mantenendo bene la voce.\nMor\u00ec a New York. Era il cognato del tenore ebreo americano Richard Tucker; sua moglie si chiamava Alice Peerce. Il figlio Larry Peerce \u00e8 regista cinematografico.\nIncisioni.\nPeerce incise quasi esclusivamente per l'etichetta RCA Victor col marchio \"Red Seal\". Tra le sue prime registrazioni c'\u00e8 quella solistica nell'album-tributo del 1939 di Nathaniel Shilkret a Victor Herbert. Lo stesso anno Peerce fu il tenore solista nel concerto di Toscanini, trasmesso radiofonicamente, della Nona sinfonia di Beethoven, ma sarebbero passati anni prima che il maestro approvasse una delle sue esecuzioni della sinfonia per il rilascio commerciale.\nPeerce cant\u00f2 nella trasmissione del 1944 del \"Fidelio\" di Beethoven con Rose Bampton, che fu seguita dalle esecuzioni complete performance de \"La traviata\" di Verdi, \"La boh\u00e8me\" di Giacomo Puccini (entrambe con Licia Albanese), e \"Un ballo in maschera\" di Verdi (con Herva Nelli), tutte poi stampate su LP e CD. Peerce non cant\u00f2 sotto la direzione di Toscanini nelle trasmissioni radiofoniche di \"Otello\", \"Aida\", e \"Falstaff\" di Verdi; gli era stata offerta la parte tenorile nelle ultime due ma egli declin\u00f2, ritenendo che la sua voce non fosse adatta ai ruoli. Nel 1944 cant\u00f2 anche in un concerto al Madison Square Garden, che comprendeva l'atto finale del \"Rigoletto\" con Leonard Warren, Zinka Milanov e Toscanini che dirigeva l'Orchestra filarmonica di New York combinata con l'orchestra sinfonica dell'NBC; anche quest'esecuzione fu registrata e stampata su LP e CD. Nel 1952 partecip\u00f2 all'ultima direzione della Nona sinfonia di Beethoven da parte di Toscanini. La sua registrazione di maggior fortuna commerciale fu per\u00f2 una canzone popolare, \"The Bluebird of Happiness\".\nPer la Columbia Records, Peerce nel 1963 cant\u00f2 il ruolo del protagonista in una selezione da \"The Student Prince\" di Sigmund Romberg, con la presenza di Roberta Peters e di Giorgio Tozzi, ancora inedita su CD.\nLa maggior parte degli album di Peerce, compresi \"Jan Peerce: Journey Through Opera\" e \"Neapolitan Serenade\", uscirono per l'etichetta Vanguard."}
{"id": "1981565", "revid": "701660", "url": "https://it.wikipedia.org/wiki?curid=1981565", "title": "Villa Palagonia", "text": "Villa Palagonia, nota come \"villa dei mostri\", \u00e8 un edificio cintato settecentesco situato a Bagheria, in Sicilia.\nStoria.\nVenne costruita a partire dal 1715 per conto di Ferdinando Francesco I Gravina Cruyllas, principe di Palagonia, ad opera dell'architetto Tommaso Maria Napoli, frate domenicano, che, con l'aiuto di Agatino Daidone si occup\u00f2, nel 1737, delle strutture basse che circondano la villa e, nel 1749, delle decorazioni interne ed esterne, su incarico di alcuni successori del principe.\nIn particolare all'omonimo nipote Ferdinando Francesco II, detto \"Il negromante\" (1722-1788), si deve la realizzazione dell'estesa sequela di figure mostruose che ne cingono le mura, per cui la residenza nobiliare \"di svago\" \u00e8 famosa. Era figlio di Ignazio Sebastiano e di Margherita Alliata.\nLa villa si stendeva, in realt\u00e0, a ridosso del corso Umberto a Bagheria, esattamente all'altezza dei due pilastri oggi indistintamente inglobati nella trama urbana della citt\u00e0. L'ingresso principale si trovava su corso Butera, ed era formato da un lungo viale, oggi diventato via Palagonia, al quale si accedeva tramite tre portoni. Di qui si profilava il lungo viale adornato da una fitta schiera di statue di \"mostri\", scolpite in calcarenite. Segnato a met\u00e0 dall'arco trionfale, tuttora esistente, detto anche arco del Padre Eterno, al quale i principi, rivolgevano la preghiera di ringraziamento, per essere arrivati alla meta. Il viale divenuto strada urbana, \u00e8 stato depauperato delle tante statue che lo adornavano. Delle schiere di mostri, ne sopravvivono sessantadue, ma che originariamente sarebbero ammontate a circa duecento. Nel 1885, dopo l'estinzione della famiglia principesca, la costruzione venne acquistata dalla famiglia Castronovo, che ne \u00e8 tuttora proprietaria, ed \u00e8 parzialmente aperta al pubblico.\nGoethe nella \u00abVilla dei mostri\u00bb.\nIl 9 aprile 1787 la villa fu visitata dal poeta Johann Wolfgang von Goethe, che cos\u00ec descrisse la bizzarria dell'esterno dell'edificio nel suo memoriale \"Viaggio in Italia\":\nNe rimase, tuttavia, talmente impressionato che ne \"La notte di Valpurga\" del \"Faust\" tracci\u00f2 la descrizione inconfondibile di un gruppo di \"mostri \"presenti nella villa, quasi assurgendo, in questo modo, a puro esempio di \"demonico\" e di caotico romantico, tutto quel mondo di confusi incubi e di grottesche espressioni dell'inconscio, tanto singolare e concettualmente icastico da valergli, ad oggi, la categoria \"ad hoc\" di \"palagonico\".\nL'interno della villa.\nGli endecasillabi che campeggiano all'entrata del salone si riferiscono certamente agli specchi che, secondo le antiche descrizioni degli interni di villa Palagonia, avrebbero rivestito, con un particolare gioco di sovrapposizioni, l'intera volta del soffitto ed a quelli, delle pi\u00f9 disparate fogge e disposizioni, che dappertutto coprivano porte e finestre, in un effetto asfittico di stravaganti deformazioni e caleidoscopiche moltiplicazioni del riflesso dei passanti. Nemmeno l'arredamento interno, quindi, si sottraeva alla visionaria fantasia del principe. Ancora Goethe ne scrisse: \nE un viaggiatore dell'epoca ci testimonia: \nIl principe e la \"follia\" in matrice alchemica.\nLe leggende che aleggiavano circa l'influenza malefica dei mostruosi \u00abguardiani\u00bb di pietra sugli uomini (in grado di provocare, fu credenza a lungo diffusa, aborti o parti mostruosi alle gravide) e il costo elevatissimo di tutto il progetto architettonico, unito alle mille bizzarrie notorie anche dentro le mura, concorsero tutte ad alimentare la fama di follia e quell'aura maledetta del principe che non propriamente parve corrispondere al vero. Gli archivi storici restituiscono, anzi, il profilo di un uomo particolarmente lucido, ciambellano personale del re di Napoli e grande di Spagna, che ricopr\u00ec cariche politiche di notevole responsabilit\u00e0, come gi\u00e0 il nonno, e che, nella senescenza, si occup\u00f2 di opere misericordiose. \u00ab\"\u00c8 il Principe di Palagonia, disse il bottegaio, che gira di tanto in tanto per la citt\u00e0, facendo la colletta per il riscatto degli schiavi prigionieri in barbarie\"\u00bb, scriveva Bartels. Sposato, a detta di chi lo udisse parlare, avrebbe dato prova di una saggezza e di una sobriet\u00e0 per nulla conciliabili con la mattanza della sua opera. Il conte di Borch lo stim\u00f2 cos\u00ec: \u00ab\"Sono stato veramente meravigliato dal suo tratto e dal modo giusto e corretto con cui ragionava di ogni cosa\"\u00bb. E ancora Goethe lo descriveva: \u00ab\"Pettinato e intalcato, il cappello sottobraccio, vestito di seta, la spada al fianco, calzato elegantemente con scarpine ornate da borchie e pietre preziose. Cos\u00ec il vecchio incedeva con passo solenne e tranquillo; tutti gli occhi erano appuntati su di lui.\"\u00bb Rimanendo, tuttavia, fondata la notizia che non avesse un bell'aspetto, studiosi e psichiatri come i due amburghesi Helen Fisher e Wilhelm Weygandt, ipotizzarono una patologia psicotica dell'aristocratico che lo avrebbe portato a esorcizzare il complesso della sua bruttezza, circondandosi di \u00abamici\u00bb turpi quanto lui. Anche Emil Kraepelin si interess\u00f2 alle sculture della villa, rilevandone affinit\u00e0 con i disegni dei catatonici ed esemplificandole in una fotografia inserita nel primo volume del suo trattato di psichiatria. Ma era l'et\u00e0 del fervore scientifico positivista, l'epoca delle grandi classificazioni sintomatiche descritte in assenza di una chiara visione eziologica delle malattie mentali. La rivoluzione freudiana era agli inizi, e l'inconscio era ancora costretto dagli argini coscienziali. Era anche il tempo in cui stava per essere pubblicata l'opera di Hans Prinzhorn sull'attivit\u00e0 plastica dei malati di mente, sulla specificit\u00e0 della Gestaltung schizofrenica riassunta nelle seguenti caratteristiche formali: gioco sfrenato, monumentalit\u00e0 ornamentale, ambiguit\u00e0, frammentariet\u00e0 della figurazione.\nRecenti studi ipotizzano, invece, una precisa matrice alchemica del XVIII secolo - come per altre ville bagheresi - alla base di questo edificio. La ripartizione dei cosiddetti \"mostri\" in due settori laterali della villa (musicanti da una parte e creature deformi dall'altra, con la costante presenza del dio Mercurio, fautore della trasmutazione della materia) significherebbe la ricerca dell'armonia partendo dalla musica (\"Nigredo\") sino alla materia (\"Rubedo\").\nArchitettura.\nIl corpo di fabbrica centrale della villa, del tipo tradizionale a blocco chiuso, senza cortili interni, ha una pianta articolata in due elementi quadrati congiunti da una parte centrale curvilinea. Il piano terra \u00e8 attraversato al centro da un passo carraio, che si allarga al centro in uno spazio ovale senza luce diretta. Il primo piano presenta quattro torrioni agli angoli e al centro un vestibolo ovale, che ripete lo spazio del piano inferiore. Da questo si accede al salone delle feste, riccamente affrescato e con il soffitto coperto da specchi. Oltre questo \u00e8 presente la cappella gentilizia. Dal lato opposto si trova una sala da biliardo e sui lati gli appartamenti privati, costituiti da una serie di stanze l'una dietro l'altra. Al piano nobile si accede dal piano di campagna per mezzo di una scalinata a doppia tenaglia, con balaustre in pietra che ne accompagnano l'articolato disegno. Alla base \u00e8 affiancata da due sedili in pietra, con schienali a linee spezzate di gusto barocco. A conclusione del prospetto, al di sopra della trabeazione, vi \u00e8 un attico con elementi decorativi, tanto alto da nascondere le falde del tetto, mentre gli spigoli della fabbrica hanno il piano terra bastionato. Le basse costruzioni che circondano l'edificio sono riccamente decorate da statue in calcarenite d'Aspra, che raffigurano vari personaggi uniti ad animali fantastici e figure caricaturali, dette \"mostri\". A met\u00e0 del viale d'ingresso si trova il cosiddetto \"Arco del Padreterno\"; fu invece demolito alla met\u00e0 del XX secolo il grande \"Arco dei Tre Portoni\" (in dialetto \"Tri Purtuna\").\nAltre notizie.\nIl poeta e drammaturgo palermitano Giovanni Meli (1740-1815) dedic\u00f2 alla villa diversi scritti in prosa e in versi. Tra questi, si apprezza sicuramente il suo pi\u00f9 celebre e ammirato epigramma che recita:\nSalvador Dal\u00ed visit\u00f2 la villa negli anni '40 e ne rimase impressionato. \nRenato Guttuso, che lo defin\u00ec \u00ab\"il luogo dei miei giochi da bambino\"\u00bb, quando raccontava di contemplare le sculture e di fantasticare a giocarci arrampicandovici su, realizz\u00f2 tre opere dedicate alla villa: \"Il ratto - Villa Palagonia\", \"Il portone murato\" e \"Spes contra Spem\".\nFurono girati diversi film con ambientazione, o anche ricostruzione e citazioni, di \"Villa Palagonia\". Tra questi, si ricordano alcune scene de il Mafioso di Alberto Lattuada con Alberto Sordi, del 1962, Il regista di matrimoni di Marco Bellocchio, con Sergio Castellitto del 2006 e Baar\u00eca di Giuseppe Tornatore del 2009 che ne ricrea scenograficamente una fedelissima ricostruzione nel set.\nNel 2010 \u00e8 stato pubblicato il romanzo \"L'Utopia dell'Ummita\", di Walet Humm, ambientato a Villa Palagonia.\nVilla Palagonia ospita di tanto in tanto i concerti della Stagione Concertistica Citt\u00e0 di Bagheria inaugurata nel gennaio 2017 con l'ingresso gratuito."}
{"id": "1981571", "revid": "4175", "url": "https://it.wikipedia.org/wiki?curid=1981571", "title": "Tripla corona", "text": ""}
{"id": "1981572", "revid": "304118", "url": "https://it.wikipedia.org/wiki?curid=1981572", "title": "Corse a tappe", "text": ""}
{"id": "1981575", "revid": "1305772", "url": "https://it.wikipedia.org/wiki?curid=1981575", "title": "Racconti di guerra", "text": ""}
{"id": "1981576", "revid": "125121848", "url": "https://it.wikipedia.org/wiki?curid=1981576", "title": "Episodi di Doctor Who (ventiquattresima stagione)", "text": "Questa voce contiene l'elenco dei 14 episodi della ventiquattresima stagione della serie TV Doctor Who, la prima interpretata da Sylvester McCoy nel ruolo del Settimo Dottore. Contrariamente a quanto era successo in passato, Colin Baker, che aveva interpretato il sesto Dottore fino alla stagione precedente, scelse di non comparire nella scena della rigenerazione a causa di dissapori con la produzione; McCoy interpret\u00f2 quindi ambedue le incarnazioni del Dottore nella scena iniziale della stagione.\nGli episodi di questa stagione sono andati in onda nel Regno Unito dal 7 settembre al 7 dicembre 1987 e sono del tutto inediti in Italia. Come per tutte le stagioni della serie classica, gli episodi vengono suddivisi in \"macrostorie\" (in inglese, \"serial\") con una propria continuit\u00e0 narrativa e un proprio titolo, qui indicato nella colonna \"Titolo serial\" della tabella.\nTime and the Rani.\nTrama.\nLa Rani attira il TARDIS a Lakertya, dove richiede l'aiuto del Dottore per completare un dispositivo che attinger\u00e0 all'intelligenza dei pi\u00f9 grandi geni della storia per aiutarla a rimodellare l'universo secondo il suo disegno. A tal fine, droga il Dottore appena rigenerato e si maschera da Mel per ottenere la sua fiducia. La vera Mel, tuttavia, si allea con i nativi Lakertyani, che hanno sofferto sotto il dominio di Rani e dei suoi Tetrap simili a pipistrelli. Spetta a Mel spingere i Lakertyani alla ribellione e liberare il Dottore dalle grinfie di Rani.\nParadise Towers.\nTrama.\nIl Dottore e Mel si recano in vacanza alle Paradise Towers, ma scoprono che il famoso complesso residenziale \u00e8 ormai in rovina. Tempo prima, tutti gli adulti se ne andarono a combattere una guerra e non tornarono mai pi\u00f9. Sono rimasti solo le Kang, bande di ragazze selvagge adolescenti; le Rezzie, vecchie donne cannibali; i Custodi, che apparentemente badano alle Torri; e Pex, che era troppo spaventato per andare in guerra. Ma in agguato c'\u00e8 anche Kroagnon, l'architetto di Paradise Towers, che ha preso possesso mentale del Capo Custode e dei robot pulitori nel tentativo di liberare per sempre la sua creazione dalla presenza della vita umana.\nDelta and the Bannermen.\nTrama.\nIl Dottore e Mel vincono un viaggio-vacanza su un autobus che viaggia nel tempo e giungono in un campo estivo negli anni cinquanta. A bordo dell'autobus insieme a loro c'\u00e8 anche Delta, l'ultimo sopravvissuto della razza dei Chimeron, ricercato ufficialmente dagli spietati Bannermen e dal loro brutale leader, Gavrok. Quando un mercenario sul bus informa Gavrok della presenza di Delta, \u00e8 compito del Dottore e Mel di fermare gli assassini e trovare un modo per donare ai Chimeron una nuova possibilit\u00e0 di vita.\nDragonfire.\nTrama.\nIl TARDIS atterra su \"Iceworld\", un enorme centro commerciale sul pianeta Svartos. L\u00ec, il Dottore e Mel incontrano una ragazza di nome Ace, una cameriera adolescente originaria della Terra, e il loro vecchio amico Sabalom Glitz. Glitz sta cercando il tesoro del leggendario drago che dovrebbe dimorare sotto \"Iceworld\". Ma quando il Dottore si unisce a Glitz nella sua ricerca, scopre pi\u00f9 di quanto si aspettasse, scoprendo il millenario segreto di Kane, il sovrano assassino di \"Iceworld\"."}
{"id": "1981577", "revid": "229244", "url": "https://it.wikipedia.org/wiki?curid=1981577", "title": "Movimento Lappone", "text": ""}
{"id": "1981581", "revid": "110157", "url": "https://it.wikipedia.org/wiki?curid=1981581", "title": "Kamy\u0161lov", "text": "Kamy\u0161lov \u00e8 una citt\u00e0 della Russia siberiana estremo occidentale (Oblast' di Sverdlovsk), situata sulla sponda sinistra del fiume Py\u0161ma nei pressi della confluenza in esso dell'affluente \"Kamy\u0161lovka\", 136\u00a0km a est del capoluogo Ekaterinburg; \u00e8 il capoluogo amministrativo del distretto omonimo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1981583", "revid": "198277", "url": "https://it.wikipedia.org/wiki?curid=1981583", "title": "3-4-1-2", "text": "Il 3-4-1-2 \u00e8 un modulo di gioco del calcio. Consiste nello schierare 3 difensori, 4 centrocampisti, 1 trequartista e 2 attaccanti.\nIl modulo.\nSimilmente al 3-5-2, questo modulo ha negli esterni di centrocampo i giocatori fondamentali: ai tornanti \u00e8 infatti richiesto sia l'apporto difensivo che offensivo. In fase di non possesso, arretrano sulla linea difensiva formando un reparto a 5: contestualmente, i due mediani si schierano a copertura della difesa mentre il trequartista scala a centrocampo.\nQuando la squadra ha il possesso del pallone, i due esterni divengono delle ali con il compito di servire il trequartista e le punte. Se dietro gli attaccanti viene schierato un giocatore dalle caratteristiche prettamente offensive ed abile negli inserimenti, lo schieramento pu\u00f2 passare ad un 3-4-3 (mantenendo quindi invariati la difesa e il centrocampo)."}
{"id": "1981585", "revid": "287204", "url": "https://it.wikipedia.org/wiki?curid=1981585", "title": "Kamyslov", "text": ""}
{"id": "1981586", "revid": "80339", "url": "https://it.wikipedia.org/wiki?curid=1981586", "title": "Kamyshlov", "text": ""}
{"id": "1981589", "revid": "124196029", "url": "https://it.wikipedia.org/wiki?curid=1981589", "title": "Stemma del Regno di Jugoslavia", "text": "Lo stemma del Regno di Jugoslavia riproduceva con alcune modifiche lo Stemma della Serbia e incorporava i simboli serbi, croati e sloveni a rappresentare le nazioni che formavano il nuovo Stato. Al tempo della formazione del regno i Bosgnacchi erano considerati musulmani croati o musulmani serbi e macedoni e montenegrini erano considerati serbi.\nLo stemma riproduceva in campo rosso, colore tradizionale della Serbia, l'emblema della precedente dinastia degli Obrenovi\u0107 che era stato utilizzato per la prima volta nel 1882 e riproduceva un'aquila bicipite propria della dinastia dei Nemanji\u0107, ricavata a sua volta dalla dinastia dei Paleologhi dell'Impero Bizantino. L'aquila aveva le ali spiegate color argento e zampe e becco di color oro, mentre in basso non erano presenti i due gigli dorati che sono presenti nello Stemma della Serbia. Al centro uno scudo in cui erano raffigurati la Croce serba, la \u0161ahovnica (scacchiera) croata e il simbolo della Slovenia, creato nell'occasione con tre stelle dorate a sei punte in campo blu. Lo stemma era sormontato da una corona ed era attorniato da un manto di ermellino, indossato secondo l'uso antico dai re serbi.\nLa versione minore dello stemma era priva del manto di ermellino ed era presente nell'insegna navale militare."}
{"id": "1981590", "revid": "767487", "url": "https://it.wikipedia.org/wiki?curid=1981590", "title": "Museo storico vaticano", "text": "Il Museo Storico Vaticano appartiene, in parte, ai Musei Vaticani. \nStoria.\nEsso venne fondato nel 1973 per volere di Paolo VI, ed inizialmente era ospitato negli ambienti sotto il Giardino Quadrato; nel 1987 fu trasportato al piano nobile del Palazzo Apostolico del Laterano ed inaugurato nel marzo 1991.\nDescrizione.\nOggi il museo dunque si compone di due grandi sezioni:"}
{"id": "1981591", "revid": "116242097", "url": "https://it.wikipedia.org/wiki?curid=1981591", "title": "Gianluca Ramazzotti", "text": "Biografia.\nNella sua formazione come attore ha frequentato l'Accademia di Teatro di Calabria, seguita da altri corsi di perfezionamento al Teatro di Varsavia e a Parigi nel Theatre du Soleil. Entr\u00f2 a far parte della Compagnia del Bagaglino di Pingitore, partecipando sia a variet\u00e0 che a \"fiction\" prodotte dalla compagnia.\nOltre all'esperienza del Bagaglino, ha ricoperto ruoli nelle \"fiction\" \"Vivere\" e \"Un posto al sole\" e nella pellicola televisiva \"Il papa buono - Giovanni XXIII\" di Ricky Tognazzi.\nLa sua attivit\u00e0 si estende anche nel settore radiofonico come \"speaker\" e doppiatore, in particolar modo delle radiofiction mattutine di Radiodue.\nPer il teatro ha interpretato il ruolo di Bojetto nella commedia musicale \"Rugantino\".\nParla correntemente francese, inglese e spagnolo."}
{"id": "1981594", "revid": "258664", "url": "https://it.wikipedia.org/wiki?curid=1981594", "title": "Razzismo in Italia", "text": "Il razzismo in Italia \u00e8 un fenomeno storico, sicuramente complesso, difficilmente definibile univocamente. In parte potrebbe affondare le sue radici indietro nel tempo, ma non vi sono prove di una sua continuit\u00e0 del o di un collegamento ideologico tra i diversi fenomeni nelle diverse epoche.\nPremessa storica.\nIn senso stretto, i primi movimenti legati esplicitamente al mito della razza, ariana, pangermanica o italica, affondano le loro radici nel razzismo \"scientifico\" del XIX secolo, generatrice di xenofobia e segregazione razziale, base per l'avvento dei fascismi europei del XX secolo prima in Italia con il fascismo e poi con connotazioni razziste pi\u00f9 marcate in Germania con il nazismo, parallelamente a fenomeni razzisti nella societ\u00e0 statunitense di tutt'altro ordine sociale, come quelli propugnati dal Ku Klux Klan.\nDal punto di vista storico le leggi razziali fasciste, esempio concreto di tale fenomeno, sono state un insieme di provvedimenti legislativi e amministrativi varate in Italia fra gli anni trenta e gli anni quaranta del Novecento, inizialmente dal regime fascista e poi dalla Repubblica Sociale Italiana.\nEt\u00e0 moderna (dalla scoperta dell'America al periodo rivoluzionario).\nUn esempio documentabile, ma in una ben precisa ottica storica, ci giunge dall'inizio del XVI secolo, epoca in cui iniziarono ad essere costruiti ghetti dove avveniva una segregazione nei confronti degli ebrei. Ciononostante il razzismo o comunque i sentimenti ostili verso gli ebrei hanno radici ancora pi\u00f9 profonde.\nTra il XIX e il XX secolo.\nUno dei principali divulgatori della teoria del razzismo scientifico nel Novecento fu il criminologo Cesare Lombroso, le cui teorie tentavano di dimostrare la possibilit\u00e0 di identificare la \"innata natura criminale\" di alcuni individui attraverso le loro caratteristiche fisiche, e i cui studi si incentrarono spesso sui briganti meridionali. Altri teorici furono Luigi Pigorini, Giuseppe Sergi (messinese, fondatore della Societ\u00e0 Romana di Antropologia) e Alfredo Niceforo (castiglionese, presidente della Societ\u00e0 Italiana di Antropologia e della Societ\u00e0 Italiana di Criminologia), il quale riteneva che l'Italia ospitasse due razze distinte: la \"eurasica\" giapetica ariana e la \"eurafricana\" afro-semitica.\nSi ricordano inoltre, Enrico Ferri, secondo cui la minore criminalit\u00e0 nell'Italia settentrionale derivava dall'influenza celtica, Guglielmo Ferrero, Arcangelo Ghisleri, nonch\u00e9 moltissimi altri magistrati, medici, psichiatri, uomini politici, che influenzarono grandemente l'opinione pubblica italiana e mondiale.\nNon furono posizioni isolate, al contrario era la convinzione \u00abscientifica\u00bb della maggioranza degli intellettuali, nonch\u00e9 dei ceti dominanti e dell'opinione pubblica dell'epoca. Gi\u00e0 nel 1876 la tesi razzista fu pienamente avallata dalla commissione parlamentare d'inchiesta sulla Sicilia che concluse: \u00abla Sicilia s'avvicina forse pi\u00f9 che qualunque altra parte d'Europa alle infuocate arene della Nubia; in Sicilia v'\u00e8 sangue caldo, volont\u00e0 imperiosa, commozione d'animo rapida e violenta\u00bb.\nJoseph De Maistre, durante il suo operato in Sardegna, defin\u00ec la popolazione nativa in questi termini: \u00abrazza refrattaria a tutti i sentimenti, a tutti i gusti e a tutti i talenti che onorano l'umanit\u00e0. Sono pi\u00f9 selvaggi dei selvaggi, perch\u00e9 il selvaggio non conosce la luce, il sardo la odia. Sono infatti privi dell'attributo pi\u00f9 desiderabile dell'uomo, che \u00e8 la perfettibilit\u00e0\u00bb. Niceforo si sarebbe espresso sui sardi nella seconda met\u00e0 dell'Ottocento, interpretandone la supposta indole banditesca come il risultato di una loro innata inferiorit\u00e0 razziale, emersa da un isolamento storico tale da non permettere loro di possedere quella \u00abplasticit\u00e0 morale che fa mutare ed evolvere la coscienza sociale\u00bb.\nEt\u00e0 contemporanea.\nIn epoca contemporanea, nel XX secolo il razzismo e l'antisemitismo vennero istituzionalizzati con le leggi razziali fasciste, secondo Renzo De Felice differenti ma parallele a posizioni contemporanee gi\u00e0 emerse nella Germania nazionalsocialista.\nIl razzismo presente nell\u2019universo simbolico della cultura fascista \"non rappresenta una consistente innovazione nemmeno rispetto all\u2019et\u00e0 liberale, bens\u00ec piuttosto un inasprimento delle posizioni pi\u00f9 retrive gi\u00e0 presenti nella nostra tradizione, attuato enfatizzando i risvolti biologici di un nazionalismo gi\u00e0 ampiamente xenofobo ed etnocentrico\".\nLe posizioni razziste erano condivise e avallate da diverse autorit\u00e0, anche estranee al partito fascista, come si pu\u00f2 evincere dagli scritti di personalit\u00e0 della cultura nazionale e dalle firme apposte in calce al manifesto della razza. Va sottolineata la distanza, in questo ambito, dalla concezione eugenetica del razzismo, spesso osteggiata anche da chi, come il gesuita padre Angelo Brucculeri, e altri cattolici, avallava le posizioni fasciste in ambito razziale. Il fascismo era fortemente permeato da una politica demografica \"senza se n\u00e9 ma\", e le politiche pronatalistiche del regime spesso non coincidevano con i concetti di disgenia espressi dai pi\u00f9 convinti eugenetisti, come Leonardo Bianchi.\nPosizioni, al contrario, a favore dell'eugenetica, fin dagli anni venti, si erano manifestate anche in altre aree culturali. Precedentemente, infatti, relativamente alla pubblicazione de \"Sul problema di Malthus\", nel 1928, Brucculeri era gi\u00e0 stato criticato, tra i tanti da Pietro Capasso su \"Il pensiero Sanitario\" per non appoggiare sufficientemente l'eugenica, ma la politica demografica fascista poggiava appunto su basi differenti e tendenzialmente non eugenetiche, rispetto a quella della Germania. Pietro Capasso, ed altri, firmarono il Manifesto di Benedetto Croce, nel 1925, in opposizione al fascismo, ma si dimostrarono diversamente attenti in termini razzisti a questi aspetti.\nI concetti razzisti vennero ripudiati successivamente dall'Italia con la Costituzione repubblicana, come \u00e8 affermato con chiarezza nell'articolo 3, nel comma 1 per l'uguaglianza formale, e nel comma 2 per l'uguaglianza sostanziale. Dal XIX secolo in poi si \u00e8 diffuso, soprattutto nel nord, in conseguenza delle ricadute in termini umani e socioeconomici della questione meridionale. La terminologia venne usata per la prima volta nel 1873 dal deputato radicale lombardo Antonio Billia, il razzismo contro gli abitanti del sud della penisola.\nDal secondo dopoguerra ad oggi.\nNel XXI secolo in Italia si afferm\u00f2 l'antisemitismo che, secondo alcune indagini demoscopiche, continua ad esistere in tutta Italia, sebbene in forme meno manifeste. Secondo la ricerca promossa nel 2003 dall'Unione delle comunit\u00e0 ebraiche italiane e condotta dal Dipartimento di ricerca sociale e metodologia sociologica Gianni Statera presso la facolt\u00e0 di Sociologia dell'Universit\u00e0 La Sapienza di Roma su 2.200 ragazzi tra i 14 e i 18 anni di 110 Comuni italiani, la punta massima del razzismo ad alta intensit\u00e0 si riscontra nel \"profondo nord\" con il 27.8% degli intervistati e la minima nel \"sud urbano\" con il 10.6% degli intervistati.\nAccanto a queste sono sorti anche numerosi episodi di razzismo e xenofobia ai danni dei popoli roman\u00ec (Rom e Sinti) comunemente identificate con i termini zingari, gypsies, o \"nomadi\", o pi\u00f9 semplicemente popoli d'oriente (vedi Antiziganismo). Il termine \"roman\u00ec\" (o rom) \u00e8 in riferimento alla connotazione etnica e religiosa delle regioni dell'ex-Impero Ottomano una volta \"Antico Impero Romano d'Oriente\", culturalmente quindi sia musulmane che cristiane orientali, oppure sia turche che greco-slave.\nNegli ultimi anni sono in aumento atteggiamenti razzisti e xenofobi come danni contro le propriet\u00e0, discriminazione, violenza verbale e violenza fisica, diretti verso gli stranieri immigrati, comunitari di nuova acquisizione e extracomunitari. Esiste la preoccupazione a livello europeo che \"la crisi economica e finanziaria costituisca un terreno fertile per la recrudescenza del discorso d\u2019odio, del razzismo e dell\u2019intolleranza, che sono gi\u00e0 presenti nella societ\u00e0\". Secondo un documento della ONG Human Rights Watch che si occupa della difesa dei diritti umani, \"Il Presidente del consiglio dei ministri Berlusconi notoriamente ha affermato nel 2009 che l\u2019Italia non deve diventare un paese multietnico\", mentre l'allora sindaco di Roma sin dal 2008 Alemanno (il primo sindaco di Roma di destra in decenni), candidatosi con una campagna elettorale volta al discorso della criminalit\u00e0 e in seguito alleato al governo di Berlusconi, lo ha \"contraddetto\" dicendo invece che l'Italia \u00e8 gi\u00e0 un paese multietnico, e che anzi non deve diventare un paese multiculturale. Fra le recenti linee guida della UE del 2019 contro discriminazioni razziali ed etniche, le raccomandazioni per il mantenimento dell'ordine prevedono che \"le forze dell'ordine facciano attenzione a non propagare e perpetuare pregiudizi collegando etnicit\u00e0, nazione di origine o status di immigrazione, con attivit\u00e0 criminali. I media allo stesso tempo, sono tenuti ad evitare di stereotipare persone appartenenti a minoranze, migranti, rifugiati, e richiedenti asilo\".\nSecondo la relazione finale della Commissione parlamentare \"Jo Cox\" del 2017, l\u2019Italia risulta il Paese con il pi\u00f9 alto tasso del mondo di ignoranza sull\u2019immigrazione e il secondo Paese europeo pi\u00f9 islamofobo. I rom/sinti, sebbene spesso di nazionalit\u00e0 italiana da molte generazioni, sono percepiti come i pi\u00f9 stranieri/estranei di tutti (e ci\u00f2 pu\u00f2 essere legato allo status economico e il loro vivere entro limiti di agiatezza pi\u00f9 marcati). Il 65% degli italiani (contro il 21% dei tedeschi) pensa che i rifugiati siano un peso perch\u00e9 godono dei benefits sociali e del lavoro degli abitanti, mentre il 59% in Germania pensa che rendano il Paese pi\u00f9 forte con il lavoro e i loro talenti (solo il 31% in Italia).\nAl razzismo proprio si \u00e8 venuto ad associare nel XXI secolo il Femonazionalismo, una coalizione tra idee nazionaliste e femministe, derivante dal legame storico tra i movimenti per i diritti delle donne (diritto di voto, etc.) e quelli antischiavisti negli Stati Uniti a partire dal 1800, confluiti alla fine degli anni sessanta (culmine del movimento giovanile della Beat Generation nato invece nel dopoguerra) nell'unione tra \"sessismo, femminismo e razzismo\", quando le proteste dei moderni movimenti femministi si fusero con le proteste contro le segregazioni razziali. In questo contesto in cui donne povere e donne di colore si allearono, il femminismo di oggi ha cambiato invece rotta tornando ad identificarsi come bianco, legandosi al tema dello schiavismo questa volta pero con partiti nazionalisti e neo-liberali per giustificare razzismo e xenofobia.\nLa visione internazionale.\nLa Lega Nord \u00e8 stata accusata di atteggiamenti xenofobici a caccia di consensi da svariate fonti estere..\nIl tentativo di bruciare extracomunitari senza fissa dimora o l'assassinio del 20 settembre 2008 di Abdul Salam Guibre, nativo del Burkina Faso, sono stati contestati come azioni razziste (anche se nel caso di Guibre non sussistono aggravanti per motivi razziali, ma lite per soldi, poi degenerata, \nL'Osservatore Romano, il quotidiano ufficiale della Citt\u00e0 del Vaticano, indic\u00f2 il razzismo come elemento cardine nella rivolta di Rosarno del 2010 e nel caso dei cori contro il giocatore di calcio di origini africane Mario Balotelli. L'affermazione dell'allora presidente del consiglio Silvio Berlusconi concernente l'elezione del presidente degli Stati Uniti Barack Obama e l'abbronzatura della sua pelle guadagn\u00f2 titoli sulle pagine dei giornali. Secondo Eurobarometro nel 2008, gli italiani avrebbero il terzo pi\u00f9 alto livello nella graduatoria in Europa della discriminazione praticata dai nativi verso l'etnia rom, dopo gli austriaci e i cechi, e il terz'ultimo per capacit\u00e0 di adattamento a convivere con persone di etnia rom come vicini di casa. Secondo un sondaggio del 2019, l'Italia dimostra un maggiore nazionalismo e discriminazione al confronto con gli altri paesi dell'Europa occidentale."}
{"id": "1981598", "revid": "287204", "url": "https://it.wikipedia.org/wiki?curid=1981598", "title": "Racconti di guerra (fumetto)", "text": "Racconti di guerra (\"Last Day in Vietnam\") \u00e8 una raccolta di storie brevi a fumetti realizzate da Will Eisner, pubblicate negli Stati Uniti dalla Dark Horse Comics nel 2000.\nIl volume ha vinto nel 2001 il premio Harvey Award come \"Best Graphic Album of Original Work\".\nStoria editoriale.\nIn Italia la prima edizione \u00e8 stata edita da Kappa Edizioni nel 2009. Nel 2016 \u00e8 stata ripubblicata da 001 Edizioni come \"L'ultimo giorno in Vietnam\" prendendo quindi il nome del racconto pi\u00f9 famoso.\nTrama.\nNei racconti vengono raccontate dall'autore le storie vere dei soldati conosciuti nelle guerre (Seconda guerra mondiale, Guerra del Vietnam e Guerra di Corea) vissute da lui stesso nell'esercito statunitense prima da soldato e poi da corrispondente per il PS, The Preventive Maintenance Monthly.\nL'opera si apre con \"L'ultimo giorno in Vietnam\" (in inglese \"Last Day in Vietnam\", titolo che d\u00e0 il nome alla raccolta), un racconto in cui l'Eisner-corrispondente di guerra descrive la vita di un campo del Vietnam. Il lettore non vede mai il reporter, anche se \u00e8 a lui che si rivolge l'ufficiale che lo scorta fino alla sua base. Dall'inizio alla fine di questo viaggio compaiono dei militari esausti della guerra. Il pi\u00f9 stanco \u00e8 proprio l'ufficiale, a cui non importa di combattere, (\u00e8 al suo ultimo giorno di leva) ma solo di tornare a casa per riabbracciare la moglie e il figlio.\nNella seconda storia, \"Sul perimetro\", un giovane abitante di Saigon, in Vietnam, mostra quello che sta succedendo nella sua citt\u00e0: un gruppo di giornalisti statunitensi, a riparo dalle bombe nella terrazza di un albergo, aspetta lil ritorno di due colleghi andati verso il nord del paese per avere pi\u00f9 informazioni sugli attacchi. Al loro arrivo i due descrivono nel dettaglio l'avvenuto massacro di Khe Sanh. Questo resoconto sar\u00e0 casualmente ascoltato anche da un altro reporter che si trovava vicino a loro e che viene cos\u00ec a sapere della morte del figlio, il quale stava combattendo proprio l\u00ec a Khe-Sanh.\nIl terzo racconto di guerra, \"L'incidente\" narra per immagini i pensieri di un soldato che ha perso il braccio per colpa di una bomba che una prostituta gli aveva lasciato sotto il letto. Mentre se ne sta seduto a ricordare questo episodio, si accorge che una nuova prostituta lo sta chiamando a s\u00e9 e decide di andare via con lei.\nIl quarto e il quinto racconto di guerra affrontano la Guerra di Corea. Nel primo di questa serie, intitolato \"Un Giorno in Corea\", un tenente \u00e8 in missione in una base dove non succede mai nulla. Il ragazzo si annoia, ha nostalgia di casa, delle giornate passate a caccia nei boschi della sua terra. Quando all'orizzonte compare una giovane coreana, lui la punta con il suo fucile come se fosse una vera e propria preda.\nNella storia \"Lavori pesanti\", un addetto al magazzino di una base militare in Corea si lamenta di quanto sia noioso il suo lavoro, sentendosi invece pronto per svolgere mansioni pi\u00f9 faticose e va a fare quello che lui definisce un \u201cduro lavoro\u201d, cio\u00e8 salire la collina per raggiungere i bambini dell\u2019orfanotrofio del villaggio.\nAnche nell'ultimo racconto di guerra, \"Croce al merito per George\", il protagonista si lamenta di non poter fare un lavoro diverso da quello che sta facendo adesso. Ogni domenica si ubriaca e scrive una lettera di trasferimento per una unit\u00e0 di combattimento. Il suo amante Benny, che ogni luned\u00ec successivo straccia la sua richiesta per evitare che il capitano la firmi, questa volta non riesce a fermare il trasferimento e alla fine George viene inviato a Burma. Pochi mesi dopo un reporter comunicher\u00e0 a Benny che George \u00e8 morto in un'esplosione e che per questo si \u00e8 meritato una croce al merito."}
{"id": "1981599", "revid": "122365411", "url": "https://it.wikipedia.org/wiki?curid=1981599", "title": "Italia ai Giochi della IV Olimpiade", "text": "L'Italia partecip\u00f2 alle IV Olimpiadi, svoltesi a Londra dal 27 aprile al 31 ottobre 1908, con una delegazione ufficiale di 68 atleti, tutti uomini."}
{"id": "1981600", "revid": "729019", "url": "https://it.wikipedia.org/wiki?curid=1981600", "title": "Episodi di Boston Legal (quinta stagione)", "text": "Negli Stati Uniti la quinta e ultima stagione della serie televisiva Boston Legal \u00e8 stata trasmessa dal 22 settembre 2008 all'8 dicembre 2008. Questa \u00e8 l'ultima stagione della serie.\nIn Italia, la quinta stagione viene trasmessa in prima visione assoluta dal 15 novembre 2009 al 27 dicembre 2009, ogni domenica alle ore 21.00, su Mya, canale pay della piattaforma Mediaset Premium."}
{"id": "1981601", "revid": "38120", "url": "https://it.wikipedia.org/wiki?curid=1981601", "title": "Racconti di Guerra", "text": ""}
{"id": "1981603", "revid": "1918030", "url": "https://it.wikipedia.org/wiki?curid=1981603", "title": "Tentazione (cristianesimo)", "text": "Con il termine tentazione nel Cristianesimo si intende l'influenza negativa che il male e/o il demonio possono esercitare sull'uomo.\nAdamo ed Eva.\nLa prima tentazione che la Bibbia ci racconta \u00e8 quella subita e persa da Adamo ed Eva.\nLa tentazione di Adamo ed Eva \u00e8 diventata cos\u00ec l'emblema della fragilit\u00e0 umana e della potenza del male.\nTentazioni di Ges\u00f9.\nI vangeli ci presentano le tentazioni subite da Ges\u00f9 e da lui superate.\nGes\u00f9 diventa quindi colui che salva l'uomo dal male e gli d\u00e0 la possibilit\u00e0 di vincere le tentazioni.\nNel Padre Nostro.\nLa preghiera del Padre Nostro che Ges\u00f9 ha insegnato ai suoi apostoli dice tra il resto: "}
{"id": "1981606", "revid": "726373", "url": "https://it.wikipedia.org/wiki?curid=1981606", "title": "Episodi di Doctor Who (venticinquesima stagione)", "text": "Questa voce contiene l'elenco dei 14 episodi della venticinquesima stagione della serie TV Doctor Who, interpretata da Sylvester McCoy nel ruolo del Settimo Dottore.\nGli episodi di questa stagione sono andati in onda nel Regno Unito dal 5 ottobre 1988 al 4 gennaio 1989 e sono del tutto inediti in Italia. Come per tutte le stagioni della serie classica, gli episodi vengono suddivisi in \"macrostorie\" (in inglese, \"serial\") con una propria continuit\u00e0 narrativa e un proprio titolo, qui indicato nella colonna \"Titolo serial\" della tabella.\nRemembrance of the Daleks.\nTrama.\nDue fazioni di Dalek arrivano sulla Terra del 1963 attraverso un corridoio spazio-temporale. Sono in cerca della \"mano di Omega\", un potente ed antico congegno manipolatore stellare Gallifreyano nascosto dal Dottore in uno dei suoi precedenti viaggi insieme a Ian e Barbara. Il Dottore ed Ace vengono assistiti dall'esercito britannico nel tentativo di sconfiggere le fazioni dei Dalek.\nThe Happiness Patrol.\nTrama.\nTerra Alpha \u00e8 sotto il pugno di ferro di Helen A e del suo esecutore, un robot sadico fatto di dolci chiamato Kandy Man. La gioia \u00e8 obbligatoria e perpetua su Terra Alpha, perch\u00e9 essere infelici attira l'ira della polizia di Helen A, la \"Happiness Patrol\" (it: La pattuglia della felicit\u00e0\"). Alleandosi con i nativi oppressi di Terra Alpha, un'ex agente della pattuglia Happiness di nome Susan Q e il musicista blues Earl Sigma, insieme al Dottore e a Ace devono porre fine al regno di terrore di Helen A.\nSilver Nemesis.\nTrama.\nNell'anno 1638, il Dottore manda in orbita intorno alla Terra una statua di nome Nemesis. Essa \u00e8 costituita dal mortale validium vivente, che serv\u00ec Gallifrey come sua ultima linea di difesa. Nel 1988, l'orbita della statua di Nemesis decade, ritorna sulla Terra, ed \u00e8 ricercata sul pianeta da tre fazioni: i Cybermen, un neonazista di nome De Flores, e la pazza viaggiatrice del tempo Lady Peinforte, quest'ultima, entra quasi in possesso della statua nel 1738 e viene a conoscenza dei segreti pi\u00f9 oscuri del passato del Dottore.\nThe Greatest Show in the Galaxy.\nTrama.\nNonostante le proteste di Ace che odia i clown, il Dottore porta il TARDIS a Segonax per vedere il famoso \"Circo Psichico\". Ma l\u00ec scoprono che il sedicente \"pi\u00f9 grande show della galassia\" \u00e8 diventato qualcosa di sinistro: il suo fondatore, Kingpin, \u00e8 scomparso; l'insignificante clown capo si scontra violentemente con chiunque tenti di fuggire; e le future stelle del circo devono intrattenere una famiglia enigmatica - o morire. I viaggiatori del tempo apprendono che il Circo Psichico \u00e8 caduto sotto l'influenza degli dei malvagi del Ragnar\u01ebk, e la prossima esibizione del Dottore potrebbe essere l'ultima."}
{"id": "1981607", "revid": "39224", "url": "https://it.wikipedia.org/wiki?curid=1981607", "title": "Maglia arancione (Vuelta a Espana)", "text": ""}
{"id": "1981608", "revid": "147489", "url": "https://it.wikipedia.org/wiki?curid=1981608", "title": "Jay Guthrie", "text": ""}
{"id": "1981616", "revid": "767487", "url": "https://it.wikipedia.org/wiki?curid=1981616", "title": "Uj (affluente del Tobol)", "text": "L'Uj \u00e8 un fiume della Russia siberiana occidentale (Oblast' di \u010celjabinsk e Repubblica Autonoma della Baschiria) e del Kazakistan settentrionale (regione di Qostanay), affluente di sinistra del Tobol nel bacino dell'Irty\u0161.\nNasce dal versante orientale degli Urali meridionali, all'estremit\u00e0 nordorientale della Repubblica Autonoma della Baschiria e a brevissima distanza dalle sorgenti dell'Ural; scorre per tutto il percorso con direzione mediamente orientale, attraversando dapprima il pedemonte orientale degli Urali e successivamente l'estremit\u00e0 sudoccidentale del bassopiano siberiano occidentale, in vista delle falde settentrionali dell'altopiano del Turgaj. Confluisce nel Tobol nel suo medio corso.\nIl fiume \u00e8 congelato, mediamente, da novembre ad aprile.\nL'Uj segna per un lungo tratto del corso il confine russo-kazako; l'unica citt\u00e0 di rilievo toccata dal fiume \u00e8 \"Troick\", che sorge per l'appunto lungo questa frontiera."}
{"id": "1981617", "revid": "115318876", "url": "https://it.wikipedia.org/wiki?curid=1981617", "title": "Icarus (personaggio)", "text": "Icarus, il cui vero nome \u00e8 Joshua \"Jay\" Guthrie, \u00e8 un personaggio dei fumetti creato da Bill Mantlo (testi) e William Johnson (disegni), pubblicato dalla Marvel Comics. La sua prima apparizione \u00e8 nei panni di Joshua Guthrie, in \"Rom Annual\" n. 3 (1984), invece come Icarus \u00e8 apparso la prima volta in \"New X-Men: Academy X\" n. 2 (agosto 2004), realizzato da Nunzio DeFilippis, Christina Weir (testi) e Randall Green (testi). \u00c8 il fratello minore dell'X-Man Cannonball.\nPoteri e abilit\u00e0.\nJosh ha un paio di grandi ali come quelle dell'X-Man Angelo, per\u00f2 dalle piume di colore rossiccio. Queste ali gli consentono di volare ed inoltre gli forniscono la produzione di un particolare tipo di enzimi con un alto fattore di guarigione, che gli permettono di sopravvivere a ferite altrimenti mortali.\nLa sua voce \u00e8 capace di produrre frequenze soniche al di l\u00e0 delle normali capacit\u00e0 umane, che gli permettono anche di creare contemporaneamente suoni multipli o voci multiple."}
{"id": "1981623", "revid": "1632387", "url": "https://it.wikipedia.org/wiki?curid=1981623", "title": "Cocktail", "text": "Un cocktail (anticamente conosciuto in Italia con il nome di \"bevanda arlecchina\" o \"polibibita\") \u00e8 una bevanda ottenuta tramite una miscela proporzionata ed equilibrata di diversi ingredienti alcolici, non alcolici e aromi. Un cocktail ben eseguito deve avere struttura, aroma e colore bilanciati; se eseguito senza l'uso di componenti alcoliche viene detto cocktail analcolico.\nIl cocktail pu\u00f2 presentare all'interno del bicchiere del ghiaccio, non presentarlo affatto (come alcuni cocktail invernali quali grog e punch), oppure pu\u00f2 essere solo raffreddato con del ghiaccio. Una classe particolare di cocktail \u00e8 costituita dagli \"shot\", piccoli cocktail che possono avere tutte le caratteristiche di un normale cocktail e sono serviti in due tipi di bicchieri, gli \"shot\" e i \"bite\".\nPer prevenire l'abuso sia di nomi fittizi di cocktail sia di modifiche arbitrarie a cocktail conosciuti, l'International Bartenders Association ne ha codificati 77 a cui ogni anno si aggiungono o vengono eliminati altri cocktail.\nStoria.\nLa parola cocktail appare per la prima volta nell'edizione del 13 maggio 1806 del \"Balance and Columbian Repository\" che ne dava la seguente definizione:\nEtimologia.\nL'etimologia del termine cocktail non \u00e8 chiara, esistono tuttavia diverse ipotesi sulla sua origine:\nLa prima pubblicazione di una guida che includesse ricette di cocktail \u00e8 del 1862: \"How to Mix Drinks; or, The Bon Vivant's Companion\", del professor Jerry Thomas. Oltre alla lista delle solite bevande con mix di liquori, vi erano scritte 10 ricette che erano chiamate \"Cocktails\". L'ingrediente che differenziava i \"cocktails\" dalle altre bevande in questo compendio era l'uso degli amari, anche se questo tipo di ingrediente non si trova oramai quasi pi\u00f9 nelle ricette moderne.\nDurante il Proibizionismo negli Stati Uniti (1919-1933), quando il consumo di alcool era illegale, i cocktail erano comunque bevuti negli \"speakeasies\". Durante questo periodo la qualit\u00e0 dei liquori era scadente rispetto ai periodi precedenti, per questo motivo i baristi tendevano a mescolare i liquori con altri ingredienti.\nProprio a questo periodo si fanno risalire le prime vere raccolte di ricette per cocktail dell'era moderna, soprattutto in Europa, con la \"Guide du barman et du gourmet chic\" del 1921 e \"900 recettes de cocktail et Boissons Am\u00e9ricaines\", del 1927, entrambe a cura di Adolphe Torelli (barista del Winter Palace di Nizza) e il \"The Savoy Cocktail\" inglese del 1931. Anche cinema e letteratura hanno contribuito al successo dei cocktail.\nPreparazione.\nLa preparazione di un cocktail, come per qualsiasi ricetta di cucina, comporta una serie di fattori: la variabile principale \u00e8 costituita dagli ingredienti e la loro quantit\u00e0, quindi le tecniche e gli strumenti di miscelazione e infine la presentazione.\nIngredienti.\nGli ingredienti sono suddivisibili in quattro categorie principali, ossia basi, coloranti, aromatizzanti e decorazioni:\nUnit\u00e0 di misura.\nIl dosaggio degli ingredienti nelle ricette possono essere indicati con diverse unit\u00e0 di misura, a seconda della necessit\u00e0, della tecnica e della nazione. Le principali unit\u00e0 di misura sono tre:\nVi sono poi altre unit\u00e0 di misura scarsamente utilizzate (es. cucchiai/\"spoon\", parti) a causa della bassa precisione, o utilizzati solo per specifici ingredienti (es. gocce per l'Angostura).\nTecniche di miscelazione.\nOgni cocktail necessita di una tecnica particolare di preparazione, che valorizzi gli aspetti gustativi ed estetici finali caratteristici di ogni composto. Le tecniche principali sono:\nStile.\nLo stile del barman/barista pu\u00f2 essere:\nIl primo si riferisce a una costruzione del cocktail basata su tecniche americane e misurazioni in once (1 oncia = 3cl) utilizzando un sistema di conteggio chiamato \"free pouring\" ed \u00e8 utilizzato da barman che lavorano in locali affollati. Il secondo a un barman da hotel dove il lavoro \u00e8 pi\u00f9 lento e ci si concentra principalmente sulla qualit\u00e0; l'ultimo si ispira ad un modello di barman acrobatico, il cui scopo \u00e8 far da bere a un medio livello dando spettacolo con simpatici movimenti acrobatici. Il \"flair\" si distingue in due tipi: il \"Working flair\" e l'Exhibition flair. Il primo \u00e8 finalizzato alla preparazione di uno o pi\u00f9 cocktail. L\"Exhibition\" serve, invece, per attirare il cliente al banco eseguendo uno spettacolo acrobatico con bottiglie vuote. Esistono competizioni su scala mondiale di questa disciplina, dette appunto \"Flair competition\".\nClassificazione.\nI cocktail possono essere classificati in base a vari fattori caratterizzanti, tra i quali il momento del consumo, la presentazione, la capacit\u00e0 o la struttura. Ne risulta una serie di possibili categorizzazioni.\nMomento del consumo.\nI cocktail vengono consumati solitamente nella seconda parte della giornata. La categorizzazione secondo il momento di consumo quindi si distingue principalmente sulla base dell'effetto dato all'organismo, dividendo i composti quindi il momento del consumo \u00e8 distinto sulla base della cena:\nL'I.B.A. ha utilizzato questa categorizzazione fino al 2010\nPresentazione.\nI cocktail possono essere presentati, in base agli ingredienti e alla tecnica di miscelazione in diversi stati:\nCapacit\u00e0.\nI cocktail possono esser serviti in vari bicchieri\nStruttura.\nLa classificazione secondo la struttura \u00e8 la pi\u00f9 eterogenea e variabile fra tutte, in quanto basata sui sapori e sulla composizione. Dato che col tempo sono aumentati sia la disponibilit\u00e0 degli ingredienti che il consumo di cocktail, il numero di varianti \u00e8 cresciuto considerevolmente, dando origine a molte classi, stili e famiglie."}
{"id": "1981624", "revid": "54253", "url": "https://it.wikipedia.org/wiki?curid=1981624", "title": "Atti amministrativi", "text": ""}
{"id": "1981625", "revid": "123721606", "url": "https://it.wikipedia.org/wiki?curid=1981625", "title": "Ciambotta pugliese", "text": "Il termine ciambotta indica in Puglia un piatto a base di pesce.\nNon vi \u00e8 una ricetta vera e propria, in quanto la ciambotta nasce come piatto povero per le famiglie di pescatori, che cucinavano insieme diverse variet\u00e0 di pesce e frutti di mare (teste, spigole, gamberoni, cicale, etc...) con pomodori, acqua e un peperone verde.\nOggi la ciambotta \u00e8 considerata un piatto prelibato, che unisce diversi sapori affini; se ne consiglia la degustazione accompagnata da crostini di pane o con pane fresco del Gargano o di Altamura."}
{"id": "1981626", "revid": "1573940", "url": "https://it.wikipedia.org/wiki?curid=1981626", "title": "Ekaterina Aleksandrovna Vasil'eva", "text": ""}
{"id": "1981628", "revid": "1573940", "url": "https://it.wikipedia.org/wiki?curid=1981628", "title": "Elena Jur'evna Smurova", "text": ""}
{"id": "1981629", "revid": "1318658", "url": "https://it.wikipedia.org/wiki?curid=1981629", "title": "Pigalle (metropolitana di Parigi)", "text": "Pigalle \u00e8 una stazione della metropolitana di Parigi situata sulla linee 2 e 12 che prende il nome da \"Place Pigalle\", che commemora Jean-Baptiste Pigalle.\nLa stazione serve il famoso quartiere a luci rosse di Pigalle."}
{"id": "1981630", "revid": "1573940", "url": "https://it.wikipedia.org/wiki?curid=1981630", "title": "Elena Vasil'evna Tokun", "text": ""}
{"id": "1981631", "revid": "1573940", "url": "https://it.wikipedia.org/wiki?curid=1981631", "title": "Irina Ivanovna Tolkunova", "text": ""}
{"id": "1981632", "revid": "1573940", "url": "https://it.wikipedia.org/wiki?curid=1981632", "title": "Julija Sergeevna Petrova", "text": ""}
{"id": "1981633", "revid": "1573940", "url": "https://it.wikipedia.org/wiki?curid=1981633", "title": "Tat'jana Petrova", "text": ""}
{"id": "1981635", "revid": "831312", "url": "https://it.wikipedia.org/wiki?curid=1981635", "title": "Galina Michajlovna Rytova", "text": ""}
{"id": "1981636", "revid": "1573940", "url": "https://it.wikipedia.org/wiki?curid=1981636", "title": "Marija Viktorovna Koroleva", "text": ""}
{"id": "1981638", "revid": "109859045", "url": "https://it.wikipedia.org/wiki?curid=1981638", "title": "Natal'ja Anatol'evna Kutuzova", "text": "Attualmente allena la prima squadra femminile dello Sport Center Parma, militante in serie B."}
{"id": "1981639", "revid": "1573940", "url": "https://it.wikipedia.org/wiki?curid=1981639", "title": "Svetlana Vladimirovna Kuzina", "text": ""}
{"id": "1981640", "revid": "1573940", "url": "https://it.wikipedia.org/wiki?curid=1981640", "title": "Marina Dazmirovna Akobija", "text": ""}
{"id": "1981641", "revid": "122365410", "url": "https://it.wikipedia.org/wiki?curid=1981641", "title": "Italia ai Giochi della V Olimpiade", "text": "L'Italia partecip\u00f2 alle V Olimpiadi, svoltesi a Stoccolma dal 5 maggio al 22 luglio 1912, con una delegazione ufficiale di 61 atleti, tutti uomini."}
{"id": "1981642", "revid": "1573940", "url": "https://it.wikipedia.org/wiki?curid=1981642", "title": "Ekaterina Evgen'evna Anikeeva", "text": ""}
{"id": "1981644", "revid": "124123", "url": "https://it.wikipedia.org/wiki?curid=1981644", "title": "Sof'ja Evgen'evna Konuch", "text": ""}
{"id": "1981652", "revid": "155613", "url": "https://it.wikipedia.org/wiki?curid=1981652", "title": "Chiesa di San Giacomo della Penna (Faenza)", "text": ""}
{"id": "1981654", "revid": "1318658", "url": "https://it.wikipedia.org/wiki?curid=1981654", "title": "Bus RATP", "text": "La RATP gestisce gran parte degli autobus a Parigi, nonch\u00e9 un gran numero di linee nei quartieri e comuni periferici. Altri operatori gestiscono altre linee suburbane, e tutti sono consociati in un consorzio conosciuto come Optile (\"Organisation professionnelle des transports d'\u00cele-de-France\").\nPercorsi.\nLe linee che operano all'interno dei confini di Parigi hanno un numero composto da due cifre; i bus che effettuano il servizio principalmente nei quartieri periferici, hanno un numero composto da tre cifre.\nRATP usa i numeri da 20 a 99 per le linee che operano esclusivamente all'interno della citt\u00e0. Il primo numero rappresenta il capolinea:\nIl secondo numero rappresenta l\"arrondissement\" di destinazione:\nServizi.\nLa RATP opera in 61 bus nel centro della citt\u00e0 e numerosi bus nei sobborghi. \nServizi speciali.\nLa RATP esercita anche 5 linee di bus speciali:\nServizi interurbani.\nLa RATP opera anche in bus nelle banlieue, tra cui:\nNoctilien.\nIn collaborazione con Transilien, RATP gestisce un servizio di autobus notturni chiamato Noctilien tra le 0:30 e le 5:30."}
{"id": "1981658", "revid": "767487", "url": "https://it.wikipedia.org/wiki?curid=1981658", "title": "Margaret Herrick", "text": "\u00c8 stata lei a dare il nomignolo \"Oscar\" al prestigiosissimo Academy Award (soprannome del Premio Oscar), affermando che le statuette assomigliavano a suo zio Oscar.\nBiografia.\n\u00c8 nata a Spokane negli Stati Uniti d'America. Da nubile il suo nome era Margaret Buck. Quando poi si \u00e8 sposata con Phillip Abbot Herrick prese il nome di Margaret Herrick. Margaret si \u00e8 laureata presso l'Universit\u00e0 di Washington. Nel 1931 divenne direttore dell'Academy of Motion Picture Arts and Sciences. Mor\u00ec il 21 giugno 1976."}
{"id": "1981661", "revid": "196390", "url": "https://it.wikipedia.org/wiki?curid=1981661", "title": "Antilopi", "text": ""}
{"id": "1981664", "revid": "125378566", "url": "https://it.wikipedia.org/wiki?curid=1981664", "title": "John O'Reilly", "text": ""}
{"id": "1981676", "revid": "125077439", "url": "https://it.wikipedia.org/wiki?curid=1981676", "title": "Jacques S\u00e9gu\u00e9la", "text": "Giornalista, scrittore, uomo d'affari, ha cofondato la \"RSCG\" (oggi \"Havas\") una delle pi\u00f9 importanti agenzie pubblicitarie del mondo. Lo stile pubblicitario di S\u00e9gu\u00e9la \u00e8 volto a catturare l'attenzione tramite la spettacolarizzazione: l'espediente per riscattare un prodotto dalla propria quotidianit\u00e0 e farlo emergere rispetto alla concorrenza \u00e8 quello di trattarlo come se fosse una stella del cinema (\"Hollywood lava pi\u00f9 bianco\").\nIl mass medium ideale per raggiungere tale scopo \u00e8 la televisione; pi\u00f9 in generale, secondo la filosofia di S\u00e9gu\u00e9la, l'immagine e gli aspetti estetici sono pi\u00f9 importanti delle parole e dei contenuti. Si \u00e8 occupato sia di pubblicit\u00e0 di prodotti commerciali (in particolare la \"Citro\u00ebn\"), sia di pubblicit\u00e0 politica (in particolare Fran\u00e7ois Mitterrand). Ha scritto numerosi libri, tutti perlopi\u00f9 inerenti al mondo della r\u00e9clame. Ha avuto un ruolo significativo nella fondazione del Museo della Pubblicit\u00e0 di Parigi.\nBiografia.\nEsordi.\nS\u00e9gu\u00e9la nasce da una famiglia borghese (il padre \u00e8 medico) di origini catalane, per l'esattezza di Am\u00e9lie-les-Bains, e trascorre l'infanzia a Perpignan. Si laurea in farmacia nel 1957. Il 9 ottobre 1958 parte con l'amico Jean-Claude Baudot a bordo di una \"2CV\" della \"Citro\u00ebn\" per fare il giro del mondo. \u00c8 di ritorno il 12 novembre del 1959, dopo aver guidato a turno per 120.000 chilometri e attraversato 45 nazioni. Nel 1960 pubblica il resoconto di questa esperienza on the road, \"La Terre en rond\", che vende oltre 100.000 copie (sar\u00e0 il primo di una ventina di libri).\nTuttavia l'esperienza non \u00e8 vissuta in maniera positiva. Addirittura appena partito S\u00e9gu\u00e9la non vede l'ora di ritornarsene a casa: \u00abLa nostra sola preoccupazione arrivando in una capitale non era certo quella di visitare i suoi capolavori, ma di trovare un lavoro che ci fornisse il denaro necessario per lasciarla al pi\u00f9 presto\u00bb. Di nuovo in patria entra a lavorare in qualit\u00e0 di reporter presso il giornale \"Paris Match\". Nel 1961 \u00e8 costretto ad assolvere agli obblighi del servizio di leva, ma, in un certo qual modo, non ad interrompe la propria attivit\u00e0 perch\u00e9 riesce a curare la pubblicazione di un giornale interno alla caserma. La passione per il giornalismo lo conduce, appena congedato, a fondare con l'amico di sempre Baudot \"Via\", uno dei primi mensili di viaggi e tempo libero apparsi in Francia.\nL'idea \u00e8 di fare di \"Via\" una rivista innovativa, rivoluzionaria: i due soci fanno tutto da soli, anche la pubblicit\u00e0. Dopo centottanta giorni l'impresa fallisce (impiegheranno dieci anni per estinguere i debiti). In cerca di lavoro, S\u00e9gu\u00e9la riesce ad entrare a \"France Soir\", ottenendo ben presto un ruolo di rilievo all'interno del giornale. Eppure il 23 febbraio 1964, sulla soglia dei trent'anni, decide di rimettere tutto quanto in discussione: abbandona la carriera di reporter e diventa pubblicitario. Il consiglio di tentare con la r\u00e9clame sarebbe stato suggerito dallo stesso direttore di France Soir, Pierre Lazareff.\nS\u00e9gu\u00e9la viene cos\u00ec assunto dalla piccola agenzia \"Delpire\". \u00c8 qui che gli viene in mente di chiedere a Jacques Pr\u00e9vert di realizzare un collage per il lancio di un nuovo medicinale (trova il suo numero sull'elenco del telefono e lo chiama): l'idea di coinvolgere testimonial famosi (o, meglio, influenti) per reclamizzare prodotti sar\u00e0 un aspetto che caratterizzer\u00e0 molte delle sue pubblicit\u00e0. Passa successivamente ad un'agenzia pi\u00f9 grande, la \"Axe Publicit\u00e9\", dove incontra una delle figure chiave della sua vita: Bernard Roux, un esperto di finanza ed economia.\nLa RSCG.\nNel 1969 S\u00e9gu\u00e9la e Roux si mettono in societ\u00e0 e fondano una loro agenzia pubblicitaria. L'esordio tuttavia non \u00e8 dei pi\u00f9 incoraggianti: nessun cliente. Decidono quindi di iniziare col reclamizzare loro stessi, ma anche questo senza molto successo: \u00abCominciavamo bene: non eravamo capaci di fare il nostro primo annuncio\u00bb. Non trovano altra soluzione che affidarsi ad un amico, Paul Chaland, direttore de \"la Maison de Marie-Claire\". Stavolta le cose sembrano volgere al meglio e la neonata \"Roux-S\u00e9gu\u00e9la\" inizia finalmente a lavorare. Il primo utente \u00e8 la \"Mercury\", ditta di motori per imbarcazioni. Per la pubblicit\u00e0 S\u00e9gu\u00e9la pensa bene di recuperare, dagli archivi di \"France Soir\", una vecchia foto di Georges Pompidou (che nel 1969 era presidente della repubblica in carica) mentre guida un motoscafo dotato di fuoribordo \"Mercury\" al largo di Saint-Tropez (il claim recitava: \"Grazie, Signor Presidente, di prender cura della vostra sicurezza. Firmato Mercury\").\nLa pubblicit\u00e0 sarebbe dovuta uscire solo su \"L'Express\", e all'epoca il presidente francese riceveva una copia di questa rivista con 48 ore di anticipo. La reazione di Pompidou in qualit\u00e0 di involontario testimonial non \u00e8 delle migliori: a \"L'Express\" si vedono costretti a strappare a mano, da 600.000 copie, la pagina pubblicitaria incriminata. Ma la notizia fa subito il giro della Francia, e cos\u00ec \"L'Express\" e la \"Mercury\" hanno un'impennata delle vendite, Roux viene convocato all'Eliseo per un ammonimento, mentre S\u00e9gu\u00e9la ricava dalla vicenda una regola pubblicitaria: \u00abcreare l'avvenimento ed essere elementari\u00bb.\nNel 1972 convince Salvador Dal\u00ed a realizzare un dipinto per reclamizzare la \"Tour Totem\", un grattacielo residenziale situato nel quartiere Front-de-Seine di Parigi. Comunque, in linea di massima, i primi anni della \"Roux-S\u00e9gu\u00e9la\" sono difficili e gli affari non vanno bene. Per risollevare le sorti dell'agenzia tentano di creare un network ovvero aprire succursali nel resto della Francia, dato che fino a quel momento tutta l'attivit\u00e0 si era basata su Parigi. Ma la vera svolta \u00e8 rappresentata da un cambiamento radicale di struttura: da un lato viene chiamato alla \"Roux-S\u00e9gu\u00e9la\" Alain Cayzac, un advertising manager della \"Procter &amp; Gamble\"; dall'altro avviene la fusione con altre due agenzie, la \"Delpire\" (la prima agenzia di S\u00e9gu\u00e9la) e la \"A.O.G\". Nasce cos\u00ec, nel 1975, la \"RSC\".\nL'anno successivo S\u00e9gu\u00e9la realizza la campagna per i \"Produits Libres\" di \"Carrefour\", che secondo un sondaggio della \"Ifop\" (Institut Fran\u00e7ais d'Opinion Publique) risulta essere, all'epoca, \"la migliore pubblicit\u00e0 degli ultimi trent'anni\" in Francia. La pubblicit\u00e0, in realt\u00e0 parte di una pi\u00f9 ampia operazione di marketing, consisteva nel reclamizzare prodotti \"senza marca\", o meglio a marchio \"Carrefour\". L'idea era quella di presentare prodotti estremamente convenienti, venduti per quello che erano e che non avessero nessun tipo di sovrapprezzo legato al prestigio di una ditta. Era quindi il caso del sapone che era semplicemente \"sapone\", del caff\u00e8 che era semplicemente \"caff\u00e8\", e cos\u00ec via. Nel 1977 c'\u00e8 il primo incontro tra S\u00e9gu\u00e9la e Mitterrand, per il quale realizza un manifesto per il partito socialista. Ma lavora anche per Jean-Pierre Soisson, per il quale realizza un manifesto per il partito repubblicano. Cos\u00ec come lavora per la campagna elettorale di Jacques Chirac. S\u00e9gu\u00e9la si giustifica: \u00abIl mio unico campo \u00e8 quello della comunicazione. Un pubblicitario \u00e8 un microfono. \u00c8 solo l'amplificatore dei messaggi che gli vengono affidati. Lo stesso microfono pu\u00f2 servire oggi uno, domani l'altro\u00bb.\nNel 1978 entra a far parte della \"RSC\" Jean-Michel Goudard, anch'egli un advertising manager della \"Procter &amp; Gamble\". Il nome dell'agenzia cambia quindi in \"RSC&amp;G\". Nello stesso anno S\u00e9gu\u00e9la riesce a convincere Sylvie Vartan, Jane Birkin e Romy Schneider a fare, a turno, da testimonial per il detersivo \"Woolite\". Produce inoltre una serie di trasmissioni televisive per Antenne 2 dedicate al fotografo Jacques Henri Lartigue. Nel 1979 S\u00e9gu\u00e9la pubblica il suo primo libro sulla pubblicit\u00e0, il titolo \u00e8 provocatorio: \u201cNon dite a mia madre che faccio il pubblicitario... Lei mi crede pianista in un bordello\u201d. A met\u00e0 strada tra una biografia e un testo di filosofia pubblicitaria, va in realt\u00e0 ad infoltire la schiera di epigoni di Claude C. Hopkins, che per primo aveva avuto l'idea nel lontano 1927.\nUtenti importanti della RSCG durante gli anni ottanta sono \"Citro\u00ebn\", \"Dunlop\", \"Carte Noire\", \"Louis Vuitton\" e \"Club M\u00e9diterran\u00e9e\". Nel 1981 S\u00e9gu\u00e9la cura la campagna elettorale grazie alla quale Fran\u00e7ois Mitterrand diventa Presidente della Repubblica francese, coniando il celebre slogan \"La Force Tranquille\" (\"La forza tranquilla\"), in realt\u00e0 estrapolato da un discorso del 1936 di L\u00e9on Blum e precedentemente utilizzato nella campagna di lancio del profumo Drakkar Bleu di Guy Laroche al quale venne chiesto di cedere lo slogan. La campagna pubblicitaria per Mitterrand rappresenter\u00e0 un momento cruciale nella carriera di S\u00e9gu\u00e9la, perch\u00e9 da qui in poi verr\u00e0 considerato una sorta di \"mago delle elezioni\". Cura negli anni a seguire numerose campagne elettorali, in particolare nelle giovani democrazie dell'Est Europa all'indomani del crollo sovietico.\nNe vince buona parte, ma, come egli stesso fa notare, anche grazie ad un oculato lavoro di valutazione del cliente \"prima\" di accettare l'incarico, in quanto \u00abuna buona campagna elettorale non pu\u00f2 far eleggere un cattivo candidato, anche se lavoro sodo\u00bb. In generale, secondo S\u00e9gu\u00e9la, la principale differenza tra il reclamizzare un candidato alle elezioni e il reclamizzare un normale prodotto sta nel fatto che la pubblicit\u00e0 politica ha una componente etica molto pi\u00f9 marcata rispetto alla pubblicit\u00e0 commerciale, e di solito \u00e8 necessario puntare su alcuni valori importanti e venire incontro ai bisogni della gente. Anche se la pubblicit\u00e0 da sola non \u00e8 in grado di far vincere un candidato, di sicuro d\u00e0 un contributo importante, perch\u00e9 spesso la pubblicit\u00e0 rappresenta il modo migliore per comunicare un'idea, per far conoscere e far comprendere facilmente e rapidamente un programma ad un grande numero di persone.\nA tal riguardo S\u00e9gu\u00e9la si \u00e8 lasciato andare, in certe occasioni, ad aforismi piuttosto rigorosi, del tipo \u00abUn candidato politico deve sapere come parlare, ma anche come stare zitto\u00bb, altre volte a massime decisamente pi\u00f9 sarcastiche del tipo \u00abVendere politica \u00e8 come vendere dentifricio, ma al momento molto pi\u00f9 facile poich\u00e9 il 60-70% dei francesi va a votare, mentre solo il 20% si lava i denti\u00bb. Lavora quindi, ad esempio, in Ungheria per J\u00f3zsef Antall, ma anche in Austria per Franz Vranitzky.\nIl Museo della Pubblicit\u00e0.\nJack Lang, nel periodo in cui \u00e8 stato ministro francese della cultura e delle arti, \u00e8 stato il primo a riconoscere ufficialmente la pubblicit\u00e0 quale forma d'arte, creando la distinzione di \u201cOrdre des Arts et des Lettres publicitaires\u201d ed approvando la creazione di un \"Mus\u00e9e de la Publicit\u00e9\". In questo processo un ruolo significativo ha avuto lo stesso S\u00e9gu\u00e9la. In realt\u00e0 tale processo di \"sdoganamento\" era iniziato gi\u00e0 diversi anni prima. In Francia per molto tempo attori e registi si sono rifiutati di fare pubblicit\u00e0, perch\u00e9 ritenuta un'arte non molto nobile. Jacques S\u00e9gu\u00e9la \u00e8 stato il primo nel proprio paese, traendo ispirazione dal mondo americano, a tentare di modificare tale mentalit\u00e0.\nEgli sostiene che la pubblicit\u00e0, sebbene costituita da un miscuglio di varie arti, agli occhi di molte persone non \u00e8 ancora considerata una forma d'arte di per s\u00e9. Riconoscimenti ufficiali da parte delle istituzioni, ma soprattutto la creazione di un museo che permetta ad un visitatore di avere uno sguardo sinottico (ovvero poter vedere esempi di pubblicit\u00e0 che vanno dal diciottesimo secolo fino ai giorni nostri) e pi\u00f9 distaccato (ovvero venire a contatto con la pubblicit\u00e0 in un contesto diverso, che non sia quello dei mass media che solitamente la veicolano) di una parte integrante della nostra cultura rappresenterebbe un importante passo avanti. Anche se, come precisa lo stesso S\u00e9gu\u00e9la - pure in questo caso non senza sarcasmo- \u00abnessuno dei miei annunci varr\u00e0 mai quanto un Picasso\u00bb.\nLa Euro RSCG.\nPer quanto negli anni la \"RSCG\" riesca a crescere e ad estendersi in Europa nonch\u00e9 negli Stati Uniti, nel 1991, in seguito a problemi finanziari, si vede costretta alla fusione con un'altra compagnia, la \"Eurocom\", dando cos\u00ec vita alla \"Euro RSCG\" che in ogni modo risulta essere una delle pi\u00f9 importanti agenzie pubblicitarie al mondo. S\u00e9gu\u00e9la continua a lavorare sia sul versante della pubblicit\u00e0 commerciale sia sul versante della pubblicit\u00e0 politica. Utenti importanti durante gli anni novanta sono Air France, Airbus, Intel e l'acqua minerale Evian. Nel 1995 \"vince\" le elezioni in Polonia con Aleksander Kwa\u015bniewski, sfidante di Lech Wa\u0142\u0119sa.\nNel 1996 viene costituita la \"Havas Advertising S.A.\" con S\u00e9gu\u00e9la in qualit\u00e0 di chief creative officer e vicepresidente. La \"Euro RSCG Worldwide\" diventa conseguentemente una divisione della \"Havas Advertising S.A.\" Nel 1997 S\u00e9gu\u00e9la lavora per il presidente del Gabon Omar Bongo e per quello del Togo Gnassingb\u00e9 Eyad\u00e9ma. Nel 1999 lavora per il primo ministro israeliano Ehud Barak. Nel 2000 lavora per il presidente del Senegal Abdou Diouf.\nSempre nel 2000 la \"Havas Advertising S.A.\" acquisisce la \"Snyder Communications\", un'importante societ\u00e0 statunitense che si occupa di marketing, e che porta in dote l'agenzia pubblicitaria \"Arnold Worldwide\". Il nuovo gruppo diviene cos\u00ec il primo in Europa ed uno dei primi dieci al mondo per quanto riguarda la pubblicit\u00e0. Nel 2002 la \"Havas Advertising S.A.\" cambia il nome in \"Havas\" tout court. S\u00e9gu\u00e9la continua a lavorare per pubblicit\u00e0 politica: cura le campagne elettorali di Lionel Jospin in Francia, di Ricardo Lagos in Cile, di Janez Drnov\u0161ek in Slovenia, e per la seconda volta di Aleksander Kwasniewski in Polonia. Tra le sue ultime imprese si pu\u00f2 annoverare il fatto di essere alla base dell'incontro tra Nicolas Sarkozy e Carla Bruni: secondo S\u00e9gu\u00e9la i due si sarebbero incontrati ad una sua festa di compleanno.\nCondanne.\nNel luglio del 2008 Jacques S\u00e9gu\u00e9la \u00e8 stato condannato dalla Repubblica francese per aver violato la legge elettorale in Corsica.\nOnorificenze.\nNel luglio del 2008 Jacques S\u00e9gu\u00e9la \u00e8 stato insignito dalla Repubblica francese del grado di Ufficiale della Legion d'onore.\nNel dicembre del 1990 era gi\u00e0 stato insignito del grado di Cavaliere."}
{"id": "1981678", "revid": "436907", "url": "https://it.wikipedia.org/wiki?curid=1981678", "title": "Live in the LBC &amp; Diamonds in the Rough", "text": "Live in the LBC &amp; Diamonds in the Rough \u00e8 un DVD+CD del gruppo musicale statunitense Avenged Sevenfold, pubblicato il 16 settembre 2008 dalla Warner Bros. Records.\nDescrizione.\nIl DVD contiene il concerto tenuto dal gruppo il 10 aprile 2008 a Long Beach durante il Taste of Chaos, mentre il CD contiene b-side registrate insieme al precedente album \"Avenged Sevenfold\", insieme ad alcune reinterpretazioni e a del materiale inedito.\nIl DVD \u00e8 stato diretto da Rafa Alcantra della Core Entertainment, che lavor\u00f2 anche al precedente DVD del gruppo, \"All Excess\".\nIl 15 agosto 2008 \u00e8 stato pubblicato il trailer attraverso il canale YouTube degli Avenged Sevenfold, mentre il 5 settembre il gruppo ha reso disponibile per la visione la versione dal vivo di \"Seize the Day\" attraverso il proprio account imeem. Anche \"Unholy Confessions\" e \"Scream\" vennero mostrate gratuitamente prima della pubblicazione del DVD."}
{"id": "1981679", "revid": "599013", "url": "https://it.wikipedia.org/wiki?curid=1981679", "title": "Jeff Carter", "text": ""}
{"id": "1981680", "revid": "122315", "url": "https://it.wikipedia.org/wiki?curid=1981680", "title": "Lipotyphla", "text": ""}
{"id": "1981683", "revid": "287204", "url": "https://it.wikipedia.org/wiki?curid=1981683", "title": "Jacques Seguela", "text": ""}
{"id": "1981686", "revid": "1745361", "url": "https://it.wikipedia.org/wiki?curid=1981686", "title": "Deifonte", "text": "Deifonte () \u00e8 un personaggio della mitologia greca. Fu un Eraclide ed un re di Argo.\nGenealogia.\nFiglio di Antimaco, spos\u00f2 Irneto e divenne padre di Antimene, Santippo, Argeo ed Orsobia.\nMitologia.\nFu consigliere di Temeno e comandante del suo esercito nonch\u00e9 lo sposo di sua figlia Irneto ed al momento della successione per il trono di Argo, si avvalse dell'appoggio dell'esercito ed ottenne il regno, dopodich\u00e9 si stabili ad Epidauro assieme alla moglie incinta.\nMa Falche e Ciso (i figli di Temeno) tramarono contro di lui e cercarono di convincere sua moglie Irneto a lasciarlo ma poich\u00e9 lei non credette alle loro calunnie e si rifiut\u00f2 di seguirli, i due la rapirono caricandola sul loro carro e fuggirono. \nDeifonte li insegu\u00ec con il suo carro ed uccise Ciso con una freccia ma valut\u00f2 che era troppo rischioso colpire anche Falche durante la corsa poich\u00e9 che cingeva Irneto per trattenerla e cos\u00ec prefer\u00ec cercare di raggiungerli piuttosto che rischiare di colpirla. Falche per\u00f2, ben deciso a trattenerla, la strinse cos\u00ec forte che la uccise.\nDeifonte ed i suoi figli le costruirono un Heroon ad Epidauro dando al luogo dove Irneto mor\u00ec il nome di \"Hyrmethium\"."}
{"id": "1981691", "revid": "122315", "url": "https://it.wikipedia.org/wiki?curid=1981691", "title": "Ungulata", "text": ""}
{"id": "1981700", "revid": "729019", "url": "https://it.wikipedia.org/wiki?curid=1981700", "title": "Savoia-Marchetti S.M.86", "text": "Il Savoia-Marchetti SM.86 era un bimotore da bombardamento in picchiata sviluppato dalla SIAI-Marchetti nella seconda met\u00e0 degli anni trenta. Molto simile al modello SM.85, rimase allo stadio di prototipo in quanto gli fu preferito lo Junkers Ju 87 \"Stuka\".\nStoria.\nSviluppo.\nLo sviluppo dell'SM.86 inizi\u00f2 negli anni trenta e fu parallelo a quello del modello SM.85. La differenza maggiore rispetto al precedente modello era costituita dai motori. Per questo motivo, l'aereo venne inizialmente chiamato SM.85W. Nel 1938, la Regia Aeronautica ne ordin\u00f2 due esemplari per le valutazioni. Il primo di questi, immatricolato MM.397, vol\u00f2 la prima volta nell'aprile del 1940 a Vergiate, in provincia di Varese.\nLa Regia Aeronautica inizialmente si dimostr\u00f2 molto interessata al nuovo aereo, anche perch\u00e9 il modello SM.85 aveva gi\u00e0 manifestato tutti i suoi problemi. Per questo motivo, l\u2019SM.86W (come nel frattempo era stato ridesignato) fu inserito in un reparto operativo.\nIl 7 agosto 1941 vol\u00f2 il secondo prototipo, immatricolato MM.398. L'aereo presentava alcune modifiche rispetto al primo esemplare (in particolare i motori). Tuttavia, considerando gli scarsi risultati operativi che aveva ottenuto il primo esemplare, il progetto fu cancellato e si decise di acquistare dalla Germania un centinaio di Junkers Ju 87 \"Stuka\".\nTecnica.\nL'SM.86 montava motori diversi rispetto al modello SM.85: Il primo esemplare impiegava due Walter Sagitta IC-SR da 500/600\u00a0CV al posto dei Piaggio P.VII C.35 mentre il secondo esemplare montava due motori Isotta-Fraschini Gamma.\nL'SM.86 aveva prestazioni simili rispetto all'SM.85 (di cui avrebbe dovuto costituire un miglioramento): la velocit\u00e0 era superiore, mentre il carico bellico e l'autonomia erano sensibilmente inferiori. Inoltre, era completamente sprovvisto di mitragliatrici.\nIl modello tedesco Ju 87 \"Stuka\" che gli venne preferito (in particolare della versione B-1, entrata in servizio nel 1938) aveva dei valori generali di autonomia e velocit\u00e0 piuttosto simili, ma un carico bellico utile di ben 1.000\u00a0kg di bombe.\nImpiego operativo.\nL'esemplare MM.397 fu aggregato al 96\u00ba Gruppo Autonomo per essere valutato operativamente. Il prototipo prese quindi parte ad alcune missioni da bombardamento all'isola di Malta. Tuttavia, l'aereo non ebbe alcun successo, tanto che ne fu ordinata la demolizione. Il secondo esemplare non svolse mai attivit\u00e0 operativa."}
{"id": "1981704", "revid": "1652635", "url": "https://it.wikipedia.org/wiki?curid=1981704", "title": "Rap (disambigua)", "text": ""}
{"id": "1981717", "revid": "729019", "url": "https://it.wikipedia.org/wiki?curid=1981717", "title": "Lockheed D-21/M-21", "text": " \nIl Lockheed D-21 fu un aeromobile a pilotaggio remoto (APR) da ricognizione dell'aeronautica militare degli Stati Uniti con velocit\u00e0 massima nell'ordine dei Mach 3, che era stato progettato per operare su aree con una forte difesa antiaerea. Sviluppato a partire dai primi anni sessanta, ne era previsto il lancio da un aereo-vettore (prima un Lockheed A-12 modificato, poi un Boeing B-52). Tuttavia, a causa di problemi tecnici e degli scarsissimi risultati ottenuti, nonch\u00e9 dello sviluppo dei satelliti da osservazione, il programma venne interrotto nel 1971.\nLe origini.\nLa necessit\u00e0, per l'USAF, di disporre di un aereo da ricognizione ad altissime prestazioni emerse nel 1960, in seguito all'abbattimento di un Lockheed U-2 in Unione Sovietica. Questo requisito si concretizz\u00f2 con il Lockheed A-12, da cui sarebbe poi derivato l'SR-71 Blackbird.\nTuttavia, lo stesso progettista della Lockheed, Kelly Johnson, propose anche un drone \u201ca perdere\u201d, con una velocit\u00e0 elevatissima e difficile da abbattere. Lo scopo era avere un aereo in grado di penetrare in zone particolarmente difese, svolgendo missioni da ricognizione fotografica strategica ad alto rischio. Tutto questo era gi\u00e0 stato teorizzato in uno studio precedente, che aveva preso il nome di L-171.\nTuttavia, l'A-12, allora in fase di sviluppo, era troppo grande e complicato per essere utilizzato come drone, e si decise che la tecnologia sarebbe stata utilizzata per un aereo di dimensioni inferiori. Quindi, utilizzando un apposito fondo speciale per i \u201cBlack Projects\u201d, nell'ottobre 1962 l'USAF finanzi\u00f2 gli studi per un drone che avrebbe dovuto avere una struttura di base simile a quella dell'A-12. Il progetto relativo a tale velivolo, chiamato Q-12, vide la luce nell'ottobre 1963.\nTecnica.\nLa struttura del Q-12 era molto simile a quella del Lockheed A-12, sul progetto del quale era ampiamente basato. Il drone era motorizzato con uno statoreattore Marquardt XRJ43-MA-20S-4 da 680\u00a0kg di spinta. Considerando il tipo di propulsione, era necessario disporre di un aereo-vettore con una velocit\u00e0 particolarmente elevata. L'aereo in questione sarebbe stato l'A-12.\nPer svolgere la sua missione da ricognizione, il Q-12 imbarcava una singola fotocamera ad alta risoluzione. Visto che si trattava di un aereo a perdere, si pose il problema del recupero. Tale problema fu risolto sistemando l'attrezzatura da ricognizione in una capsula. Finita la missione, il drone avrebbe dovuto raggiungere un'area \u201camica\u201d e qui sganciare la capsula con le informazioni raccolte. Il drone si sarebbe distrutto, mentre la capsula sarebbe stata recuperata al volo da un HC-130 (oppure recuperata in mare, come successivamente si tent\u00f2 di fare).\nIl programma Tagboard.\nVerso la fine del 1963, il programma ricevette il nome di Tagboard. Il drone fu ridisegnato D-21, mentre l'A-12 da usare come vettore ricevette il nome di M-21. I due nomi non erano casuali: infatti, D stava per daughter (figlia), mentre M era per mother (madre).\nGli A-12 scelti per essere utilizzati come vettori del D-21 erano due. Nello specifico, si trattava di quelli con le matricole militari 60-6940 e 60-6941, che furono sottoposti ad alcune modifiche. Infatti, per sistemare il drone fu necessario montare un pilone, che fu sistemato al centro della fusoliera tra i piani di coda. Il D-21 era posizionato con il muso rivolto verso l'alto. Inoltre, nel posto del navigatore, venne aggiunto un periscopio per permettere l'osservazione del drone. Inizialmente furono ordinati sette D-21, in modo da poter procedere ai lanci di prova.\nLe prove in volo.\nLa combinazione M-21/D-21 vol\u00f2 per la prima volta il 22 dicembre 1964, ed i test proseguirono fino al 1965. I primi voli (senza lancio del drone) mostrarono la necessit\u00e0 di approntare alcune modifiche alla struttura del D-21. Infatti, fu necessario rimuoverne alcune parti, visto che se si superavano i Mach 3 si rischiava di danneggiare l'aereo.\nComplessivamente, furono effettuati quattro lanci di un D-21 da un M-21, tutti tra il marzo ed il luglio 1966.\nQuello del 30 luglio fu l'ultimo lancio da un M-21. Il fatto che la manovra di sganciamento fosse molto pericolosa era emerso gi\u00e0 dopo il primo lancio, quando lo stesso Kelly Johnson propose di utilizzare un B-52 modificato. In seguito al mortale incidente, si decise di cambiare vettore.\nIl programma Senior Bowl.\nIl programma riguardante il lancio di un D-21 da un B-52 prese il nome di Senior Bowl. Tuttavia, fu necessario approntare alcune modifiche al drone, visto che la velocit\u00e0 dell'aero-vettore era troppo bassa per permettere il funzionamento dello statoreattore. Il problema fu risolto modificando il D-21 con l'aggiunta di un booster a propellente solido lungo 13,5 metri e pesante 6.025\u00a0kg, con una spinta di 12.380\u00a0kg. Il drone cos\u00ec modificato prese il nome di D-21B (la versione precedente, quindi, venne chiamata D-21A).\nPer i lanci, furono predisposti due B-52, che erano in grado (almeno in teoria) di lanciare due D-21 contemporaneamente. I droni venivano portati agganciati sotto le ali.\nLe prove in volo.\nI test di volo del D-21 lanciato dal B-52 iniziarono nel settembre 1967 e proseguirono fino al luglio 1969. Complessivamente, si tratt\u00f2 di dodici lanci, molti dei quali falliti.\nI responsabili, considerando i risultati positivi conseguiti con gli ultimi due lanci, decisero quindi di passare alla fase operativa.\nL'attivit\u00e0 operativa.\nIl D-21 fu utilizzato per spiare il poligono nucleare cinese di Lop Nor, sul quale vi erano pochissime informazioni. Complessivamente, furono condotte quattro missioni operative.\nIn seguito al fallimento, si decise di compiere un ulteriore volo di prova. Questo ebbe luogo il 20 febbraio 1970 e fu coronato da successo.\nLa fine del programma.\nIl programma relativo al D-21 venne sospeso nel luglio 1971, a causa della bassa percentuale di successi. Inoltre, i progressi nel campo dei satelliti da ricognizione resero sostanzialmente inutile un sistema d'arma di questo tipo.\nI D-21 superstiti furono ridisegnati GTD-21B e sistemati in un magazzino presso la Davis-Monthan Air Force Base, nei pressi di Tucson. In seguito, quattro esemplari vennero consegnati alla NASA, che alla fine degli anni novanta pens\u00f2 di utilizzarli per lo sviluppo di un sistema di propulsione. Alla fine, non se ne fece nulla, visto che la NASA prefer\u00ec poi ripiegare su una versione dell'X-43. Gli altri D-21 rimasti furono ceduti a musei. Oggi ne esistono ancora otto."}
{"id": "1981760", "revid": "287204", "url": "https://it.wikipedia.org/wiki?curid=1981760", "title": "Cervello alla fiorentina", "text": "Il cervello alla fiorentina \u00e8 un secondo piatto tipico della cucina toscana, diffuso principalmente nell'area fiorentina. Tale specialit\u00e0 culinaria era conosciuta e diffusa maggiormente nel Novecento. Deve la sua origine all'abitudine dei macellai toscani di utilizzare tutte le parti commestibili degli animali uccisi per ricavare le celebri bistecche. Secondo una leggenda, il piatto deriverebbe dalla barbara abitudine degli Ostrogoti, che dominarono in Italia agli inizi del VI secolo, di divorare il cervello dei nemici e dei prigionieri uccisi. Si accompagna molto bene a un fritto misto di carne e verdure.\nIl piatto viene preparato utilizzando il cervello di bovino adulto o di vitello, che viene prima cotto per pochi minuti in acqua bollente priva di sale, poi privato del rivestimento protettivo esterno e tagliato a fette, che a loro volta saranno poi pastellate e fritte in olio extravergine d'oliva fino a completa doratura. Prima di passare alla fase della frittura, le fette possono essere immerse per diversi minuti in acqua e succo di limone: in ogni caso, devono essere completamente prosciugate prima di essere pastellate.\nIl piatto viene condito quindi con l'aggiunta di un pizzico di sale e servito con fette di limone, che tipicamente accompagnano i secondi piatti fritti."}
{"id": "1981762", "revid": "726373", "url": "https://it.wikipedia.org/wiki?curid=1981762", "title": "Episodi di Doctor Who (ventiseiesima stagione)", "text": "Questa voce contiene l'elenco dei 14 episodi della ventiseiesima e ultima stagione della serie TV Doctor Who. La BBC annunci\u00f2 che la serie, dopo ventisei anni di trasmissioni ininterrotte, sarebbe stata sospesa. La sospensione divenne a breve una chiusura e la serie regolare (fatta eccezione per un \"film TV\" nel 1996) manc\u00f2 dagli schermi televisivi per pi\u00f9 di quindici anni, quando si riprese con una nuova serie.\nSylvester McCoy, che in questa stagione interpreta il Settimo Dottore, sarebbe tuttavia ritornato proprio nel film TV, per riprendere questa parte nelle scene iniziali del film e passare il testimone all'Ottavo Dottore (Paul McGann).\nGli episodi di questa stagione sono andati in onda nel Regno Unito dal 6 settembre al 6 dicembre 1989 e sono del tutto inediti in Italia. Come per tutte le stagioni della serie classica, gli episodi vengono suddivisi in \"macrostorie\" (in inglese, \"serial\") con una propria continuit\u00e0 narrativa e un proprio titolo, qui indicato nella colonna \"Titolo serial\" della tabella.\nBattlefield.\nTrama.\nIl Dottore e Ace scoprono che un plotone della UNIT \u00e8 stato attaccato mentre stava trasportando una testata nucleare. Gli assalitori sono dei cavalieri provenienti da un'altra dimensione guidati dalla leggendaria Morgana, sorellastra di Re Art\u00f9, i quali poteri magici sembrano essere reali. Il Dottore apprende che una delle sue future incarnazioni sar\u00e0 mago Merlino, e seppellir\u00e0 Art\u00f9 nelle profondit\u00e0 di un lago vicino. Con l'aiuto del Brigadiere Lethbridge-Stewart, il Dottore dovr\u00e0 confrontarsi con Morgana, che ha evocato in suo aiuto un demone chiamato il \"distruttore di mondi\".\nGhost Light.\nTrama.\nIl Dottore trasporta Ace indietro nel tempo fino all'anno 1883, in una dimora chiamata \"Gabriel Chase\", andata a fuoco ai giorni nostri. Nel XIX secolo, \"Gabriel Chase\" \u00e8 la casa dello scienziato dilettante Josiah Smith, che sta conducendo ricerche sull'evoluzione contro il volere della Chiesa. Ma Smith \u00e8 in realt\u00e0 un alieno che ha trascorso millenni sulla Terra adattandosi all'umanit\u00e0, e ora intende assassinare la regina Vittoria e conquistare il trono britannico. Nel frattempo, sepolto nel seminterrato si trova l'ex maestro di Smith - una potente entit\u00e0 che intende arrestare tutta l'evoluzione sulla Terra.\nThe Curse of Fenric.\nTrama.\nIl Dottore ed Ace atterrano in Inghilterra durante la seconda guerra mondiale in una base militare segreta sottomarina che ospita la \"Ultimate Machine\", un potente dispositivo in grado di decodificare ogni codice segreto nemico. Ma dei problemi affliggono l'installazione: i russi stanno cercando di rubare il decodificatore, misteriose rune vichinghe vengono scoperte in una cripta della chiesa, e i vampireschi Haemovore stanno sorgendo dall'oceano. Il Dottore scopre che il suo antico nemico, Fenric, ha manipolato gli eventi per ottenere la libert\u00e0. E centrale negli schemi di Fenric \u00e8 nientemeno che Ace.\nSurvival.\nTrama.\nAce fa ritorno a Perivale a Londra per visitare i suoi amici, ma scopre che molti di loro sono scomparsi nel nulla. Il Dottore scopre che essi sono stati rapiti e mandati su un pianeta alieno da una razza chiamata Popolo dei Ghepardi. Inseguendoli, i viaggiatori del tempo scoprono che essi sono controllati dal Maestro, che \u00e8 intrappolato sul pianeta, e si sta lentamente trasformando in uno di loro. Il Dottore deve trovare una via di fuga dal pianeta, prima che tutti loro soccombano all'influenza selvaggia di questo mondo morente."}
{"id": "1981768", "revid": "486946", "url": "https://it.wikipedia.org/wiki?curid=1981768", "title": "Dark troopers", "text": ""}
{"id": "1981772", "revid": "729019", "url": "https://it.wikipedia.org/wiki?curid=1981772", "title": "English Premiership 2008-2009", "text": "La Guinness Premiership 2008/09 \u00e8 il 22\u00ba campionato inglese di vertice di rugby XV, la \"English Premiership\".\nIniziato il 6 settembre 2008, \u00e8 in corso di svolgimento e vede impegnati 12 club che, da settembre 2008 ad aprile 2009, disputano la \"regular season\" con gare di andata e ritorno.\nA maggio 2009 sono previste le semifinali, da disputarsi in casa della prima e della seconda classificata della \"regular season\", rispettivamente contro la quarta e la terza classificata.\nI vincitori delle due finali disputano la finale, in programma per il 16 maggio 2009 a Twickenham.\nLe prime quattro classificate della Guinness Premiership accedono alla Heineken Cup 2009/10; le squadre dal 5\u00ba all'11\u00ba posto accedono all'European Challenge Cup 2009/10; l'ultima classificata retrocede in National Division One.\nCampione uscente del torneo \u00e8 il London Wasps, che ha vinto nel maggio 2008 la finale di Twickenham contro il Leicester Tigers.\nSistema di punteggio.\nPer ogni incontro possono essere assegnati fino a un massimo di 7 punti, di cui 4 obbligatori e 3 di bonus, cos\u00ec ripartiti:\nLa classifica viene formata sommando i punti che ogni squadra realizza al termine di ogni incontro. In caso di parit\u00e0 di punti, si procede secondo le seguenti discriminanti, nell'ordine:"}
{"id": "1981779", "revid": "287204", "url": "https://it.wikipedia.org/wiki?curid=1981779", "title": "Adam", "text": ""}
{"id": "1981783", "revid": "21880", "url": "https://it.wikipedia.org/wiki?curid=1981783", "title": "Afroinsectiphilia", "text": "Gli Afroinsectiphilia (\"mangiatori africani d'insetti\") sono un clade proposto dagli studiosi per una nuova classificazione filogenetica dei Mammiferi, basata sui risultati delle recenti analisi del DNA.\nTale clade comprenderebbe tenrec (Tenrecidae), talpe dorate (Chrysochloridae) e toporagni elefante (Macroscelidae), in passato ascritti all'ordine polifiletico degli Insettivori, oltre all'oritteropo, in passato considerato pi\u00f9 che altro (come anche i macroscelidi, secondo alcuni studiosi) un ungulato primitivo imparentato con gli elefanti. In effetti, il gruppo filogeneticamente pi\u00f9 vicino a questo clade \u00e8 quello dei Paenungulata, contenente per l'appunto elefanti, procavie e lamantini, assieme al quale gli Afroinsectiphilia vanno a costituire il gruppo degli Afrotheria.\nNella classificazione tradizionale, basata su criteri morfologici, l'oritteropo (secondo alcuni da classificare in un clade a s\u00e9 stante, quello degli Pseudungulata) ed i Paenungulata vengono considerati parte del superordine degli Ungulati."}
{"id": "1981785", "revid": "197778", "url": "https://it.wikipedia.org/wiki?curid=1981785", "title": "Negreanu", "text": ""}
{"id": "1981786", "revid": "78273", "url": "https://it.wikipedia.org/wiki?curid=1981786", "title": "Macroscelidae", "text": ""}
{"id": "1981789", "revid": "298055", "url": "https://it.wikipedia.org/wiki?curid=1981789", "title": "Adam e Eve", "text": ""}
{"id": "1981791", "revid": "1568601", "url": "https://it.wikipedia.org/wiki?curid=1981791", "title": "Grotta degli Orsi", "text": "La grotta degli Orsi (in lingua rumena: Pe\u0219tera Ur\u0219ilor), fu scoperta nel 1975, da \"Speodava\", un gruppo speleologico amatoriale, ed \u00e8 considerata un luogo di interesse turistico. La caverna si trova nei pressi del villaggio di Chi\u0219c\u0103u, nella provincia di Bihor, in Romania.\nDescrizione.\nLa grotta degli Orsi presenta una straordinaria variet\u00e0 di formazioni stalattitiche e stalagmitiche differenti in dimensioni e forma, oltre ad un enorme quantitativo di fossili di Orso delle caverne - \"Ursus Spelaeus\" - una specie scomparsa pi\u00f9 di 15.000 anni fa. L'entrata della grotta - situata a 482\u00a0m di altitudine - si trova nei pressi del padiglione turistico. Lunga all'incirca 1\u00a0km, si suddivide in due livelli sovrapposti: uno pi\u00f9 ampio, circa 488\u00a0m di lunghezza, attrezzato per visite turistiche, e un livello interno, di 521\u00a0m, usato come riserva scientifica.\nLa grotta \u00e8 cos\u00ec detta a causa dei numerosi scheletri di orso delle caverne (\"Ursus spelaeus\") che vi furono trovati. Questi grandi animali visitavano la grotta pi\u00f9 di 15.000 anni fa; si suppone che un'enorme frana abbia bloccato l'ingresso mentre circa 140 animali si trovavano all'interno della caverna; privati di cibo, gli orsi si uccisero l'un l'altro fino a che non ne sopravvisse neppure uno. Fossili di orso sono stati trovati in molte zone della caverna, e la maggior parte di essi mostrava chiari segni di denti d'orso.\nLa caverna rimase indisturbata fino al 17 settembre 1975, quando fu accidentalmente scoperta a causa di lavori in una cava di pietra: il marmo ed il calcare di quest'area venivano infatti scavati dagli abitanti del vicino villaggio Chi\u0219c\u0103u. La prima persona ad entrare nella caverna fu l'operaio della cava Curta Traian da Chi\u0219c\u0103u.\nVie d'accesso.\nIn treno - stazioni di Beiu\u0219 o Sudrigiu e poi in autobus; DN 76 Oradea - villaggio di Sudrigiu (86\u00a0km) + DJ 763 villaggio di Chi\u0219c\u0103u 14\u00a0km, strada asfaltata."}
{"id": "1981794", "revid": "599013", "url": "https://it.wikipedia.org/wiki?curid=1981794", "title": "Complesso di Santa Maria delle Grazie", "text": "Il complesso di Santa Maria delle Grazie e (chiesa e convento) sorge in prossimit\u00e0 del centro storico di Giugliano, nella citt\u00e0 metropolitana di Napoli. Da non confondere con la chiesa nota come Madonna delle Grazie, in realt\u00e0 chiesa di San Giovanni a Campo, posta ai margini sudorientali del centro. \nPer questo il nostro \u00e8 pi\u00f9 semplicemente noto come convento francescano.\nStoria.\nFu edificato ai primi del XVII secolo per ospitare i frati francescani della citt\u00e0 sui terreni del Duca Galeazzo Francesco Pinelli, signore di Giugliano, al posto della preestistente chiesa di Sant'Alessio.\nSottratto all'ordine religioso nel XIX secolo, fu riacquistato dai frati nel 1901 che provvidero a restaurare alcune parti del complesso in degrado.\nIl convento.\nIl convento, dall'aspetto compatto e dalle mura massicce, si presenta con le strutture antiche del chiostro e di alcuni interni: tuttavia sono evidenti gli esiti dei restauri novecenteschi per il recupero della struttura (si osservi il fronte che da sulla strada, ad esempio).\nLe gallerie del chiostro furono affrescate alla met\u00e0 del Seicento (ne rimane uno); un altro nel convento raffigura i Santi patroni che intercedono con Cristo per la protezione di Giugliano dalla peste: mostra una interessante veduta della citt\u00e0 (la pi\u00f9 antica che si conosca) ripresa dall'alto del convento.\nLa chiesa.\nEsterno.\nLa facciata della chiesa propone un modello alquanto diffuso dell'architettura napoletana del XVIII secolo (si presume, quindi, che sia stata terminata in quell'epoca): impostata su uno schema pressoch\u00e9 quadrato (in larghezza misura quasi quanto in altezza), \u00e8 divisa da lesene che portano un grande timpano semicircolare, con portale centrale e finestrone in asse con un fastigio, in alto, di pinnacoli; a sinistra il piccolo campanile rococ\u00f2 cuspidato.\nInterno.\nA navata unica, con cappelle e presbiterio rettangolare in pianta, \u00e8 decorato da stucchi settecenteschi.\nPresenta cappelle solo sul lato destro, in ognuna, un altare in marmi policromi.\nAlla parete opposta, in corrispondenza, dipinti che vanno dal XVII al XVIII secolo.\nLa volta a botte unghiata incornicia dipinti di scuola locale; sull'altare e in controfacciata affrontati, infine, due piccole pregevoli tele settecentesche."}
{"id": "1981795", "revid": "599013", "url": "https://it.wikipedia.org/wiki?curid=1981795", "title": "Dsr", "text": ""}
{"id": "1981801", "revid": "1272592", "url": "https://it.wikipedia.org/wiki?curid=1981801", "title": "Pieve di Parabiago", "text": "La pieve di Parabiago o pieve dei Santi Gervasio e Protasio di Parabiago (in latino: \"Plebis Parabiacensis\" o \"Plebis Sanctorum Gervasii et Protasii Parabiacensis\") era il nome di un'antica pieve dell'Arcidiocesi di Milano e del Ducato di Milano con capoluogo Parabiago.\nI patroni di Parabiago erano i Santi Martiri Gervasio e Protasio, la cui festa viene celebrata ancora oggi a Parabiago.\nStoria.\nLa pieve di Parabiago esisteva gi\u00e0 nel XIII secolo, come ricorda Goffredo da Bussero nel suo \"Liber Notitiae Sanctorum Mediolani\", ed all'epoca comprendeva 26 chiese con un totale di 39 altari; da essa dipendevano le comunit\u00e0 di Arluno, Canegrate, Casorezzo, Cerro Maggiore e l'attuale frazione Cantalupo, San Vittore, Uboldo, Legnano e Legnanello.\nSempre Goffredo da Bussero nomina le chiese di Parabiago presenti all'epoca, ovvero Santi Gervasio e Protasio, San Siro (scomparsa), San Vincenzo (scomparsa), San Martino (scomparsa), Santa Maria, San Lorenzo e San Michele. La struttura ecclesiastica divent\u00f2 nel frattempo il modello per una coestensiva struttura amministrativa secolare e laica nella quella si articolava la Provincia del Ducato di Milano: la pieve civile raccoglieva otto comuni.\nNel 1584 in seguito ad una visita pastorale, l'arcivescovo di Milano Carlo Borromeo declass\u00f2 Parabiago a sede parrocchiale e, compiendo lo stesso atto rispetto alla chiesa capopieve di Olgiate Olona, cre\u00f2 un'unica nuova capopieve in Legnano.\nI mutamenti ecclesiastici non influenzarono invece per nulla l'ambito amministrativo civile, rispetto al quale Parabiago fu il capoluogo della propria pieve per altri due secoli: fu l'invasione di Napoleone del 1797 e la conseguente riforma amministrativa voluta dai rivoluzionari giacobini al suo seguito a determinare la soppressione dell'antico compartimento territoriale, sostituendolo con un nuovo e moderno distretto avente sede a Legnano.\nLa pieve ecclesiastica moderna.\nDopo tre secoli in cui la chiesa di Parabiago fu sottoposta a diversi restauri, il cardinale Karl Kajetan von Gaisruck, arcivescovo di Milano, ripristin\u00f2 la prepositura nel 1841 e la pieve nel 1845, annettendole le parrocchie di Arluno, Casorezzo e Villastanza. In seguito vi si aggiunsero anche le altre parrocchie che gi\u00e0 avevano fatto parte della pieve (Canegrate, Cerro Maggiore, Cantalupo di Cerro, San Vittore Olona e Uboldo) e inoltre la nuova parrocchia di San Giorgio su Legnano. Nel 1972, con il sinodo diocesano indetto dal cardinale Giovanni Colombo, arcivescovo di Milano, le pievi vennero abolite ed i loro territori passarono sotto giurisdizioni religiose pi\u00f9 ampie come decanati e zone pastorali. La pieve di Parabiago venne inclusa nel decanato del Villoresi, compreso a sua volta nella zona pastorale IV di Rho. Alla capopieve vennero per\u00f2 conservati alcuni privilegi: l'elezione di un prevosto, il titolo di canonici per i sacerdoti residenti (e quindi l'utilizzo dell'almuzia secondo le convenzioni locali), il diritto di intrattenere particolari rapporti con la curia milanese, di nominare propri canonici e di procurare l'acqua santa e gli oli benedetti per tutte le chiese comprese nell'ex pieve.\nTerritorio.\nNella seconda met\u00e0 del XVIII secolo, il territorio della pieve era cos\u00ec suddiviso:\nDal punto di vista ecclesiastico, tutto il territorio era a quel tempo incluso nella pieve di San Magno di Legnano.\nGalleria d'immagini.\nAlcune sedi parrocchiali incluse nell'antica pieve di Parabiago:"}
{"id": "1981807", "revid": "729019", "url": "https://it.wikipedia.org/wiki?curid=1981807", "title": "Gran Premio motociclistico di Francia 2005", "text": "Il Gran Premio motociclistico di Francia 2005 \u00e8 stato il quarto Gran Premio della stagione 2005 del motomondiale e ha visto vincere: la Yamaha di Valentino Rossi in MotoGP, Daniel Pedrosa nella classe 250 e Thomas L\u00fcthi nella classe 125.\nPer il pilota svizzero L\u00fcthi si \u00e8 trattato della prima vittoria nel motomondiale."}
{"id": "1981816", "revid": "247222", "url": "https://it.wikipedia.org/wiki?curid=1981816", "title": "Fattore di guadagno nell'energia da fusione", "text": "Il fattore di guadagno di un reattore a fusione nucleare \u00e8 definito come il rapporto fra la potenza prodotta in un reattore nucleare a fusione, e la potenza spesa per mantenere il plasma del reattore in equilibrio, cio\u00e8 in uno stato stazionario. Questo parametro gioca un ruolo fondamentale nei calcoli dell'efficienza di un reattore a fusione, come per esempio nel criterio di Lawson.\nQuesto parametro viene spesso indicato con la lettera Q, ed \u00e8 definito in formule come:\ndove formula_2 \u00e8 la potenza prodotta dalle reazioni di fusione (\"N\" sta per \"nucleare\"), mentre formula_3 \u00e8 la potenza spesa per mantenere attiva la reazione di fusione (\"H\" sta per \"heating\", cio\u00e8 \"riscaldamento\").\nLa condizione minima per mantenere attiva la reazione di fusione \u00e8 che la potenza immessa nel plasma eguagli la potenza prodotta dalle reazioni di fusione: questa condizione porta ovviamente a formula_4 ed \u00e8 detta condizione di pareggio o di breakeven.\nLa condizione ideale \u00e8 quella in cui il plasma si autosostiene, senza la necessit\u00e0 di immettere potenza dall'esterno (in modo simile a quanto succede nel sole e nelle altre stelle): questa condizione implica formula_5 e corrisponde a formula_6, ed \u00e8 detta condizione di ignizione.\nLo scopo del futuro reattore a fusione \u00e8 quello di produrre energia elettrica in modo continuo. Per questo motivo si deve andare oltre la condizione di pareggio formula_4, in cui la potenza immessa viene completamente trasformata in potenza da fusione: questo perch\u00e9 inevitabili processi di perdita di potenza nel plasma (conduzione termica, Bremsstrahlung, ecc.) sono irreversibili, e se non adeguatamente bilanciati da un eccesso di potenza in ingresso, portano allo spegnersi della reazione di fusione. Tuttavia, non \u00e8 nemmeno necessario arrivare alla condizione di ignizione, in quanto un reattore che idealmente non richiede potenza in ingresso \u00e8 anche totalmente instabile, in quanto non c'\u00e8 alcun modo di controllare il tasso con cui avvengono le reazioni di fusione al suo interno.\nPer l'esperimento internazionale ITER, il cui scopo dichiarato \u00e8 quello di dimostrare che un reattore a fusione sar\u00e0 capace di superare la condizione di breakeven per pi\u00f9 di un'ora, si prevedono dei valori del fattore di guadagno formula_8."}
{"id": "1981817", "revid": "229244", "url": "https://it.wikipedia.org/wiki?curid=1981817", "title": "Sistrum", "text": ""}
{"id": "1981818", "revid": "299042", "url": "https://it.wikipedia.org/wiki?curid=1981818", "title": "El puchero del hortelano", "text": ""}
{"id": "1981820", "revid": "599013", "url": "https://it.wikipedia.org/wiki?curid=1981820", "title": "Un'altra donna", "text": ""}
{"id": "1981828", "revid": "1155", "url": "https://it.wikipedia.org/wiki?curid=1981828", "title": "Atherina mochon", "text": ""}
{"id": "1981832", "revid": "36426", "url": "https://it.wikipedia.org/wiki?curid=1981832", "title": "Dinastia antonina", "text": ""}
{"id": "1981834", "revid": "767487", "url": "https://it.wikipedia.org/wiki?curid=1981834", "title": "Wah Companion", "text": "La Wah Companion \u00e8 un gruppo musicale rock di Torino, nato nel 1999.\nHa all'attivo due album: \"Anomalie Domestiche\" (2001/Now) e \"Quasi Tutto Liscio\" (2007/LadyLovely)."}
{"id": "1981847", "revid": "287204", "url": "https://it.wikipedia.org/wiki?curid=1981847", "title": "Aleksandar Ciric", "text": ""}
{"id": "1981849", "revid": "1372005", "url": "https://it.wikipedia.org/wiki?curid=1981849", "title": "Teodefrido", "text": "Storia.\nMario, nel suo \"Chronicon\", cita cinque duchi che governarono Avenches tra il 548 ed il 573. Teodefrido fu l'ultimo di questi, e successore di Vaefar. Mario lo definisce un Franco, ma Agazia ha portato alcuni a credere che si trattasse di un alemanno."}
{"id": "1981852", "revid": "767487", "url": "https://it.wikipedia.org/wiki?curid=1981852", "title": "Draft NBA 1982", "text": "Il Draft NBA 1982 si \u00e8 svolto il 28 giugno 1982 al Madison Square Garden di New York. Questo draft \u00e8 ricordato per avere introdotto nella NBA giocatori di grande talento come James Worthy e Dominique Wilkins."}
{"id": "1981856", "revid": "38120", "url": "https://it.wikipedia.org/wiki?curid=1981856", "title": "Border song", "text": ""}
{"id": "1981857", "revid": "38120", "url": "https://it.wikipedia.org/wiki?curid=1981857", "title": "Rock n roll Madonna", "text": ""}
{"id": "1981858", "revid": "287204", "url": "https://it.wikipedia.org/wiki?curid=1981858", "title": "Dejan Savic", "text": ""}
{"id": "1981860", "revid": "1305772", "url": "https://it.wikipedia.org/wiki?curid=1981860", "title": "Salvation", "text": "Salvation (salvezza in lingua inglese) pu\u00f2 riferirsi a:"}
{"id": "1981867", "revid": "287204", "url": "https://it.wikipedia.org/wiki?curid=1981867", "title": "Salvation (album)", "text": ""}
{"id": "1981869", "revid": "287204", "url": "https://it.wikipedia.org/wiki?curid=1981869", "title": "Predrag Zimonjic", "text": ""}
{"id": "1981871", "revid": "1372005", "url": "https://it.wikipedia.org/wiki?curid=1981871", "title": "Uncilin", "text": "Storia.\nAlla morte di Childeberto, avvenuta nel 595, il Thurgau, Kembsgau ed Alsazia passarono al regno di Borgogna, a quel tempo comandato da Teodorico II.\nNel 605 Teodorico entr\u00f2 in guerra col fratello Teodeberto II, governante dell'Austrasia. Il suo esercito, che non condivideva la guerra, venne affidato al maggiordomo di palazzo Protadio, con relative istruzioni per indurre i soldati a lottare. L'anno seguente (606) a Quierzy, Teodorico riassembl\u00f2 l'esercito, ma gli uomini si rifiutarono di nuovo di combattere i loro concittadini, e quindi il re ordin\u00f2 ad Uncilin di obbligarli. Uncilin, in ogni caso, dichiar\u00f2 che il re aveva ordinato la morte di Protadio. Lo sdegnato maggiordomo venne prontamente ucciso dai soldati, ed il re venne obbligato a firmare un trattato di pace. La regina Brunechilde, che aveva convinto Teodorico ad entrare in guerra, fece tagliare un piede ad Uncilin. Secondo la \"Lex Alamannorum\", un duca aveva diritto alla sua carica solo se era in grado di montare a cavallo. Essendo ormai impossibilitato a cavalcare, Uncilin venne rimosso dall'incarico."}
{"id": "1981873", "revid": "38120", "url": "https://it.wikipedia.org/wiki?curid=1981873", "title": "Honky cat", "text": ""}
{"id": "1981874", "revid": "287204", "url": "https://it.wikipedia.org/wiki?curid=1981874", "title": "Petar Trbojevic", "text": ""}
{"id": "1981875", "revid": "767487", "url": "https://it.wikipedia.org/wiki?curid=1981875", "title": "Teacher I Need You", "text": "Teacher I Need You \u00e8 un brano scritto ed interpretato dall'artista britannico Elton John; il testo \u00e8 di Bernie Taupin.\nProveniente dall'album del 1972 \"Don't Shoot Me I'm Only the Piano Player\" (del quale \u00e8 la seconda traccia), a detta di Elton ricorda molto lo stile di Bobby Vee . Nella intro \u00e8 particolarmente udibile il pianoforte suonato da John, mentre per tutto il ritornello spiccano gli spettacolari cori di Davey Johnstone, Dee Murray e Nigel Olsson, i quali avevano gi\u00e0 formato da alcuni mesi la Elton John Band. \u00c8 essa, infatti, ad accompagnare Elton in tutti i brani (insieme, occasionalmente, a musicisti professionisti) e non pi\u00f9 quotati session men, come accadeva invece nei primi lavori dell'artista.\nIl testo di Taupin ricrea perfettamente, all'interno del brano, la tipica atmosfera scolastica."}
{"id": "1981876", "revid": "287204", "url": "https://it.wikipedia.org/wiki?curid=1981876", "title": "Nikola Kuljaca", "text": ""}
{"id": "1981881", "revid": "287204", "url": "https://it.wikipedia.org/wiki?curid=1981881", "title": "Cima Pian Ballaur", "text": "Cima Pian Ballaur \u00e8 una cima delle Alpi liguri, alta 2604\u00a0m, la quarta vetta per altitudine.\nCaratteristiche.\nSi trova nel massiccio carsico del Marguareis, prossima allo spartiacque tra la Val Tanaro e la Valle Ellero. Da questo spartiacque, tra il \"Vallone di Piaggiabella\" ed il \"Vallone delle Saline\", dirama una cresta secondaria verso S, la cui sommit\u00e0 \u00e8 appunto Cima Pian Ballaur. La cresta ha un andamento abbastanza piano per lungo tratto, per poi scendere pi\u00f9 nettamente in direzione SSO verso la conca del Solai. I fianchi sono pendii abbastanza ripidi, localmente interrotti da pareti rocciose subverticali.\nLa struttura geologica non \u00e8 omogenea: la sommit\u00e0 \u00e8 costituita da calcari marmorei e tabulari del Giurassico; sul versante orientale si ritrovano calcari grigiastri dolomitici del Triassico, mentre sui pendii occidentali si trovano i calcari marnosi e a lastre del Cretaceo.\nAccesso alla vetta.\nL'accesso avviene con un percorso di tipo escursionistico, senza particolari difficolt\u00e0. Spesso viene associato alla salita alla prossima Cima delle Saline. Volendo salire direttamente alla cima, si pu\u00f2 arrivare da occidente dal \"Colle del Pas\"., oppure da oriente salendo al \"vallone delle Saline\" direttamente dal Rifugio Havis De Giorgio. Il \"Colle del Pas\" pu\u00f2 essere raggiunto dal medesimo rifugio, oppure salendo da Carnino, attraverso il \"Passo delle Mastrelle\".\nPunti d'appoggio.\nIn Val Tanaro \u00e8 presente anche la Capanna Saracco-Volante, che per\u00f2, essendo capanna speleologica non \u00e8 da considerare come punto d'appoggio per un'escursione, ma solo come eventuale riferimento d'emergenza.\nTutela naturalistica.\nLa montagna rientra nell'area del Parco naturale del Marguareis."}
{"id": "1981884", "revid": "580", "url": "https://it.wikipedia.org/wiki?curid=1981884", "title": "Balistes capriscus", "text": "Balistes capriscus, conosciuto comunemente come pesce balestra o pesce porco \u00e8 un pesce di mare appartenente alla famiglia Balistidae.\nDistribuzione e habitat.\nQuesta specie \u00e8 diffusa nel Mar Mediterraneo e nell'Atlantico, nelle acque costiere e poco profonde, temperate e tropicali (dal Canada al Brasile a ovest, dall'Arcipelago britannico al Sudafrica).\nAbita le barriere coralline, le coste rocciose popolate da alghe (soprattutto \"Sargassum\") e coralli, da 0 a -100 metri di profondit\u00e0.\nDescrizione.\nLa forma \u00e8 tipica, con corpo romboidale, prima pinna dorsale rigida e a scatto, seconda opposta e simmetrica alla pinna anale, coda a mezzaluna, becco potente e dentato.\nLa sua livrea \u00e8 semplice: il fondo \u00e8 grigio bruno, con ventre e gola pi\u00f9 chiari, tendenti al rosa. Appaiono pi\u00f9 o meno visibili linee e punti azzurrini sui fianchi, sulle pinne e intorno agli occhi.\nA volte sono presenti macchie pi\u00f9 o meno scure lungo fianchi e dorso.\nRaggiunge una lunghezza di 60\u00a0cm.\nEtologia.\nHa carattere piuttosto solitario, a volte formano piccoli gruppi.\nRiproduzione.\nSi riproduce una volta all'anno, nella loro stagione degli amori. La fecondazione \u00e8 esterna, le uova sono deposte in buche nella sabbia.\nAlimentazione.\nSi nutre di crostacei, echinodermi e altri invertebrati.\nPredatori.\nGrazie alla sua pelle rigida, alle spine delle pinne ed al meccanismo \"a scatto\" della prima pinna dorsale (che permette di incastrarsi nelle fessure delle rocce e dei coralli) di solito non teme gli attacchi dei predatori. Sono stati segnalati casi di predazione da parte di \"Thunnus albacares, Coryphaena hippurus\" e \"Acanthocybium solandri\".\nPesca.\n\"B. capriscus\" \u00e8 pescato per la qualit\u00e0 delle sue carni, ma sono stati segnalati avvelenamenti da ciguatera (non in Mediterraneo).\nAcquariofilia.\nVista la grandezza, \u00e8 ospite solamente di grandi acquari pubblici."}
{"id": "1981890", "revid": "38120", "url": "https://it.wikipedia.org/wiki?curid=1981890", "title": "Candle In The Wind", "text": ""}
{"id": "1981891", "revid": "265329", "url": "https://it.wikipedia.org/wiki?curid=1981891", "title": "NGC 20", "text": ""}
{"id": "1981892", "revid": "486946", "url": "https://it.wikipedia.org/wiki?curid=1981892", "title": "Alexandre Erychov", "text": ""}
{"id": "1981900", "revid": "1073227", "url": "https://it.wikipedia.org/wiki?curid=1981900", "title": "Lucy In The Sky With Diamonds", "text": ""}
{"id": "1981901", "revid": "486946", "url": "https://it.wikipedia.org/wiki?curid=1981901", "title": "Alexander Anatolyevich Eryshov", "text": ""}
{"id": "1981903", "revid": "339392", "url": "https://it.wikipedia.org/wiki?curid=1981903", "title": "Alexander Eryshov", "text": ""}
{"id": "1981905", "revid": "38120", "url": "https://it.wikipedia.org/wiki?curid=1981905", "title": "Sorry Seems To Be The Hardest Word", "text": ""}
{"id": "1981907", "revid": "729019", "url": "https://it.wikipedia.org/wiki?curid=1981907", "title": "Yonaguni", "text": "Yonaguni (, o nel linguaggio locale) \u00e8 l'isola pi\u00f9 occidentale del Giappone. Il nome nativo dell'isola, \"Dunan\", \u00e8 affine con l'elemento \"Yona\" nella lingua giapponese. Il territorio dell'isola fa interamente parte della omonima citt\u00e0 di Yonaguni. Nell'isola si parla la lingua yonaguni, molto diversa dalle altre lingue delle Ry\u016bky\u016b. Un prodotto tipico locale \u00e8 l'\"hanazake\", un distillato prodotto solo a Yonaguni, variante dell'\"awamori\" di Okinawa, da cui differisce per la gradazione alcolica di 60\u00b0.\nGeografia.\nYonaguni si trova a 125 km (78 miglia) dalla costa est di Taiwan ed all'estremit\u00e0 di sud-ovest delle isole Ry\u016bky\u016b. Fa parte del gruppo delle isole Yaeyama, malgrado sia piuttosto isolata dalle altre. Ha un'area di 28.88 km\u00b2 (11,2 miglia quadrate), una popolazione di circa 1.700 abitanti, una temperatura media annua di 23.9\u00a0\u00b0C, e una precipitazione annua di 3.000\u00a0mm. \u00c8 sotto la giurisdizione della municipalit\u00e0 di Yonaguni, che fa parte del distretto di Yaeyama, nella prefettura di Okinawa. I 3 centri abitati dell'isola sono Sonai a nord, Kubura ad ovest e la piccola Higawa a sud.\nIl capo Irizaki \u00e8 il punto pi\u00f9 a ovest dell'isola e dell'intero Giappone. Taiwan \u00e8 visibile da Irizaki in pieno giorno.\nFlora e fauna.\nCaratteristiche dell'isola sono il , un pony di cui sono rimasti pochi esemplari, e la , la specie di falene pi\u00f9 grandi del Giappone. Le acque circostanti l'isola, nel periodo invernale, sono meta migratoria di squali martello. \u00c8 l'unico posto del Giappone dove si pu\u00f2 occasionalmente avvistare qualche esemplare di squalo balena. Ogni anno, in luglio, si tiene una competizione di pesca del pesce spada.\nStoria.\nAlcuni studiosi ipotizzano che Yonaguni facesse parte del continente verso la fine dell'ultima era glaciale. Lo stile dei pi\u00f9 antichi reperti archeologici, utensili in pietra trovati nella spiaggia di Tuguru, fanno supporre che gli antichi abitanti avessero contatti con le civilt\u00e0 del sudest asiatico. Storicamente, l'isola ha rappresentato un punto di passaggio per i commerci tra il Giappone e Taiwan.\nVi sono tracce di insediamenti del XV secolo nelle rovine del villaggio Shima Nakamura, dove era stanziata una comunit\u00e0 capeggiata dalla famosa Sanai Isoba, della cui effettiva esistenza non esiste documentazione storica. \u00c8 comunque un personaggio centrale nella tradizione orale di Yonaguni, secondo la quale Sanai Isoba fu importante per la cultura e per l'economia locale. Guid\u00f2 inoltre gli isolani nel respingere un tentativo di invasione delle armate del signore di Yaeyama, nel 1500. \u00c8 tuttora celebrata a Yonaguni con una cerimonia che si tiene una volta all'anno.\nNel 1522, l'isola cadde nelle mani del Regno delle Ry\u016bky\u016b, la cui capitale era Shuri, ad Okinawa. Nel XVII secolo, Yonaguni divenne parte dello Han di Satsuma, feudo dell'isola giapponese di Ky\u016bsh\u016b. Nel 1879 tutte le Ry\u016bky\u016b vennero formalmente annesse al Giappone ed incluse nella nuova prefettura di Okinawa.\nNel 1908 fu istituito il villaggio di Yonaguni (Yonaguni-son), che faceva parte del distretto di Yaeyama. Il territorio dell'isola divenne una municipalit\u00e0 nel 1948. Nel 1945 le Ry\u016bky\u016b vennero occupate dagli Stati Uniti, che le restituirono al Giappone nel 1972, come parte della neonata prefettura di Okinawa. Il 4 maggio del 1998, l'isola venne gravemente danneggiata da un terremoto sottomarino.\nTrasporti.\nL'isola si pu\u00f2 raggiungere in aereo, le compagnie aeree Japan Transocean Air e Ryukyu Air Commuter collegano regolarmente l'aeroporto Yonaguni con gli scali di Naha, nell'isola di Okinawa, e di Ishigaki, nell'omonima vicina isola.\nIl porto di Kubura, situato nella parte occidentale dell'isola, dispone di un servizio di traghetti che lo collega al porto principale di Ishigaki. Vi sono anche navi cargo che effettuano trasporti tra Kubura e Naha, ed occasionali traghetti per Taiwan.\nAutobus gratuiti collegano le tre cittadine principali dell'isola, il percorso \u00e8 circolare e non copre la parte occidentale dell'isola.\nStrutture sommerse.\nL'isola divenne famosa alla fine del XX secolo, dopo che venne scoperta sui fondali marini al largo delle coste meridionali dell'isola una grande struttura in pietra conosciuta come Struttura Yonaguni o anche Monumento di Yonaguni.\nLa scoperta avvenne nel 1987, quando alcuni subacquei si immersero nelle acque a sud dell'isola per studiare la grande popolazione di squali martello che si radunano nella zona. Fu il giapponese Kihachir\u014d Aratake, nel corso di queste immersioni, che scopr\u00ec per caso quella che gli sembr\u00f2 una struttura architettonica, una parte della quale \u00e8 stretta tra due pilastri che si innalzano a otto metri dalla superficie. Nel suo insieme, le strutture rinvenute richiamano le piramidi egiziane.\nDa allora molti sono gli scienziati che hanno studiato il fenomeno, malgrado la presenza di forti correnti oceaniche, che rendono proibitive le immersioni.\nLa singolare conformazione delle rocce che compongono il \"monumento\", ha dato luogo ad una controversia sulla sua origine. Secondo alcuni studiosi, sarebbe frutto del lavoro dell'uomo, ipotesi che comporterebbe l'esistenza di un'antica civilt\u00e0 scomparsa. Secondo altri scienziati, le cause che hanno portato alla sua formazione sono di esclusiva origine geologica e naturale."}
{"id": "1981908", "revid": "1573940", "url": "https://it.wikipedia.org/wiki?curid=1981908", "title": "Oratorio di San Sebastiano (Forl\u00ec)", "text": "L'oratorio di San Sebastiano \u00e8 situato a Forl\u00ec, a pochi metri dalla chiesa di San Giacomo Apostolo (meglio conosciuta sotto il titolo di san Domenico), dove si trovano gli omonimi musei. Attualmente \u00e8 adibita a sala espositiva.\nStoria.\nL'oratorio fu edificato tra il 1494 e il 1502 da Pace Bombace.\nUn tempo fu sede della confraternita dei Battuti Bianchi.\nDescrizione.\nLa chiesa fu realizzata in laterizio con uno stile rinascimentale di tipo brunelleschiano e albertiano; presenta una pianta a croce greca, con un atrio coperto da una cupola.\nIl corpo centrale doveva essere coronato da una cupola, che per\u00f2 non fu mai realizzata.\nLa prospettiva che la chiesa presenta fa pensare ad un intervento di Melozzo da Forl\u00ec con delle particolarit\u00e0 stilistiche dell'architettura di Roma e Urbino.\nAll'interno sono collocate delle cornici in cotto finemente lavorate.\nL'affresco della \"Crocifissione\" realizzato da Marco Palmezzano e di recente restaurato \u00e8 stato trasferito nella Pinacoteca comunale di Forl\u00ec.\nSi nota la soluzione architettonica della copertura della cupola, che ricorda il monolite del mausoleo di Teodorico, a Ravenna."}
{"id": "1981909", "revid": "599013", "url": "https://it.wikipedia.org/wiki?curid=1981909", "title": "Didier Lavergne", "text": "Ha vinto l'Oscar nel 2008 per aver truccato i protagonisti del film francese \"La Vie en rose\"."}
{"id": "1981918", "revid": "22356", "url": "https://it.wikipedia.org/wiki?curid=1981918", "title": "Paenungulata", "text": "Paenungulata (dal latino \"paene\" ossia \"quasi\" + \"ungul\u0101tus\" ossia \"avente zoccoli\") \u00e8 un clade di \"sub-ungulati\", che raggruppa tre ordini di mammiferi esistenti: Proboscidea (compreso elefanti), Sirenia (mucche marine, tra cui dugonghi e lamantini), e Hyracoidea (iraci): almeno altri due ordini possibili sono conosciuti solo come fossili, vale a dire Embrithopoda e Desmostylia.\nSebbene le prove morfologiche continuino a sostenere la posizione dei paenungulati tra gli ungulati, le prove molecolari suggeriscono che Paenungulata (o almeno i suoi membri esistenti) fa parte della coorte Afrotheria, un antico assemblaggio di mammiferi prevalentemente africani di grande diversit\u00e0. Gli altri membri di questa coorte sono gli ordini Afrosoricida (tenrec e talpe d'oro), Macroscelidea (toporagni elefanti) e Tubulidentata (oritteropo).\nDei cinque ordini, gli iraci sono i pi\u00f9 basali, seguiti dagli Embrithopoda; gli ordini rimanenti (sireni, desmostyli ed elefanti) sono pi\u00f9 strettamente correlati. Questi ultimi tre sono raggruppati come Tethytheria, poich\u00e9 si ritiene che i loro antenati vivessero sulle rive del mare preistorico di Tetide; tuttavia, recenti studi sulla mioglobina indicano che persino Hyracoidea aveva un antenato acquatico.\nStoria.\nNel 1945, George Gaylord Simpson us\u00f2 le tradizionali tecniche tassonomiche per raggruppare questi mammiferi straordinariamente diversi nel superordine che chiam\u00f2 Paenungulata (\"quasi ungulati\"), ma c'erano molti fili sciolti nel svelare la loro genealogia. Ad esempio, gli iraci nel suo Paenungulata presentavano alcune caratteristiche che suggerivano che potessero essere collegati ai Perissodactyla (ungulati dalle dita dispari, come cavalli e rinoceronti). In effetti, i primi tassonomisti posizionarono Hyracoidea pi\u00f9 vicino ai rinoceronti a causa della loro dentizione, e anche alcune prove recenti suggeriscono una possibile affinit\u00e0 di Hyracoidea con Perissodactyla piuttosto che con il resto di Paenungulata. Se ci\u00f2 \u00e8 vero, ci\u00f2 significherebbe che i paenungulati non sono un clade.\nSuccessivamente sono state sviluppate tecniche genetiche per ispezionare le differenze di aminoacidi tra le sequenze di emoglobina. I cladogrammi pi\u00f9 parsimoniosi rappresentavano la Paenungulata di Simpson come un autentico clade e come uno dei primi gruppi a diversificarsi dai mammiferi placentati basali (Eutheria). Le sequenze di aminoacidi rifiutarono una connessione tra paenungulati esistenti e perissodattili (ungulati a dita dispari).\nTuttavia, un'analisi cladistica del 2014 ha collocato anthracobunidi e desmostylia, due grandi gruppi estinti che sono stati considerati afrotheri non africani, vicini l'uno all'altro all'interno di Perissodactyla.\nOrdini estinti.\nCiascuno degli ordini estinti, gli embrithopoda e i desmostylia, era unico nella loro biologia e nei loro comportamenti, cos\u00ec come i tre ordini esistenti. Gli embrithopoda erano mammiferi erbivori simili a rinoceronti con piedi plantigradi, mentre i desmostyli erano animali anfibi simili ad ippopotami. La loro postura, locomozione e dieta sono state oggetto di speculazioni, ma l'usura dei denti indica che i desmostylia brucavano piante terrestri e avevano una postura simile a quella di altri grandi mammiferi con gli zoccoli."}
{"id": "1981920", "revid": "219110", "url": "https://it.wikipedia.org/wiki?curid=1981920", "title": "CUS Pisa Hockey", "text": "Il CUS Pisa Hockey \u00e8 la sezione di hockey su prato del Centro Universitario Sportivo di Pisa, fondato nel 1946.\nLa prima squadra maschile partecipa al campionato di Serie A1 a seguito della promozione nella stagione 2015/16, la prima squadra femminile milita stabilmente nella Serie A1.\nIl CUS Pisa ha anche numerose rappresentative giovanili, che partecipano ai rispettivi campionati nazionali, ed hanno vinto vari titoli tricolori di categoria.\nStoria.\nDalle prime partite fino al 1962.\nLe origini dell'hockey su prato a Pisa si perdono negli anni precedenti la seconda guerra mondiale. Intorno al 1938 risale la prima partita narrata della squadra pisana, allora chiamata GUF Pisa, e perduta per 1 - 0 contro la formazione del GUF Genova. La guerra interruppe il gruppo dei fondatori, che nel primo periodo post-bellico si riunirono di nuovo e nel 1948 costituirono e si affiliarono alla \"Federazione pattinaggio\" col C.U.S. Pisa appena formatosi. Sono anni duri ma ruggenti per lo sport che in Italia sta vivendo i momenti della rinascita. Sono poche le squadre e poche le strutture. Il CUS Pisa ammesso d'ufficio a fare parte del Campionato di serie A (l'unica serie allora esistente), si classifica secondo dopo uno spareggio ad oltranza (non esistevano ancora i tempi supplementari) con il CUS Genova. Lo spirito dei giocatori \u00e8 decisamente goliardico e come tale sono le partecipazioni ai Campionati Nazionali Universitari nei quali ricordiamo per bravura i nazionali Fessi, Piacentini e Amato con i quali nel 1950 viene vinto il primo titolo universitario. Gli studenti del CUS si ripetono a Merano nel 1951 e nel 1952 con Fabbri, Bernardi, Quilici, Cambini, Dalli, Riccetti ed altri tra cui Salza, Messerini e Corti. Figura illustre dell'hockey prato nazionale, militante nelle file giallobl\u00f9, \u00e8 Luigi Piacentini, soprannominato \"Luli\", fortissimo centravanti della nazionale, con la quale partecipa alle Olimpiadi di Londra.\nLa ricostruzione.\nDal 1963 fino al 1968 L'hockey in Italia si evolve, la Federazione cambia nome in \"Hockey e Pattinaggio\" ed estende il campionato inserendo la serie B, ma la squadra pisana stenta a rimanere in piedi; molti si laurearono ed il lavoro li sottrae alla compagnia goliardica. La squadra rimane in serie A fino al 1960 anno in cui viene interrotta l'attivit\u00e0 e l'intera squadra cambia decisamente sport iscrivendosi alla terza categoria di calcio. Nel 1963 il professor Antonio Onnis, titolare di una cattedra nell'Ateneo pisano, ex-giocatore dell'Amsicora Cagliari incontra casualmente Luigi Piacentini suo antico rivale. Da qui la ricostituzione della squadra. Ritornano ex-giocatori come Guidotti, Vanni, Vallini, Andreoni, altro mito dell'hockey, si inseriscono neofiti come Melotto, Balestresi, Pellegrini, Moretti, Martorano, Susini, Madonna e viene ricostruito un gruppo omogeneo che con molte difficolt\u00e0 esce dalla serie C e navigher\u00e0 per pi\u00f9 di venti anni in serie B. Nel 1965 la squadra pisana, che sar\u00e0 l'unica in Toscana fino al 1969, arriva alla prima finale per il passaggio in serie A e a Bologna viene sconfitta dal San Saba Roma. L'anno seguente, senza mai perdere, sono battuti per il quoziente reti nella finale, ancora, per la serie superiore. Nel 1968, con la ristrutturazione dei campionati, il CUS Pisa retrocede in serie C. L'anno seguente, vincendo il campionato il CUS PISA torna in serie B.\nDal 1968 ai primi anni settanta.\nIl 1969, anno della promozione, segna una data importante per l'hockey pisano che gioca a Wuppertal in Germania il primo torneo Indoor. In questi anni la squadra gioca le partite casalinghe alla Arena Garibaldi. Il campionato di serie B vede la partecipazione di molte squadre; discreti i risultati conseguiti dal CUS Pisa che si muove nel centro classifica. Motivo di prestigio sono poi le convocazioni in nazionale di alcuni giocatori tra cui quello dello stesso allenatore-giocatore Alessandro Melotto. Nel 1974 il CUS Pisa Hockey lascia il campo della Arena Garibaldi (per divergenze con Romeo Anconetani presidente del Pisa calcio) e si trasferisce al centro CONI di Tirrenia (che lascer\u00e0 poi alla fine degli anni '70 per gli impianti di San Piero a Grado). Importanti in questo periodo le vittorie in diversi tornei di Indoor tra cui quelli di Pontevecchio e Bologna. Intanto si consolida il settore giovanile che fornir\u00e0 ottimi giocatori come Casagli, Bafaro Piero ed Enzo, Gamba, Saviozzi, Bonini e in aggiunta arrivano Papini e i due Piccioli venuti da Firenze dove avevano avuto come maestro Vanni, emigrato per lavoro.\nLa promozione in Eccellenza nell'indoor.\nGli anni ottanta Il 1982 \u00e8 un anno di svolta per la squadra di Hockey; il CUS Pisa centra la promozione nella categoria Eccellenza (la massima serie) di Indoor e passa nello stesso momento in A2 dalla serie B su prato. Nella squadra che dispone su Indoor di ben due quintetti di assoluto valore, sono da segnalare giocatori come: i fratelli Nicola e Pino Cortese (rispettivamente stopper e centrocampista) e Ciangherotti (velocissimo centravanti). Dopo il ritorno in serie B, nella stagione 1989/90, la squadra viene affidata all'argentina Silvana Lo Giudice e conquista nuovamente la serie A2.\nGli anni novanta, la serie A2.\nI primi quattro anni degli anni '90 sono all'insegna della serie A2, la squadra viene riaffidata ad Alessandro Melotto. Per tre stagioni riesce a conquistare la salvezza ma nel 1994 la squadra formata per la maggior parte da giocatori di giovanissima et\u00e0 e senza direzione tecnica retrocede in serie B. L'anno seguente per\u00f2 il CUS Pisa, auto gestito tecnicamente, dopo aver fallito l'accesso agli ottavi di finale di Coppa Italia, con l'eliminazione patita da parte del Real Genova (con notevoli proteste da parte pisana per il discutibile arbitraggio nella partita di ritorno a Genova), arriva primo nel suo girone ed approda alle finali per accedere in A2.Decisiva a questo scopo la vittoria in casa contro il Parma per 2-0 in cui si mette in mostra con una doppietta il giovane attaccante Sandro Del Carratore. La mancanza di un settore giovanile completo e di un campo in sintetico (necessario per accedere alla A2) negano la possibilit\u00e0 al CUS Pisa di giocare le finali. Il contraccolpo \u00e8 forte. Nel 1996, eliminato subito dalla Coppa Italia il CUS Pisa, fa un girone di andata disastroso. \u00c8 a questo punto che la squadra, ancora senza allenatore, affida la gestione tecnica a Daniele Taglioli giovane allenatore pisano. Nello stesso periodo, ad opera di Paolo Breschi, un ex-giocatore ora dirigente, aiutato dal prof. Ceccotti e da alcuni giocatori, inizia la ricostruzione di un forte settore giovanile, che nello stesso anno vede ai Giochi della Giovent\u00f9 sia la squadra maschile che femminile qualificarsi alle finali nazionali di Padova. I risultati non si fanno attendere: il CUS Pisa imbattuto nel girone di ritorno sfiora la qualificazione per un soffio. Dopo la parentesi Taglioli, il team maschile viene affidato a Giovanni Menconi, che ben aveva operato nel settore femminile. Al primo anno, il 1999, Menconi porta i suoi in vetta alla classifica, a fine campionato di serie B, nel girone Tosco-Marco-Emiliano, i pisani saranno imbattuti con ben 10 vittorie e 2 pareggi. Ma la delusione \u00e8 dietro l'angolo, per mancanza del settore giovanile, che nel frattempo si \u00e8 sfaldato, non \u00e8 permesso l'accesso al torneo promozione per la serie A2. L'anno seguente \u00e8 una debacle ed \u00e8 l'inizio della fine!\nLa rinascita del terzo millennio.\nNel 2000/2001 la squadra maschile partecipa al campionato indoor, del prato non se ne parla nemmeno, troppo pochi i giocatori in organico. L'anno successivo il team senior si scioglie. Nel mentre il settore giovanile cresce, grazie al prezioso lavoro svolto da Daniele Taglioli e Silvana Lo Giudice a fine anni '90, che tirano su una nidiata di giovanissimi e giovanissime atleti/e che riporter\u00e0 in alto il nome del CUS. L'opera della ricostruzione della sezione Hockey \u00e8 supportata dal Prof. Antonio Ceccotti, che insegna nel comprensorio di San Giuliano Terme ed appassionatosi all'hockey, spinge i propri alunni a praticare il nostro sport. Fuori dalle scuole le nuove leve vengono allenate prima da Alessandro Melotto e Tommaso Salamone, poi si inseriranno anche i fratelli Messerini. Nel mentre nasce ad opera di Riccardo Vanni l'Associazione Amici dell'Hockey CUS Pisa, fondamentale per sostenere, anche economicamente, il lavoro svolto nelle scuole e nelle palestre. I primi anni del terzo millennio vedono l'iscrizione delle squadre del CUS ai campionati Allievi e Allieve (attuali under 14). Al contempo i giocatori della vecchia guardia, Lecchini, Cortese, Breschi e Casagli in primis, decidono di rimbracciare i bastoni e nonostante le perplessit\u00e0 generali, iscrivono di nuovo la prima squadra al campionato di serie B. Alla lunga questa scelta e atto d'amore per l'hockey pisano, si riveler\u00e0 di fondamentale importanza per la crescita delle nuove generazioni.\nLa stagione 2004/2005 \u00e8 la stagione della svolta, la squadra ragazzi (under 16) sfiora di un soffio il titolo italiano indoor, con alla guida Giulio Messerini, mentre la squadra allieve, allenata dal duo Taglioli-Lo Giudice, non si fa sfuggire quello prato. Arriva cos\u00ec il primo scudetto giovanile per il CUS Pisa. Ma nota ancor pi\u00f9 lieta viene iscritta dopo un decennio la squadra femminile senior al campionato prato. Negli anni seguenti i cussini diventano una bella realt\u00e0 dell'hockey italiano, vantando su un settore giovanile numeroso e competitivo. Conquistando con la squadra femminile la serie A sia su prato che su indoor, continuando a conquistare scudetti e consensi.I successi del CUS Pisa portano la firma di due elementi \u201cstranieri\u201d, Francesco Miccoli, pugliese di nascita e romano d'adozione e l'argentino Fernando Rodriguez, i quali fanno fare un salto di qualit\u00e0 eccezionale a tutto il movimento hockeystico pisano..\nAnni 2010.\nIl successo arriva nella stagione 2016/2017 dove, come una giornata in anticipo, la sezione femminile vince il titolo di campione d'Italia e si aggiudica la partecipazione all'EuroHockey Club Challenge. La stagione seguente la formazione femminile chiude al terzo posto della Serie A1 e il quarto posto nel girone assegnatogli all'Eurohockey Club Challenge, mentre la formazione maschile ottiene la salvezza col decimo posto della Serie A1."}
{"id": "1981922", "revid": "729019", "url": "https://it.wikipedia.org/wiki?curid=1981922", "title": "Linea Ginza", "text": "La , ufficialmente chiamata \"Line No.3 - Ginza Line\", \u00e8 una delle linee della metropolitana di Tokyo, a servizio dell'omonima citt\u00e0 del Giappone ed \u00e8 gestita dall'operatore Tokyo Metro.\n\u00c8 contrassegnata dal colore arancione e le sue stazioni assumono una sigla in codice composta dalla lettera \"G\" seguita dal numero progressivo della stazione. Si tratta della pi\u00f9 antica linea metropolitana di Tokyo e dell'Asia, inaugurata nel 1927.\nStoria.\nLa linea Ginza venne inizialmente pensata da un uomo d'affari chiamato che visit\u00f2 la citt\u00e0 di Londra nel 1914. Dopo aver visto e utilizzato la metropolitana di Londra, si convinse che anche Tokyo dovesse esserne dotata. Cos\u00ec fond\u00f2 la nel 1920 e la costruzione cominci\u00f2 nel 1925.\nLa sezione fra la stazione di Ueno e la stazione di Asakusa fu completato nel 1927, e pubblicizzato come la \"prima ferrovia sotterranea dell'Oriente\". All'apertura la linea fu cos\u00ec famosa che i passeggeri spesso dovevano aspettare oltre 2 ore per un solo viaggio di 5 minuti.\nIl 1\u00ba gennaio 1930 la metropolitana venne ulteriormente estesa di 1,7\u00a0km fino alla stazione di Manseibashi, stazione temporanea abbandonata l'anno seguente, e quindi fino a Kanda, 500 metri pi\u00f9 a sud. La Grande depressione rallent\u00f2 i lavori di costruzione, ma finalmente la linea raggiunse il capolinea previsto di Shimbashi il 21 giugno 1934.\nNel 1938 la , una compagnia collegata al predecessore dell'attuale T\u014dky\u016b Corporation inizi\u00f2 il servizio fra Shibuya e Toranomon, in seguito esteso a Shimbashi l'anno dopo. Le due linee iniziarono a operare treni in continuit\u00e0 dal 1939, e nel luglio 1941 vennero fuse sotto il controllo della TRTA, l'ente per la metropolitana della capitale imperiale.\nIl nome \"Linea Ginza\" \u00e8 in uso dal 1953 per distinguerla dalla nuova linea Marunouchi, la seconda linea costruita. Durante il boom economico del dopoguerra, la linea Ginza divenne estremamente affollata, e per risolvere il problema si inizi\u00f2 a realizzare la nuova linea Hanz\u014dmon negli anni '80. Tuttavia ancora oggi la linea Ginza \u00e8 molto utilizzata per il suo passaggio nei distretti residenziali, commerciali e degli affari di Tokyo. Secondo l'Ufficio metropolitano dei trasporti di Tokyo la linea Ginza \u00e8 la settima ferrovia pi\u00f9 affollata della citt\u00e0, con una saturazione del 168% fra Akasaka-Mitsuke e Tameike-Sann\u014d.\nServizio.\nQuasi tutti i treni della linea coprono tutto il percorso fra Asakusa e Shibuya. Tuttavia alcuni treni la mattina presto partenti dalla stazione di Toranomon e altri la sera tardi partenti da Shibuya, terminano la loro corsa presso Ueno. Nei giorni settimanali i treni passano con una frequenza di due minuti all'ora di punta, due minuti e 15 secondi durante le ore serali e tre minuti durante il resto della giornata. I primi treni partono da Shibuya e Asakusa alle 05:01 e gli ultimi raggiungono la prima alle 00:37 e la seconda alle 00:39."}
{"id": "1981928", "revid": "1953061", "url": "https://it.wikipedia.org/wiki?curid=1981928", "title": "Sterlina di Alderney", "text": "La Sterlina di Alderney \u00e8 la valuta dell'isola di Alderney, che, per legge, dev'essere la medesima del Regno Unito (si veda sterlina britannica).\nStoria.\nAlderney non emette banconote proprie, ma le monete emesse per conto della Banca d'Inghilterra sono ampiamente disponibili per i collezionisti, ma non circolano normalmente. Dal 1989, Alderney ha occasionalmente emesso monete commemorative del valore facciale di \u00a31, \u00a32 o \u00a35 in oro, argento o cupronichel.\nPer l'utilizzo normale ad Alderney, circolano, fianco a fianco, per tutto l'anno banconote e monete di Guernsey e del Regno Unito, mentre nella stagione turistica estiva, sono comuni anche le banconote e le monete di Jersey, cos\u00ec come le banconote scozzesi e occasionalmente anche quelle dell'Isola di Man, o quelle dell'Irlanda del Nord.\nDisciplina normativa.\nL'Appendice 2 del \"Government of Alderney Law\" prevede che gli Stati di Alderney possano, mediante decreto, prescrivere \"la valuta legale e le denominazioni della valuta legale, e che comunque tale valuta, e tali denominazioni saranno gli stessi ad Alderney come nel Regno Unito; tenuto conto che le banconote e monete di tale valuta sono un mezzo legale di pagamento\"."}
{"id": "1981932", "revid": "486946", "url": "https://it.wikipedia.org/wiki?curid=1981932", "title": "Cancelleria Segreta (Venezia)", "text": ""}
{"id": "1981934", "revid": "339392", "url": "https://it.wikipedia.org/wiki?curid=1981934", "title": "Promissori ducali", "text": ""}
{"id": "1981938", "revid": "38120", "url": "https://it.wikipedia.org/wiki?curid=1981938", "title": "Sixty Years on", "text": ""}
{"id": "1981939", "revid": "38120", "url": "https://it.wikipedia.org/wiki?curid=1981939", "title": "Country comfort", "text": ""}
{"id": "1981940", "revid": "767487", "url": "https://it.wikipedia.org/wiki?curid=1981940", "title": "Satanica", "text": "Satanica \u00e8 il quarto album della band polacca Behemoth. \u00c8 il primo album in cui il gruppo cambi\u00f2 il proprio genere musicale.\nTracce.\nEdizione doppio disco.\nL'edizione limitata doppio CD contiene tracce registrate in un concerto a Strasburgo, Francia, il 26 febbraio 1999"}
{"id": "1981941", "revid": "1924342", "url": "https://it.wikipedia.org/wiki?curid=1981941", "title": "Another Way to Die", "text": "Another Way to Die, cantata da Alicia Keys e Jack White, \u00e8 il tema musicale principale del ventiduesimo film della saga di James Bond, \"Quantum of Solace\".\nScritta e prodotta da Jack White, questa canzone \u00e8 il primo duetto nella serie di James Bond. La canzone \u00e8 stata ufficialmente diffusa per radio il 18 settembre 2008 dalla stazione radio inglese BBC Radio 1 (anche se una versione strumentale del tema musicale era gi\u00e0 stata usata per lo spot televisivo della Coca-Cola Zero). La pubblicazione ufficiale \u00e8 avvenuta il 30 ottobre 2008\nLa canzone \u00e8 entrata nella top 10 di diversi paesi in tutto il mondo, tra cui Inghilterra, Svizzera, Belgio, Germania e nella classifica che monitora le vendite dei singoli in tutta Europa.\nVideo.\nIl video musicale della canzone \u00e8 stato pubblicato il 3 ottobre 2008. Girato in una zona desertica e desolata, presenta caratteri tipicamente da colonna sonora: scene sovrapposte, un'atmosfera aggressiva e, sul finale, la comparsa dell'attore principale del film, interprete di James Bond. Le peculiarit\u00e0 dei due artisti si fondono, con White che suona la batteria e la chitarra elettrica e Alicia che suona il suo tipico pianoforte.\nControversie.\nVarie sono state le controversie legate alla realizzazione di questo tema musicale, poich\u00e9 dapprima era prevista la partecipazione della cantautrice inglese Amy Winehouse, ingaggiata il 7 febbraio 2008.\nL'ingaggio prevedeva che il contratto stipulato sarebbe durato solo se la Winehouse non avesse fatto uso di alcol e soprattutto di sostanze stupefacenti. Non rispettando gli accordi presi, la cantante continu\u00f2 a far uso di queste sostanze cosicch\u00e9 il 4 marzo 2008 Mark Ronson, produttore della canzone, annunci\u00f2 ufficialmente la rottura del contratto preso con i produttori di \"Quantum of Solace\".\nSuccessivamente era stato dichiarato dallo stesso Ronson che la popstar Beyonc\u00e9 avrebbe preso il posto della Winehouse ma alla fine la trattativa non si concluse.\nIl 30 luglio 2008 Michael G. Wilson e Barbara Broccoli annunciarono, invece, che Alicia Keys e Jack White avrebbero cantato e scritto un nuovo tema per il film, ed annunciandone ufficialmente il titolo, che sarebbe stato \"Another Way to Die\"."}
{"id": "1981946", "revid": "729019", "url": "https://it.wikipedia.org/wiki?curid=1981946", "title": "Linea Marunouchi", "text": "La , ufficialmente \"Line No.4 - Marunouchi Line\", \u00e8 una delle linee della metropolitana di Tokyo, gestita dall'operatore Tokyo Metro, a servizio della citt\u00e0 di Tokyo, in Giappone. \u00c8 contrassegnata dal colore rosso e le sue stazioni assumono una sigla in codice composta dalla lettere \"M\" o \"Mb\" (per la diramazione di Honancho), seguite dal numero progressivo della stazione.\nCuriosit\u00e0.\nL'intera linea fa da sfondo nella trama dell'anime Mawaru Penguindrum."}
{"id": "1981948", "revid": "767487", "url": "https://it.wikipedia.org/wiki?curid=1981948", "title": "Wayne County &amp; the Electric Chairs", "text": "Wayne County &amp; the Electric Chairs \u00e8 stato un gruppo punk rock statunitense attivo nella seconda met\u00e0 degli anni settanta. La band era capitanata dal transessuale Wayne County, successivamente diventato Jayne County.\nLa band \u00e8 conosciuta per le canzoni ostentatamente provocatorie e spesso oscene e volgari, per il punk rock, e per l'immagine pubblica che era pesantemente influenzata dal Teatro del Ridicolo. Nessuno degli album di Wayne County fu pubblicato nel suo paese d'origine, gli USA, tranne tre canzoni contenute nella compilation punk \"Max's Kansas City\".\nStoria.\nWayne County si esibiva originariamente a New York con una band chiamata \"The Backstreet Boys\" (presenti nel compilation album pubblicato dalla Rhino Records \"DIY: Blank Generation\" con uno dei primi singoli, \"Max's Kansas City 1976\", e non collegati in alcun modo alla boy band omonima) ma, prima di spostarsi a Londra, reclut\u00f2 un gruppo di musicisti per formare \"The Electric Chairs\".\nDopo tre album County lasci\u00f2 la band nella met\u00e0 del 1979 e prosegu\u00ec da solista, insieme al chitarrista Elliot Michaels. I tre membri rimasti, Johnson, Haller e Padovani (questi ultimi divenuti anche cantanti), proseguirono per un breve periodo come \"The Electric Chairs\", pubblicando un ultimo singolo, \"So Many Ways/J'Attends les Marines\", prima di essere costretti allo scioglimento definitivo agli inizi del 1980."}
{"id": "1981958", "revid": "767487", "url": "https://it.wikipedia.org/wiki?curid=1981958", "title": "Crnac", "text": " Crnac \u00e8 un comune della Croazia di 1.772 abitanti della regione di Virovitica e della Podravina."}
{"id": "1981961", "revid": "287204", "url": "https://it.wikipedia.org/wiki?curid=1981961", "title": "Fundamental (album)", "text": ""}
{"id": "1981962", "revid": "729019", "url": "https://it.wikipedia.org/wiki?curid=1981962", "title": "Linea Hibiya", "text": "La , conosciuta ufficialmente come \"Line No.2 - Hibiya Line\" \u00e8 una delle linee della metropolitana di Tokyo a servizio dell'omonima citt\u00e0 del Giappone ed \u00e8 gestita dall'operatore Tokyo Metro.\n\u00c8 contrassegnata dal colore argento o grigio e le sue stazioni assumono una sigla in codice composta dalla lettera \"H\" seguita dal numero progressivo della stazione.\nFermate.\n1: Naka-Meguro \u00e8 condivisa dalla T\u014dky\u016b Corporation e la Tokyo Metro, ma gestita dalla prima."}
{"id": "1981963", "revid": "767487", "url": "https://it.wikipedia.org/wiki?curid=1981963", "title": "\u010ca\u010dinci", "text": " \u010ca\u010dinci \u00e8 un comune della Croazia di 3.308 abitanti della regione di Virovitica e della Podravina."}
{"id": "1981966", "revid": "110157", "url": "https://it.wikipedia.org/wiki?curid=1981966", "title": "Pseudoungulata", "text": "Pseudoungulata o Pseudungulata (\"falsi ungulati\") \u00e8 un possibile clade di mammiferi facente parte del gruppo degli Afrotheria e comprendente a sua volta le cladi dei Tubulidentata (l'attuale oritteropo) e dei Paenungulata (gli attuali elefanti, lamantini e procavie).\nLa proposta di un tale clade nasce dall'incerta classificazione degli oritteropi nell'ambito del gruppo degli Afrotheria: mentre un tempo questi animali venivano ritenuti affini agli Xenarthra (armadilli, formichieri e bradipi), le analisi del DNA ne hanno provata l'affinit\u00e0 con gli Afrotheria, ossia Afroinsectiphilia (tenrec, talpe dorate, toporagni elefante) e Paenungulata. Non \u00e8 ancora chiaro, tuttavia, con quale delle due cladi questo animale sia maggiormente imparentato, anche se attualmente si tende a classificarlo come facente parte degli Afroinsectiphilia.\nIl nome Pseudoungulata, inoltre, \u00e8 quello di un clade avente rango equivalente a quello di Paenungulata ed Afroinsectiphilia e come questi due facente parte degli Afrotheria, nella quale classificare unicamente l'oritteropo e gli animali estinti con esso imparentati."}
{"id": "1981969", "revid": "1371684", "url": "https://it.wikipedia.org/wiki?curid=1981969", "title": "\u010ca\u0111avica", "text": " \u010ca\u0111avica \u00e8 un comune della Croazia di 2.394 abitanti della regione di Virovitica e della Podravina."}
{"id": "1981972", "revid": "122315", "url": "https://it.wikipedia.org/wiki?curid=1981972", "title": "Pseudungulata", "text": ""}
{"id": "1981974", "revid": "1305772", "url": "https://it.wikipedia.org/wiki?curid=1981974", "title": "Massimiliano Forza", "text": "Biografia.\nTerminati gli studi musicali presso il Conservatorio Giuseppe Tartini di Trieste sotto la guida del prof. Claudio Bortolamai, ha poi studiato con Ovidiu Badil\u00e0 (Scuola di Alto Perfezionamento Musicale di Saluzzo - I Filarmonici di Torino) e con Niek de Groot (Bologna, progetto A.F.O.S. della Fondazione Arturo Toscanini). \nPer quattro stagioni televisive, dal 1992, ha collaborato con Rai Due nel programma di Michele Guard\u00ec \"I Fatti Vostri\".\nDal 1987 si dedica assiduamente alla composizione di musiche di scena per il teatro di prosa, sperimentandosi dal teatro dialettale al variet\u00e0, dal dramma borghese alla commedia, dai classici al teatro del novecento e contemporaneo alla nuova drammaturgia italiana. Debutta al Teatro Stabile di Torino con il regista Giancarlo Cobelli per il quale compone le musiche de \"Il matrimonio di Figaro\" di P.A.C. de Beaumarchais, per proseguire sotto la direzione di registi quali Giorgio Albertazzi, Francesco Macedonio, Giuseppe Emiliani, Vincenzo Salemme, Giuseppe Pambieri, Marcello Cotugno, Alessandro Marinuzzi, Marco Sosi\u010d, Orietta Crispino.\n Nella narrativa ha esordito con la raccolta di racconti Antifurti Psicologici (Piemme, 2001), cui hanno fatto seguito Verso dove (Fernandel, 2003), Lettera ad un'amica (Art\u00e8, 2004), No Family Man(Traven Books, 2007), Triestiner (Santi Quaranta 2013). Ha vissuto per molti anni tra Roma e Trieste, per poi approdare per qualche stagione a Londra."}
{"id": "1981976", "revid": "123072380", "url": "https://it.wikipedia.org/wiki?curid=1981976", "title": "Gradina (Croazia)", "text": " Gradina \u00e8 un comune della Croazia di 4.485 abitanti della regione di Virovitica e della Podravina."}
{"id": "1981982", "revid": "767487", "url": "https://it.wikipedia.org/wiki?curid=1981982", "title": "Luka\u010d", "text": " Luka\u010d \u00e8 un comune della Croazia di 4.276 abitanti della regione di Virovitica e della Podravina."}
{"id": "1981983", "revid": "486946", "url": "https://it.wikipedia.org/wiki?curid=1981983", "title": "Ginza Line", "text": ""}
{"id": "1981984", "revid": "1005847", "url": "https://it.wikipedia.org/wiki?curid=1981984", "title": "Costituzione di Cuba", "text": "La Costituzione Cubana fu approvata nel 1976 dall'Assemblea nazionale del potere popolare. Ricalca le costituzioni dei paesi del socialismo reale.\nStabilisce, infatti, che la guida politica della societ\u00e0 spetta al Partito Comunista di Cuba e conferisce il potere legislativo sia al Parlamento (Assemblea del Poder Popular) sia al Consiglio di Stato.\nOrdinamento istituzionale.\nL'Assemblea nazionale del potere popolare, di 614 membri, viene eletta ogni 5 anni, si pu\u00f2 paragonare al Soviet Supremo della Costituzione sovietica del 1936 ed ha il potere di modificare la Costituzione con la maggioranza dei 2/3 dei suoi membri, si riunisce in due sessioni (giugno-dicembre) ogni anno e i suoi dibattiti durano soltanto alcuni giorni; perci\u00f2 in sua assenza il potere legislativo ordinario \u00e8 nelle mani del Consiglio di Stato, il quale lo esercita emanando decreti legge.\nQuesto, che si pu\u00f2 paragonare al Presidium del Soviet Supremo, \u00e8 composto da trentuno alti esponenti del partito comunista, nominati dal Parlamento; il suo presidente \u00e8 Capo di stato e di governo e, in caso di morte o dimissioni, viene sostituito dal primo vicepresidente, secondo l'articolo 94 della Magna Carta della Repubblica.\nI singoli ministri vengono scelti dall'Assemblea Nazionale del \"Poder Popular\" e/o dal Consiglio di Stato su proposta del suo Presidente.\nIl governo, perci\u00f2, che con la Ley Fundamental del 7 Feb.1959, sostitutiva della Magna Carta del 1940, aveva i poteri legislativo ed esecutivo, con la Costituzione del 1976 riacquist\u00f2 solo quello esecutivo.\nEsso si insedia senza ricevere la fiducia, come succede invece nei sistemi parlamentari, da parte dell'Assemblea Nazionale legislativa.\nStoria.\nLa Costituzione Cubana venne modificata nel 1992, anno nel quale fu cancellato il principio dell'ateismo di stato ed introdotto quello della laicit\u00e0, e nel 2002, quando, in seguito alla raccolta delle firme da parte dell'oppositore Osvaldo Pay\u00e0, la cosiddetta petizione Varela, in cui si chiedevano modifiche che introducessero il pluripartitismo e le libert\u00e0 politiche ed economiche, Fidel Castro in persona chiese al Parlamento di sancire che la costituzione socialista non potesse essere modificata in senso capitalista.\nLa norma venne approvata non solo dall'Assemblea nazionale del potere popolare, ma anche da un referendum popolare.\nContenuto.\nGli articoli della Costituzione modificata sono complessivamente 137.\nStabiliscono, tra gli altri principi, uguali diritti ai cittadini, divieto di discriminazioni sessuali e razziali, sanit\u00e0 e istruzione a carico dello Stato, libert\u00e0 di parola in conformit\u00e0 ai fini della societ\u00e0 socialista, subordinazione gerarchica dei tribunali della Repubblica alla Assemblea Nacional del Poder Popular e al Consiglio di Stato, diritto alla piccola propriet\u00e0 della terra e della casa, esistenza delle sole associazioni riconosciute dallo Stato."}
{"id": "1981986", "revid": "1371684", "url": "https://it.wikipedia.org/wiki?curid=1981986", "title": "Mikleu\u0161", "text": " Mikleu\u0161 \u00e8 un comune della Croazia di 1.701 abitanti della regione di Virovitica e della Podravina."}
{"id": "1981988", "revid": "1305772", "url": "https://it.wikipedia.org/wiki?curid=1981988", "title": "Happily Ever After", "text": "Happily Ever After \u00e8 un'espressione della lingua inglese tipicamente utilizzata alla fine delle favole, equivalente all'italiano \"e vissero felici e contenti\".\nPu\u00f2 inoltre riferirsi a:"}
{"id": "1981989", "revid": "767487", "url": "https://it.wikipedia.org/wiki?curid=1981989", "title": "Nova Bukovica", "text": " Nova Bukovica \u00e8 un comune della Croazia di 2.096 abitanti della regione di Virovitica e della Podravina."}
{"id": "1981993", "revid": "767487", "url": "https://it.wikipedia.org/wiki?curid=1981993", "title": "Sir Lord Baltimore", "text": "I Sir Lord Baltimore furono un gruppo rock statunitense, pioniere dell'Heavy metal, originario di Brooklyn. Il gruppo si forma nel 1968 con la voce solista/batterista John Garner, il chitarrista Louis Dambra, e il bassista Gary Justin.\nJohn Garner, frontman del gruppo, era un batterista/cantante solista, una cosa piuttosto rara in gruppi metal o rock. I Sir Lord Baltimore sono stati soprannominati \"i padrini dello stoner rock\".\nOltre ai due album che diedero un po' di successo negli anni '70, dopo un lungo periodo di inattivit\u00e0, Garner e Dambra si riunirono nel 2006, rilasciando un nuovo album. Il gruppo, nella nuova formazione, mostra un chiaro riferimento al cristianesimo, influsso non presente nei lavori precedenti. Justin, musicista non pi\u00f9 in attivit\u00e0, non ha participato. Garner mor\u00ec il 5 dicembre 2015 di insufficienza epatica, terminando definitivamente i Sir Lord Baltimore.\nStoria.\nLa storia dei Sir Lord Baltimore \u00e8 divisa in due periodi distinti: la formazione originale, con cui hanno inciso due album da studio e ne hanno iniziato un terzo; e la reunion di Garner e Dambra, nel 2006 con il loro terzo album.\nFormazione originale.\nGarner (il creatore del gruppo) incontr\u00f2 per la prima volta Dambra e Justin alle scuole superiori. I tre iniziarono a fare prove nel 1968. Al tempo della formazione, Dambra (con lo pseudonimo Luois Caine) suonava anche in un gruppo chiamato \"The Koala\" che rilasci\u00f2 un album eponimo nel 1969. Justin ha dichiarato che Jack Bruce dei Cream lo ha influenzato nelle prime scelte di carriera.\nDopo un tempo relativamente breve, la nuova band fece un'audizione con Mike Appel, che all'epoca lavorava come talent scout (avvier\u00e0 la carriera di Bruce Springsteen e ne diventer\u00e0 manager). Appel fece loro da mentore e suggerir\u00ec il nome Sir Lord Baltimore, preso da un personaggio di \"Butch Cassidy (film)\". Per l'album di debutto del gruppo Appel partecip\u00f2 sia come co-produttore sia dando una mano negli arrangiamenti e nei testi.\nL'album di debutto, \"Kingdom Come\", fu registrato agli studio Vantone con Nick Masse come tecnico e Jim Cretecos come co-produttore di Appel. Il mixing e l'aggiunta di alcune tracce vennero fatti all'Electric Lady Studios con il tecnico Eddie Kramer, meglio conosciuto per lavori con Jimi Hendrix. A detta di Appel i Pink Floyd ebbero l'opportunit\u00e0 di ascoltare i Sir Lord Baltimore durante queste sessioni, e ne rimasero impressionati pi\u00f9 volte.\nRilasciato da Mercury Records nel 1970, \"Kingdom Come\" contiene suoni hard rock con ritmi incalzanti e alti livelli di distorsione per chitarra (in certi casi anche per il basso), con uso estensivo di effetti multi-traccia in post-produzione per migliorare il sound della chitarra. Anche se questo stile sarebbe diventato popolare negli anni successivi, era considerabilmente differente dalla maggior parte della musica rock dell'epoca.\nTra il 19 e il 20 febbraio, i Sir Lord Baltimore suonarono al Fillmore East di New York assieme alla J. Geils Band e i Black Sabbath, come parte del successivo tour \"Paranoid\". I Sir Lord Baltimore suonarono in altre date in questo tour). Una loro foto usata nei programmi del Fillmore East fu successivamente usata anche come copertina del loro album del 2006 dopo la reunion, \"Sir Lord Baltimore III Raw\".\nNel maggio del 1971 Mike Saunders scrisse una recensione molto positiva di \"Kingdom Come\" per \"Creem\". Degna di nota era l'affermazione di Saunders secondo cui \"... i Sir Lord Baltimore sembra abbiano messo gi\u00f9 tutti i migliori trucchi del libro dell'heay metal\", uno dei primi usi stampati del termine \"heavy metal\" per riferirsi a un genere musicale. Alcuni hanno citato questa recensione affermando contenesse il primo uso documentato del termine \"heavy metal\" riferito ad uno stile musicale; la verit\u00e0 \u00e8 che il medesimo giornalista us\u00f2 il termine recensendo l'album \"Humble Pie\" sulla rivista Rolling Stone sei mesi prima.\nRilasciato nel 1971, sempre con l'etichetta Mercury, il secondo album \"Sir Lord Baltimore\" segn\u00f2 un cambio di direzione: mancavano i cambi di ritmo frenetici presenti in \"Kingdom Come\" e dava spazio a tempi che ricordano pi\u00f9 la musica hard rock. Per questo album i Sir Lord Baltimore diventarono un quartetto con il fratello di Louis Dambra, Joey, come secondo chitarrista. In \"Sir Lord Baltimore\" il brano \"Where Are We Going\" sembra la registrazione di un concerto dal vivo, brano che invece fu registrato ai Mercury Studios. Il produttore pens\u00f2 che fosse una buona idea includere un pezzo dal vivo.\nLa loro carriera inizi\u00f2 un periodo di declino dopo la pubblicazione di \"Sir Lord Baltimore\", e la Mercury poco dopo interruppe i contatti. Il gruppo ha pubblicamente dato la colpa alle droghe per la loro iniziale discesa, oltre alle scarse vendite e alle royalty non pagate. Tuttavia i Sir Lord Baltimore a met\u00e0 degli anni sessanta iniziarono a lavorare al loro terzo album, mai concluso; originariamente programmato per uscire nel 1976, la musica scritta per questo album in cantiere fu poi usata nel disco della reunion \"Sir Lord Baltimore III Raw\".\nNel 1994, \"Kingdom Come\" e \"Sir Lord Baltimore\" furono ripubblicati come singolo compact disc, \"Kingdom Come/Sir Lord Baltimore\", con l'etichetta PolyGram. Tuttavia, la lista delle canzoni del CD non rispetta quella dei singoli album consecutivi. \"Kingdom Come\" invece fu ripubblicato, separatamente, in formato digitale nel 2007, questa volta con l'etichetta Anthology Recordings.\nReunion e fine del gruppo.\nUna trentina d'anni dopo lo scioglimento del gruppo, Garner e Dambra si riunirono per registrare e distribuire autonomamente un nuovo album dei Sir Lord Baltimore, \"Sir Lord Baltimore III Raw\". Garner produsse l'album, rilasciato sotto l'etichetta \"JG Records\" nel luglio del 2006 e disponibile solo per ordinazione via email scrivendo direttamente alla voce dei Sir Lord Baltimore. La maggior parte delle registrazioni del basso, nell'album, furono eseguite da Tony Franklin, con Anthony Guido alla chitarra e Sam Powell al basso come musicisti ospiti. Anche se la musica dell'album fu originariamente scritta per il rilascio del 1976, poi non avvenuto, i testi furono modificati, mostrando la nuova visione cristiana del gruppo.\nNel 2007, Garner e Janne Stark, chitarrista svedese (precedentemente nei gruppi Overdrive e Locomotive Breath) hanno registrato una nuova versione di \"Woman Tamer\" dal secondo album dei Sir Lord Baltimore. Nel marzo del 2008, fu annunciato che Garner e Stark, con un bassista selezionato, avrebbero fatto un'apparizione allo Sweden Rock Festival nel giugno 2008, ma a causa di uno scarso compenso e altre circostanze non si esibirono. Dambra fece anche il pastore, assistendo le famiglie dei senzatetto a Los Angeles, in California.\nJohn Garner (nato John Guarneri il 2 febbraio 1952 a Brooklyn, New York) mor\u00ec il 5 dicembre 2015 all'et\u00e0 di 63 anni, di insufficienza epatica. Terminando definitivamente la storia dei Sir Lord Baltimore."}
{"id": "1981995", "revid": "968255", "url": "https://it.wikipedia.org/wiki?curid=1981995", "title": "Protocollo di Kyoto", "text": "Il protocollo di Kyoto \u00e8 un trattato internazionale in materia ambientale riguardante il surriscaldamento globale, pubblicato l'11 dicembre 1997 nella citt\u00e0 giapponese di Kyoto in occasione della Conferenza delle parti \"COP\u00a03\" della Convenzione quadro delle Nazioni Unite sui cambiamenti climatici (UNFCCC).\nIl trattato \u00e8 entrato in vigore il 16 febbraio 2005, dopo la ratifica da parte della Russia. A marzo 2013 gli Stati che hanno aderito e ratificato il protocollo sono 191, in aggiunta all'Unione Europea. Il 16 marzo 2007 si \u00e8 celebrato l'anniversario del secondo anno di adesione al protocollo di Kyoto, e lo stesso anno ricorre il decennale dalla sua stesura. Con l'accordo di Doha, l'estensione del protocollo \u00e8 stata prolungata dal 2012 al 2020, con ulteriori obiettivi di taglio delle emissioni serra.\nPremessa.\nL'idea che le attivit\u00e0 umane siano probabilmente responsabili della maggior parte dell'incremento della temperatura globale (\"riscaldamento globale\") avvenuto dalla met\u00e0 del XX secolo rispecchia l'attuale pensiero scientifico. Ci si aspetta che il riscaldamento causato dall'uomo continui per tutto il XXI secolo e oltre.\nL'Intergovernmental Panel on Climate Change (IPCC, 2007) ha stilato delle proiezioni su come potrebbe essere il futuro incremento della temperatura globale. Le proiezioni dell'IPCC sono stilate assumendo che non ci sia nessuno sforzo per la riduzione dell'emissione di gas serra e coprono un periodo che va dall'inizio del XXI secolo fino alla fine del XXI secolo. Sulla base del giudizio di esperti, l'IPCC ha stimato una probabilit\u00e0 del 66% di un aumento delle temperature compreso fra 1,1 e 6,4\u00a0\u00b0C.\nLa variabilit\u00e0 delle proiezioni \u00e8 dovuta in parte a diverse proiezioni relative alle future emissioni di gas serra. Scenari differenti sono basati su differenti possibili sviluppi sociali ed economici (ad esempio crescita economica, sviluppi demografici e politiche energetiche) che potrebbero influenzare le future emissioni di gas serra. Riflette inoltre le incertezze sugli effetti sul clima delle emissioni passate e future.\nCronologia.\nDurante la conferenza dell'ONU sull'ambiente e lo sviluppo che si \u00e8 tenuta a Rio de Janeiro nel 1992 (Summit della Terra) viene stilata la Convenzione quadro delle Nazioni Unite sui cambiamenti climatici (UNFCCC).\n1995 I partecipanti all'UNFCCC si incontrano a Berlino (COP1) per definire i principali obiettivi riguardo alle emissioni.\n1997 A dicembre gli aderenti definiscono il protocollo di Kyoto a Kyoto, in Giappone, dove si accordano in linea generale sugli obiettivi di emissioni.\n2004 Russia e Canada ratificarono il Protocollo di Kyoto all'UNFCCC e il trattato entra in vigore il 16 febbraio 2005.\n2011 Il Canada \u00e8 la prima nazione a uscire dal Protocollo.\n2012 Il 31 dicembre 2012 \u00e8 scaduto il primo periodo di impegno previsto dal protocollo.\nTermini e condizioni.\nIl trattato prevede l'obbligo di operare una riduzione delle emissioni di elementi di inquinamento (diossido di carbonio e altri cinque gas serra, ovvero metano, ossido di azoto, idrofluorocarburi, perfluorocarburi ed esafluoruro di zolfo) in una misura non inferiore all'8,65% rispetto alle emissioni registrate nel 1990 \u2013 considerato come anno base\u00a0\u2013 nel periodo 2008-2012. \nPremesso che l'atmosfera terrestre contiene 3 milioni di megatonnellate (Mt) di CO\u2082, il protocollo prevede che i Paesi industrializzati riducano del 5% le proprie emissioni di questi gas. Le attivit\u00e0 umane immettono Mt di CO\u2082 all'anno, di cui dai Paesi industrializzati e da quelli in via di sviluppo; per cui, con il protocollo di Kyoto, se ne dovrebbero immettere ogni anno anzich\u00e9 , su un totale di 3 milioni.\n, 175 Paesi e un'organizzazione di integrazione economica regionale (EEC) hanno ratificato il protocollo o hanno avviato le procedure per la ratifica. Questi Paesi contribuiscono per il 61,6% alle emissioni globali di gas serra.\nIl protocollo di Kyoto prevede inoltre, per i Paesi aderenti, la possibilit\u00e0 di servirsi di un sistema di meccanismi flessibili per l'acquisizione di crediti di emissioni:\nIl protocollo di Kyoto prevede il ricorso a meccanismi di mercato, i cosiddetti Meccanismi Flessibili tra cui il principale \u00e8 il Meccanismo di Sviluppo Pulito. L'obiettivo dei Meccanismi Flessibili \u00e8 di ridurre le emissioni al costo minimo possibile; in altre parole, a massimizzare le riduzioni ottenibili a parit\u00e0 di investimento.\nPerch\u00e9 il trattato potesse entrare in vigore, si richiedeva che fosse ratificato da non meno di 55 stati firmatari e che gli stati che lo avessero ratificato producessero almeno il 55% delle emissioni inquinanti; quest'ultima condizione \u00e8 stata raggiunta solo nel novembre del 2004, quando anche la Russia ha perfezionato la sua adesione.\nAdesione al protocollo.\nNel novembre 2001 si tenne la Conferenza di Marrakech, settima sessione della Conferenza delle Parti. In questa sede, 40 Paesi sottoscrissero il protocollo di Kyoto. Due anni dopo, pi\u00f9 di 120 Paesi avevano aderito al trattato, fino all'adesione e ratifica della Russia nel 2004, considerata importante poich\u00e9 questo paese produce da solo il 17,6% delle emissioni. I Paesi in via di sviluppo, al fine di non ostacolare la loro crescita economica frapponendovi oneri per essi particolarmente gravosi, non sono stati invitati a ridurre le loro emissioni.\nEuropa.\nL'Unione europea \u00e8 la principale sostenitrice internazionale, poich\u00e9 essendo a un livello economico molto alto cerca il pi\u00f9 possibile di sostenere questo protocollo.\nItalia.\nIl 16 marzo 2012 \u00e8 stato attuato da Corrado Clini il \"Fondo rotativo per Kyoto\" da 600 milioni di euro per finanziare, con tassi agevolati di interesse, gli investimenti in efficienza energetica, le energie rinnovabili, le tecnologie di cogenerazione e trigenerazione. Il fondo era stato istituito dalla finanziaria 2007 del governo Prodi II, ministri Alfonso Pecoraro Scanio e Pier Luigi Bersani. Grazie all'iniziativa, secondo i dati ufficiali diffusi a fine 2012, nell'anno \u00absono stati finanziati 588 progetti proposti da caserme, ospedali, amministrazioni locali, scuole, musei e poli industriali per complessivi 330 milioni di euro per migliorare l'efficienza energetica degli edifici pubblici\u00bb.\nStati Uniti.\nTra i Paesi non aderenti figurano gli USA, i responsabili nel 1990 del 22,59% del totale delle emissioni di diossido di carbonio. In principio, il presidente Bill Clinton, incoraggiato dal vice Al Gore aveva firmato il protocollo durante gli ultimi mesi del suo mandato, ma George W. Bush, poco tempo dopo il suo insediamento alla Casa Bianca, ritir\u00f2 l'adesione inizialmente sottoscritta e promessa in campagna elettorale. Alcuni Stati e grandi municipalit\u00e0 americane, come Chicago e Los Angeles, stanno studiando la possibilit\u00e0 di emettere provvedimenti che permettano a livello locale di applicare il trattato. Anche se il provvedimento riguardasse solo una parte del paese, non sarebbe un evento insignificante: regioni come il New England, da sole, producono tanto diossido di carbonio quanto un grande paese industrializzato europeo come la Francia.\nAltri Stati.\nAltri stati in via di sviluppo non sono tenuti a ridurre le emissioni di gas. L'Australia, che aveva firmato ma non ratificato il protocollo, lo ha ratificato il 2 dicembre\u00a02007. L'India e la Cina, che hanno ratificato il protocollo, non sono tenute a ridurre le emissioni di anidride carbonica nel quadro del presente accordo. Cina, India e altri Paesi in via di sviluppo non hanno aderito agli obblighi del protocollo di Kyoto perch\u00e9 non sono stati tra i primi responsabili delle emissioni di gas serra, anche se il loro pi\u00f9 recente periodo di industrializzazione sta aggravando oggi il cambiamento climatico."}
{"id": "1981997", "revid": "22475", "url": "https://it.wikipedia.org/wiki?curid=1981997", "title": "Dolby Theatre", "text": "Il Dolby Theatre (gi\u00e0 Kodak Theatre) \u00e8 un teatro situato a Hollywood (Los Angeles), in California, all'interno del complesso commerciale Hollywood and Highland. Progettato dall'architetto David Rockwell e dal gruppo Rockwell Group, il teatro \u00e8 stato inaugurato il 9 novembre 2001, e dall'anno successivo ospita la cerimonia di assegnazione degli Academy Awards, la cosiddetta notte degli Oscar.\nIl teatro \u00e8 stato sponsorizzato dalla societ\u00e0 Eastman Kodak, che ha pagato 75 milioni di dollari per avere il suo nome associato con l'edificio. \u00c8 di propriet\u00e0 CIM Group. Il Kodak Theatre \u00e8 pi\u00f9 comunemente usato per il pubblico per eventi culturali come concerti, spettacoli, e performance. \u00c8 comunque utilizzato occasionalmente per scopi privati come matrimoni e cerimonie varie. Il teatro ha ospitato la cerimonia per incoronare Miss USA due volte, nel 2004 e nel 2007. Il 15 settembre 2009 ci fu un concerto del tenore italiano Andrea Bocelli.\nA causa della crisi che ha colpito la societ\u00e0 Eastman Kodak, nel febbraio 2012 viene dichiarata la cessazione della sponsorizzazione del teatro con la conseguente possibilit\u00e0 di cambio del nome."}
{"id": "1981998", "revid": "541053", "url": "https://it.wikipedia.org/wiki?curid=1981998", "title": "Calendario sexy", "text": "Il calendario sexy \u00e8 un calendario annuale cartaceo, le cui pagine riportano, oltre alle date, foto di persone in pose ammiccanti, nude o in abiti particolarmente succinti.\nNel mondo.\nInizialmente questo tipo di calendari rientrava, soprattutto nel mondo statunitense, nell'uso da parte di molte aziende o attivit\u00e0 di regalare alla propria clientela gadget pubblicitari illustrati con foto o immagini di Pin-up, pi\u00f9 o meno svestite.\nIn Italia.\nIn Italia, con il passare del tempo, alcuni di questi calendari si imposero come fenomeni di costume e oggetti di collezionismo, come il \"Calendario Pirelli\", mentre in altri casi divennero un importante mezzo pubblicitario, sia per riviste che puntavano all'aumento di vendite dovuto a testimonial di richiamo (la show girl all'apice della notoriet\u00e0, la cantante famosa, ecc.), sia per personaggi dello spettacolo emergenti che aspiravano a maggior fama o per rilanciare personaggi gi\u00e0 affermati, ma in una fase statica della loro carriera artistica. Uno dei casi pi\u00f9 significativi di calendario-gadget in Italia fu quello di Valeria Marini per il calendario 1995 realizzato per l'azienda petrolifera IP, della quale era testimonial. And\u00f2 esaurito in oltre un milione di copie, tanto che fu chiamata a realizzarne un altro anche per il 1996, nel quale fu fotografata da Helmut Newton e raggiunse la tiratura record di tre milioni di copie.\nAi calendari contenenti foto di playmate e modelle allegati a riviste erotiche tradizionali come \"Playboy\" e \"Playmen\", si affiancarono negli anni ottanta calendari contenenti foto (sexy, ma non sempre di nudo) di personaggi dello spettacolo (soprattutto da parte di \"Playmen\" ed \"Excelsior\"). Nel decennio successivo questa usanza si and\u00f2 diffondendo anche tra le altre tipologie di riviste e vide un vero e proprio boom di questo tipo di calendari realizzati.\nDopo il successo di vendite ( copie) del calendario di \"Max\" per l'anno 2000 con le immagini di Sabrina Ferilli, al quale venne dato grande risalto anche dai media generalisti, \"fare un calendario\" divenne quasi un passaggio obbligato per le show girl affermate o aspiranti tali, con alterne fortune editoriali. La rivista \"Max\" inizi\u00f2 a pubblicare anche calendari con protagonisti maschili, puntando a conquistare anche il pubblico femminile. In alcuni casi il calendario sexy \u00e8 divenuto prodotto autonomo, non pi\u00f9 allegato a una rivista o distribuito come gadget di un'azienda, a volte autoprodotto dalla stessa protagonista. Anche riviste \"impegnate\", come Panorama (con Luisa Corna) e Capital (con Emanuela Folliero arriv\u00f2 a copie) nel 2003 abbinarono calendari sexy.\nTra i maggiori successi, per quello che riguarda i calendari non autoprodotti, si ricordano i calendari di Alessia Marcuzzi per il 2001, di Anna Falchi per il 2002, di Elisabetta Canalis per il 2003, di A\u00edda Y\u00e9spica per il 2004, di Valeria Marini per il 2005, di Ainett Stephens per il 2006, Elisabetta Gregoraci per il 2007 e Maddalena Corvaglia per il 2008.\nTra le protagoniste di calendari si annoverano anche sportive come la pallavolista Francesca Piccinini (Men's Health, 2004) e la paracadutista Roberta Mancino (Max, 2009). Alcuni calendari sono stati realizzati con la partecipazione di diverse atlete, in alcuni casi per raccogliere fondi per sostenere l'attivit\u00e0 sportiva: tra questi calendari collettivi ci sono quello delle nazionali australiane di calcio per il 2000, quello delle giocatrici dell'Hockey Club Mori '85 per il 2001 (vincitore del sondaggio del Corriere della Sera per il pi\u00f9 bel calendario dell'anno), quello delle rugbiste canadesi (tra le quali Barbara Mervin) per il 2009-10, quello delle triatlete tedesche e austriache per il 2011.\nNon mancano i calendari di successo con foto di nudo maschile, come quelli di Raoul Bova per il 2000, di Alessandro Gassmann per il 2001, di Gabriel Garko per il 2002, di Walter Nudo per il 2004 e di Costantino Vitagliano per il 2005."}
{"id": "1982032", "revid": "830939", "url": "https://it.wikipedia.org/wiki?curid=1982032", "title": "Marcello (artista)", "text": "Biografia.\n1836: Ad\u00e9la\u00efde Nathalie Marie Hedwige Philippine d'Affry nasce il 6 luglio a Friburgo, figlia maggiore del conte Louis d'Affry (1810-1841) e di Lucie de Maillardoz (1816-1897). Il nonno materno \u00e8 il marchese Philippe de Maillardoz. La carriera militare \u00e8 l'ambito in cui per tradizione si distinguono gli esponenti maschili della famiglia d'Affry. Louis d'Affry (1743-1810), bisnonno di Ad\u00e8le, \u00e8 stato il primo Landamano della Svizzera.\n1839: Nasce la sorella minore, C\u00e9cile Marie Philippine Caroline (1839-1911).\n1841: Il padre muore il 26 giugno. Ad\u00e8le e la sorella C\u00e9cile crescono con la madre. La loro vita si divide tra Friburgo e Givisiez nei mesi estivi, tra Nizza e l'Italia durante l'inverno.\n1853-54: Ad\u00e8le d'Affry riceve l'educazione classica delle ragazze di buona famiglia; segue, tra le altre, le lezioni di disegno e di acquerello del pittore Joseph Auguste Dietrich (1821-1863). In questi anni frequenta per la prima volta un corso di modellato nell'atelier romano dello scultore svizzero Heinrich Max Imhof (1795-1869).\n1856: Il 5 aprile, a Roma, Ad\u00e8le sposa Carlo Colonna (1825-1856). Il mese successivo il marito \u00e8 insignito del titolo di duca di Castiglione Altibrandi. L'unione \u00e8 per\u00f2 di breve durata: il 18 dicembre, a Parigi, Carlo Colonna muore improvvisamente di febbre tifoidea.\n1857: Ad\u00e8le \u00e8 costretta a rientrare a Roma per risolvere le controversie successorie che la oppongono alla famiglia Colonna. La duchessa trova ospitalit\u00e0 nel convento delle Dame del Sacro Cuore a Trinit\u00e0 dei Monti. In questo periodo comincia a manifestarsi la sua vocazione artistica. Riprende le lezioni nell'atelier di Imhof, visita numerose chiese, ammira le opere dell'antichit\u00e0 classica e di Michelangelo; in autunno modella il busto del defunto marito. A questa prima scultura segue presto un autoritratto.\n1859: Ad\u00e8le si trasferisce a Parigi e prende in affitto un appartamento presso L\u00e9on Riesener (1808-1878), cugino di Eug\u00e8ne Delacroix, al numero 1 di rue Bayard. Pierre Andrieu (1821-1892), amico dei Riesener e assistente di Delacroix, l'aiuta ad affrescare la sala da pranzo e il laboratorio. La duchessa inizia a frequentare l'alta societ\u00e0 del Secondo Impero. Accompagna la sorella C\u00e9cile fino al matrimonio di quest'ultima, celebrato il 29 ottobre, con il barone Moritz von Ottenfels-Gschwind (1820-1907), un diplomatico austriaco. Il rango di Ad\u00e8le la porta a frequentare i salotti legittimisti del faubourg Saint-Germain e il suo gusto a preferire quello della contessa de Circourt. La bella duchessa stringe legami di amicizia che dureranno negli anni, tra cui quello con Adolphe Thiers (1797-1877). Padre Gratry (1805-1872) diventa la sua guida spirituale.\n1860: Ad\u00e8le lavora alla sua prima composizione, \"La bella Elena\". Al Mus\u00e9um national d'histoire naturelle studia gli animali e la loro rappresentazione con lo scultore Antoine-Louis Barye (1795-1875): si esercita con passione dal vero e nella copia di opere classiche, senza trascurare gli aspetti pi\u00f9 tecnici e faticosi della scultura. L'impetuoso Jean-Baptiste Auguste Cl\u00e9singer (1814-1883) segue da vicino i suoi progressi. A dicembre inizia a frequentare con molta discrezione le lezioni di anatomia del professor Sappey nel seminterrato della scuola pratica di medicina. Gioved\u00ec 6 settembre, durante una cena dai Barbier, Ad\u00e8le fa la conoscenza di Eug\u00e8ne Delacroix (1798-1863). Si manifestano in lei i primi sintomi della tisi, la malattia che la porter\u00e0 alla morte.\n1861: La sua domanda di ammissione all'\u00c9cole des Beaux-Arts viene respinta. Tornata a Roma, Ad\u00e8le visita Villa Medici, dove ha modo di ammirare il gruppo scultoreo di \"Ugolino e i suoi figli\", al quale sta lavorando il giovane Jean-Baptiste Carpeaux (1827-1875). L'amicizia tra i due artisti si interromper\u00e0 solo alla morte dello scultore.\n1863: Dopo molte esitazioni, Ad\u00e8le decide di esporre al Salon di Parigi con lo pseudonimo di Marcello. Presenta tre busti: \"Bianca Cappello\", \"il Ritratto del conte G. de N\u2026[icola\u00ff]\" e \"il Ritratto della Duchessa di San C\u2026[esario]\", un'opera in cera. Il grande successo riscosso dalla sua \"Bianca\" suscita l'attenzione dell'imperatrice Eugenia, che la invita a partecipare a uno dei celebri luned\u00ec delle Tuileries. Ad\u00e8le \u00e8 ammessa a corte e frequenta Napoleone III (1808-1873), per il quale nutre grande ammirazione.\n1864: Nel mese di febbraio Marcello ospita Jean-Baptiste Carpeaux a Givisiez, ma respinge la proposta di matrimonio presentata dalla madre dello scultore. Alle preoccupazioni artistiche si aggiungono quelle legate al rango di duchessa e ai doveri di rappresentanza. Riceve un invito alle \u00abserie di Compi\u00e8gne\u00bb. Andrieu partecipa a nome suo all'asta che segue la morte di Delacroix e acquista per lei tre schizzi.\n1865: Marcello espone al \"Salon\" il busto in marmo della \"Gorgone\". Il 2 agosto riceve la commissione ufficiale per un ritratto dell'imperatrice Eugenia, opera destinata a decorare la sala del trono dell'H\u00f4tel de Ville di Parigi. Di questo busto Marcello produrr\u00e0 quattro diverse versioni.\n1866: Nei mesi di giugno e luglio Ad\u00e8le \u00e8 a Londra, per sincerarsi di persona dell'accoglienza riservata al busto in bronzo della \"Gorgone\", esposto alla Royal Academy. L'ammirazione per la regina Maria Antonietta, che condivide con l'imperatrice Eugenia, la induce a realizzare i busti di \"Maria Antonietta a Versailles\" e di \"Maria Antonietta al Tempio\", che presenta al \"Salon\" di Parigi nel mese di maggio. A novembre, il busto dell'imperatrice viene aspramente criticato e respinto dalla Commissione delle belle arti della Citt\u00e0 di Parigi; Ad\u00e8le ne \u00e8 indignata. Teme di essere caduta in disgrazia agli occhi di Eugenia. La questione avr\u00e0 lieto fine \u2013 il prefetto Haussmann decider\u00e0 infatti di accettare il busto \u2013 ma la getta in uno stato di prostrazione.\n1867: All'Esposizione universale, nella sala dello Stato Pontificio, Marcello espone otto delle opere commissionate dall'imperatore Napoleone III per i giardini di Compi\u00e8gne: tra di esse figura l\u2019\"Ecate\". Nei mesi di maggio e giugno visita l'Austria, la Germania e l'Ungheria in compagnia della madre. A Budapest le due donne assistono all'incoronazione dell'imperatrice Elisabetta (1837-1898) della quale, al suo ritorno a Parigi, Marcello realizzer\u00e0 un piccolo busto in marmo.\n1868: Tra marzo e agosto la duchessa visita l'Italia settentrionale e si ferma a Roma. Durante un soggiorno di cura a Cauterets, nei Pirenei, attraversa la frontiera e si reca in Spagna, dove si trova coinvolta suo malgrado in un'insurrezione. Nonostante la situazione sia piuttosto pericolosa, decide di rimanere a Madrid, dove lavora al fianco dei suoi amici, i pittori Henri Regnault (1843-1871) e Georges Clairin (1843-1919). Nella capitale spagnola conosce il generale rivoluzionario Milans del Bosch e ne modella un busto. Le lettere di raccomandazione di Prosper M\u00e9rim\u00e9e (1803-1870) le aprono le porte del Prado dove ammira in particolare le opere di Vel\u00e1zquez.\n1869: Di ritorno a Roma, Marcello invia a Parigi il busto della \"Baccante stanca\", destinato al \"Salon\". Nell'atelier di \u00abpapa Giulio\u00bb realizza \"La Pizia\", il suo capolavoro, che Charles Garnier (1825-1898) acquister\u00e0 per abbellire la nuova \"Op\u00e9ra\". Dato che per la realizzazione della statua ha dovuto far fronte a molte difficolt\u00e0 tecniche, pensa di abbandonare la scultura \u2013 attivit\u00e0 che richiede molto impegno dal punto di vista materiale \u2013 per dedicarsi alla pittura. Studia disegno a Villa Medici con Ernest H\u00e9bert (1817-1908) e condivide la passione per la musica con i compositori Charles Gounod (1818-1893) e Franz Liszt (1811-1886). Pratica la pittura anche nell'atelier dell'artista Mariano Fortuny i Marsal (1838-1874), dove conosce Eduardo Rosales (1836-1873).\n1870-71: Al Salon del 1870 Marcello presenta \"La Pizia\" in bronzo e il busto del \"Capo abissino\". Si rifugia in Svizzera durante la guerra e la Comune. Indebolita dalla malattia e dagli sforzi che le causa l'attivit\u00e0 di scultrice, lavora nell'atelier ginevrino del pittore Alfred van Muyden.\n1872: Di ritorno a Parigi, Ad\u00e8le prosegue gli studi di pittura con L\u00e9on Bonnat.\n1873: Profondamente turbata dalla morte di Napoleone III, la duchessa si reca a Chislehurst, in Inghilterra, per porgere le condoglianze all'imperatrice Eugenia e al principe imperiale. Marcello intende debuttare al Salon come pittrice, presentando il Ritratto di madame de Tallenay, ma alla fine cambia idea. I cinque busti presentati all'Esposizione universale di Vienna\u00a0\u2013 il \"Capo abissino\", \"Bianca Cappello\", le due versioni di \"Maria Antonietta\" e \"la Pizia\" \u2013 le valgono il conferimento di una medaglia.\n1874: Invia al \"Salon\" un dipinto di grandi dimensioni, \"La Congiura di Fiesco\". Il rifiuto dell'opera oppostole dalla giuria la ferisce profondamente.\n1875: La duchessa esegue il ritratto di \"Berthe Morisot\", ma rifiuta di farsi ritrarre a sua volta da\nManet. Posa invece per l'amico pittore \u00c9douard Blanchard (1844-1879). Al \"Salon\" presenta \"Redemptor mundi\", \"Febe\" e \"La bella romana\". All'inaugurazione dell\u2019\"Op\u00e9ra\", il 5 gennaio, il pubblico e la critica accolgono con grande favore \"La Pizia\"; sorpresa, Marcello se ne rallegra.\n1876: Da Friburgo, dove risiede da gennaio, Marcello parte per un nuovo viaggio in Italia, con tappe a Firenze, Orvieto, Roma, Bologna, Ferrara, Ravenna, Padova, Venezia, Verona e Milano. Il direttore della Galleria degli Uffizi le commissiona il suo ritratto. Il busto de \"La baronessa di Keffenbrinck\", presentato al \"Salon\" nello stesso anno, le vale una semplice menzione d'onore che Marcello riceve con amarezza.\n1877: Spossata dalla tosse e dai dolori articolari, Ad\u00e8le cerca sollievo nel sole del Midi; su consiglio dei medici, trascorre il mese di dicembre in Italia.\n1878: La duchessa si sposta di frequente tra Napoli, la Svizzera e Parigi, alla ricerca del clima ideale per calmare le continue emottisi. Il 2 gennaio redige una seconda versione del testamento in cui elenca le sculture che lascer\u00e0 in eredit\u00e0 allo Stato di Friburgo, a condizione che sia fondato un museo dedicato alla sua opera.\n1879: Si stabilisce a Castellammare di Stabia: oltre a disegnare freneticamente, Ad\u00e8le riordina le sue carte e attende alla redazione delle \"M\u00e9moires\", che rimarranno incompiute. Muore, stroncata dalla tubercolosi, il 16 luglio.\nOmaggi.\nNel 1963 \u00e8 fondata a Friburgo la Fondazione Marcello, il cui scopo \u00e8 la conservazione e la promozione della memoria e delle opere di Marcello."}
{"id": "1982043", "revid": "38120", "url": "https://it.wikipedia.org/wiki?curid=1982043", "title": "No Shoestrings On Louise", "text": ""}
{"id": "1982049", "revid": "88740", "url": "https://it.wikipedia.org/wiki?curid=1982049", "title": "Georgia Dome", "text": "Il Georgia Dome \u00e8 stato uno stadio coperto situato ad Atlanta, Georgia. Dal 1992 al 2016 ha ospitato le partite degli Atlanta Falcons della NFL. Tra il 1997 e il 1999 ospitava anche gli Atlanta Hawks della NBA, durante la costruzione della Philips Arena.\n\u00c8 stato demolito il 20 novembre 2017.\nStoria.\nDurante le Olimpiadi Estive del 1996 lo stadio ha ospitato partite di basket, pallamano ed eventi di ginnastica.\nSi sono svolti qui il Super Bowl XXVIII nel 1994 e il Super Bowl XXXIV del 2000.\nWCW Nitro (6/7/1998).\nIl 6 luglio 1998 si svolse uno dei pi\u00f9 imponenti show di wrestling trasmessi \"live\" su una TV via cavo davanti a 110\u00a0000 spettatori. Si tratt\u00f2 di WCW Monday Nitro dove nel \"main event\" Goldberg sconfisse Hulk Hogan conquistando il WCW World Heavyweight Championship. Inoltre l'evento fu irradiato dalla pay TV TNT ed ebbe un indice d'ascolto di 5.6. Questa edizione di Nitro garant\u00ec alla WCW la vittoria dei \"rating\" per il 1998, l'ultimo anno di gloria prima del declino.\nWrestlemania XXVII.\nIl 3 aprile 2011 il Georgia Dome ha ospitato la ventisettesima edizione di Wrestlemania l'evento pi\u00f9 importante di tutta l'annata della WWE."}
{"id": "1982052", "revid": "302644", "url": "https://it.wikipedia.org/wiki?curid=1982052", "title": "Calendari sexy", "text": ""}
{"id": "1982065", "revid": "18970500", "url": "https://it.wikipedia.org/wiki?curid=1982065", "title": "Principio di liskov", "text": ""}
{"id": "1982066", "revid": "486946", "url": "https://it.wikipedia.org/wiki?curid=1982066", "title": "Ashley Graham", "text": ""}
{"id": "1982072", "revid": "767487", "url": "https://it.wikipedia.org/wiki?curid=1982072", "title": "B\u00fcraburg", "text": "B\u00fcraburg \u00e8 una collina tedesca di importanza storica che domina il fiume Eder nei pressi di Fritzlar, in Assia settentrionale.\nStoria.\nNel 723 il missionario anglosassone Wynfrith, in seguito divenuto san Bonifacio, apostolo dei Germani, arriv\u00f2 in questa zona in missione con l'intento di convertire le trib\u00f9 germaniche settentrionali e centrali al Cristianesimo, rendendo B\u00fcraburg, che allora era un insediamento fortificato franco, sua sede temporanea. Nel tentativo di dimostrare la superiorit\u00e0 del Dio cristiano rispetto a quelli germanici, lui ed i suoi seguaci abbatterono una quercia sacra dedicata a Thor dalla trib\u00f9 locale dei Catti. Quando Thor fall\u00ec nello scagliare un fulmine contro Bonifacio, dopo aver atteso a sufficienza, le popolazioni barbare accettarono di ricevere il battesimo. Questo evento segn\u00f2 l'inizio della cristianizzazione dei Germani. \nUsando il legno della quercia, Bonifacio eresse una piccola cappella in un luogo nei pressi di Fritzlar, che divenne un importante centro religioso, intellettuale e commerciale. In seguito (742) Bonifacio elev\u00f2 B\u00fcraburg al ruolo di vescovado, il primo in Germania ad est del Limes germanico-retico, ma in seguito alla morte del primo ed unico vescovo, Witta, nel 748 il vescovado venne accorpato con quello di Lullus, successore di Bonifacio quale vescovo di Magonza. Tra il 747 ed il 786 B\u00fcraburg venne amministrata da un vescovo ausiliare, Meginoz, ma il suo posto non venne preso da nessuno dopo la sua morte.\nGli scavi effettuati hanno portato alla luce grandi fortificazioni del VII ed VIII secolo sulla cima della collina, resti di un importante insediamento sul confine dei territori dei Franchi e dei Sassoni. Durante le guerre sassoni di Carlo Magno, venne usata dai Franchi come base fortificata, ma con la conclusiva resa dei Sassoni dell'804 perse la sua importanza militare. Attualmente in questo luogo si trova una piccola chiesa parrocchiale, contenente parte della chiesa originale."}
{"id": "1982073", "revid": "287204", "url": "https://it.wikipedia.org/wiki?curid=1982073", "title": "Buraburg", "text": ""}
{"id": "1982075", "revid": "287204", "url": "https://it.wikipedia.org/wiki?curid=1982075", "title": "Wish (album)", "text": ""}
{"id": "1982078", "revid": "647919", "url": "https://it.wikipedia.org/wiki?curid=1982078", "title": "Chiesa di San Giovanni in Sinis", "text": ""}
{"id": "1982091", "revid": "122246", "url": "https://it.wikipedia.org/wiki?curid=1982091", "title": "Nazionale di pallavolo femminile del Per\u00f9", "text": "La nazionale di pallavolo femminile del Per\u00f9 \u00e8 una squadra sudamericana composta dalle migliori giocatrici di pallavolo del Per\u00f9 ed \u00e8 posta sotto l'egida della Federazione pallavolistica del Per\u00f9.\nRosa.\nSegue la rosa delle giocatrici convocate per il campionato sudamericano 2021."}
{"id": "1982101", "revid": "219110", "url": "https://it.wikipedia.org/wiki?curid=1982101", "title": "SlotMusic", "text": "SlotMusic \u00e8 un marchio di scheda microSD ideata da SanDisk con canzoni in formato mp3 precaricate e senza DRM.\nStoria.\nIl nuovo dispositivo \u00e8 stato immesso sul mercato statunitense a fine 2008, con un prezzo compreso tra i 7 e i 10 dollari, e nel 2009 su quello europeo. I distributori in USA attualmente sono: BestBuy e Wal-Mart.\nCritiche.\nIl New York Times, GigaOm e TechCrunch ne hanno criticato l'avvento come fallimentare o anacronistico dovuto al fatto che le persone usufruiscono di musica sempre meno da un supporto ma via streaming."}
{"id": "1982102", "revid": "767487", "url": "https://it.wikipedia.org/wiki?curid=1982102", "title": "Pitoma\u010da", "text": " Pitoma\u010da \u00e8 un comune della Croazia di 10.465 abitanti della regione di Virovitica e della Podravina."}
{"id": "1982105", "revid": "767487", "url": "https://it.wikipedia.org/wiki?curid=1982105", "title": "Sopje", "text": " Sopje \u00e8 un comune della Croazia di 2.750 abitanti della regione di Virovitica e della Podravina."}
{"id": "1982106", "revid": "767487", "url": "https://it.wikipedia.org/wiki?curid=1982106", "title": "Suhopolje", "text": " Suhopolje \u00e8 un comune della Croazia di 7.524 abitanti della regione di Virovitica e della Podravina."}
{"id": "1982107", "revid": "119991", "url": "https://it.wikipedia.org/wiki?curid=1982107", "title": "Siti di Importanza Comunitaria dell'Umbria", "text": ""}
{"id": "1982109", "revid": "54354", "url": "https://it.wikipedia.org/wiki?curid=1982109", "title": "SONY BMG", "text": ""}
{"id": "1982113", "revid": "54354", "url": "https://it.wikipedia.org/wiki?curid=1982113", "title": "EMI Music", "text": ""}
{"id": "1982114", "revid": "1371684", "url": "https://it.wikipedia.org/wiki?curid=1982114", "title": "\u0160pi\u0161i\u0107 Bukovica", "text": " \u0160pi\u0161i\u0107 Bukovica \u00e8 un comune della Croazia di 4.733 abitanti della regione di Virovitica e della Podravina."}
{"id": "1982115", "revid": "119991", "url": "https://it.wikipedia.org/wiki?curid=1982115", "title": "Siti di importanza comunitaria d'Abruzzo", "text": ""}
{"id": "1982117", "revid": "119991", "url": "https://it.wikipedia.org/wiki?curid=1982117", "title": "Siti di importanza comunitaria del Lazio", "text": ""}
{"id": "1982119", "revid": "1776051", "url": "https://it.wikipedia.org/wiki?curid=1982119", "title": "Vo\u0107in", "text": " Vo\u0107in \u00e8 un comune della Croazia di 2.421 abitanti della regione di Virovitica e della Podravina."}
{"id": "1982120", "revid": "119991", "url": "https://it.wikipedia.org/wiki?curid=1982120", "title": "Siti di importanza comunitaria della Basilicata", "text": ""}
{"id": "1982123", "revid": "767487", "url": "https://it.wikipedia.org/wiki?curid=1982123", "title": "Zdenci", "text": " Zdenci \u00e8 un comune della Croazia di 2.235 abitanti della regione di Virovitica e della Podravina."}
{"id": "1982124", "revid": "232551", "url": "https://it.wikipedia.org/wiki?curid=1982124", "title": "Marcomero", "text": "Origini.\nEra figlio del Duca franco Clodio.\nStoria.\nUna leggenda narra che un popolo, discendente dai troiani, in Pannonia, venne sconfitto dall'imperatore Valentiniano I, che li chiam\u00f2 Franchi (selvaggi) e impose loro un tributo.\nNella Historia Francorum viene riportato che i Franchi, massacrati da Stilicone, senza menzionare il nome del loro re, in gran numero lasciarono la Pannonia, si stabilirono sulla sponda del Reno, che, in seguito fu attraversato, e si stabilirono nella zona di Tongeren, dove si stabilirono e Clodio (il padre di Marcomero) fu eletto re ed estese il dominio sino alla Somme, riportando che fosse lo stesso Clodione, padre di Meroveo.\n&lt;br&gt;Lo storico tedesco, Ludwig Schmidt, riporta che i Franchi, lasciata la Pannonia, si stabilirono nelle vicinanze del Reno, e si dettero un re, Faramondo, il figlio del loro Duca, Marcomero, che era stato alla guida dei Franchi.\n&lt;br&gt;L'invasione viene documentata da Gregorio di Tours, nella sua Historia Francorum, facendo riferimento alla \"Storia\" oggi perduta di Sulpicio Alessandro: \n&lt;br&gt;Nanninus e Quintinus vennero rimpiazzati da Charietto e Syrus, che a loro volta dovettero fronteggiare i Franchi, pressati dal generale (\"magister militum\") dell'esercito romano, Arbogaste, franco di origine, tutore dell'imperatore Valentiniano II; Charietto e Syrus si incontrarono con Marcomero e Sunno, tennero una riunione per negoziare una tregua; i Franchi consegnarono come al solito degli ostaggi, e i Romani tornarono a Treviri, per passare l'inverno.\n&lt;br&gt;Nel frattempo Arbogaste aveva guadagnato potere, Valentiniano II era come prigioniero a Vienne, e l'esercito romano era in mano ai mercenari Franchi, e dopo la morte di Valentiniano II, Arbogaste, dopo aver proclamato imperatore, Flavio Eugenio, condusse l'esercito romano a Colonia e, in pieno inverno, attravers\u00f2 il Reno con l'esercito inseguendo Marcomero, citato come capo dei Catti e degli Ampsivari, e Sunno, sostenuto da un odio atavico, deciso a sconfiggere la trib\u00f9 da cui proveniva, ma non ci fu nessuno scontro; lo storico, citando Flavio Eugenio (\"tyran Eug\u00e8ne\") riporta che, dopo aver organizzato la spedizione militare, rinnov\u00f2 il trattato con Alemanni e Franchi e riattravers\u00f2 il Reno.\nSappiamo grazie al poeta Claudiano che in seguito Marcomero venne arrestato dai romani e rinchiuso in una villa in Toscana. Il fratello Sunno attravers\u00f2 il Reno tentando di mettersi a capo del gruppo di Marcomero, ma venne ucciso dal suo stesso popolo.\nIl tentativo di unire i Franchi.\nSecondo il \"Liber Historiae Francorum\", Marcomero tent\u00f2 di unire i franchi in seguito alla morte di Sunno. Disse che i Franchi avrebbero dovuto essere comandati tutti dallo stesso re, e propose il proprio figlio Faramondo (la cui prima citazione \u00e8 in quest'opera e che viene considerato mitologico dagli studiosi) come nuovo re. Questa fonte non specifica se Marcomero ebbe successo, ma fonti successive che si rifanno al \"Liber Historiae Francorum\" danno l'impressione di considerare Faramondo quale primo re dei Franchi. \nGli studiosi moderni, come Edward James, non accettano come storici gli avvenimenti descritti nel \"Liber Historiae Francorum\", visto che Marcomero viene definito anche figlio del re troiano Priamo, il che \u00e8 ovviamente impossibile.\nUn altro problema di questa fonte \u00e8 che le altre fonti antiche quali Gregorio di Tours dicono chiaramente che, un secolo dopo la morte di Marcomero, esistevano ancora numerosi re franchi, ognuno dei quali governava su trib\u00f9 separate. Clodoveo I, secondo Gregorio di Tours, uccise numerosi altri re franchi nel tentativo di espandere il proprio dominio, e cos\u00ec facendo detronizz\u00f2 altri capi quali i conti di Treviri, ma nonostante questo non fu l'unico re esistente. Le trib\u00f9 di Turingi, Camavi e Bructeri continuarono a mantenere una propria indipendenza. Dopo la morte di Clodoveo, il suo impero venne diviso tra i figli che regnarono contemporaneamente su diverse regioni.\nDiscendenza.\nA Marcomero vengono accreditate diverse mogli da cui ebbe tre figli:\nAscendenza.\nMarcomero era figlio di Clodio, figlio di Dagoberto, figlio di Genebaldo, figlio di Dagoberto I, padre di Genebaldo, figlio di Walter, che discendeva da Clodio, che discendeva da Bartherus, che discendeva da Childerico, che discendeva da Sunno."}
{"id": "1982127", "revid": "38120", "url": "https://it.wikipedia.org/wiki?curid=1982127", "title": "Where to Now St.Peter?", "text": ""}
{"id": "1982131", "revid": "1442080", "url": "https://it.wikipedia.org/wiki?curid=1982131", "title": "Italia ai Giochi della VII Olimpiade", "text": "L'Italia partecip\u00f2 alle VII Olimpiadi, svoltesi a Anversa dal 20 aprile al 12 settembre 1920, con una delegazione ufficiale di 162 atleti."}
{"id": "1982132", "revid": "118424390", "url": "https://it.wikipedia.org/wiki?curid=1982132", "title": "All at Once (Whitney Houston)", "text": "All at once \u00e8 una romantica canzone pop del 1985, interpretata da Whitney Houston e contenuta nell'album eponimo della cantante, uscito nello stesso anno.\nSi tratta di uno dei brani pi\u00f9 celebri della cantante statunitense, e insieme a \"Greatest Love of All\" contribu\u00ec in modo decisivo a portare la Houston all'attenzione del pubblico.\nGli autori del brano sono Michael Masser e Jeffrey Osborne..\nIl singolo, uscito tra il 1985 e il 1986, raggiunse la posizione n.4 in Italia, la n.2 in Belgio e la n.6 nei Paesi Bassi.\nTesto.\nIl testo della canzone parla di un grande amore finito bruscamente ma che non si pu\u00f2 dimenticare, e del quale rimane soltanto il ricordo, l'unica cosa a cui ci si pu\u00f2 appigliare (dice: \"holding on to memories\"). Il dolore per questa perdita - anche se non lo si vuole dare a vedere - rimane comunque troppo forte, tanto da non riuscire a trattenere le lacrime (ne escono metaforicamente un milione); ed \u00e8 difficile vedere l'unica persona che si sia mai amata (\"you're the only love I've known\") felice tra le braccia altrui e i propri sogni distruggersi all'improvviso (\"all at once\").\nEsibizioni in Italia.\nIn Italia, dove l'album \"Whitney Houston\" era uscito da poco, ebbe grande successo in particolar modo l'interpretazione di \"All at once\" in una serata del Festival di Sanremo 1987, dove Whitney Houston era tra gli ospiti internazionali. In quest'occasione la cantante si rifiut\u00f2 di cantare in playback ed ottenne la richiesta del bis, fatto verificatosi solo tre volte nella storia del Festival.\nSi ricorda poi, tra l'altro, un'esibizione in coppia con Gianni Morandi nella trasmissione RAI \"C'era un ragazzo\" nel 1999."}
{"id": "1982139", "revid": "76963", "url": "https://it.wikipedia.org/wiki?curid=1982139", "title": "Ry\u016btar\u014d Arimura", "text": "Biografia.\nRy\u016btar\u014d Arimura (pi\u00f9 spesso semplicemente Ryuutarou, Ryutarou o Ryutaro) nasce nel 1973 nell'area metropolitana di Chiba, citt\u00e0 satellite di Tokyo. Si interessa alla musica fin dall'adolescenza, prediligendo rock alternativo statunitense, grunge, garage rock e new wave inglese. Verso l'inizio degli anni novanta partecipa a diverse band con l'amico Akira Nakayama; alla coppia si aggiunge pi\u00f9 tardi anche Tadashi Hasegawa, con cui Ry\u016btar\u014d fonder\u00e0 nel dicembre del 1993 i Plastic Tree, in cui ancora oggi suonano tutti e tre. La band, con base nella citt\u00e0 di Ichikawa, si esibisce principalmente nei club e nelle live house della prefettura di Chiba, supportata dall'etichetta indie GIO RECORDS; negli anni la band arriver\u00e0 ad essere uno dei gruppi rock giapponesi pi\u00f9 famosi in patria ed all'estero.\nOltre all'attivit\u00e0 di musicista, Arimura si dedica anche alla scrittura. Fra il 1998 ed il 2002 tiene la rubrica \"Ao mushi Drop\" sulla rivista \"Zappy\" della casa editrice Media Factory, mentre dal 2002 scrive per il mensile di moda \"KERA\" dei saggi intitolati (dal 2002 al 2007, poi raccolta in un libro) e (dal 2008). Nel 2005 collabora con la rivista musicale \"Zy.\", con la quale realizza il libro+DVD \"Camera Obscura\".\nInfine, Ry\u016btar\u014d Arimura \u00e8 anche il modello ufficiale della casa di moda maschile GADGET GROW, fondata nel 2006 e rappresentata fin dagli esordi dal cantante. Arimura \u00e8 inoltre un personaggio importante per la cultura pop giovanile giapponese: il musicista \u00e8 il pi\u00f9 noto esponente della moda \u014dji, versione maschile delle culture urbane raggruppate sotto l'etichetta di \"moda Lolita\"; in un suo saggio, Arimura definisce questo stile \"kodona\", neologismo formato dall'unione delle parole ed , a significare l'aspetto allo stesso tempo maturo ed ingenuo di questo modo d'abbigliarsi. Sono inoltre state notate peculiari somiglianze fra Ry\u016btar\u014d Arimura ed Akira Kan\u014d detto Kanon, il protagonista del manga \"KISS\u00d7\u00d7\u00d7\u00d7\": realizzato da Maki Kusumoto fra il 1989 ed il 1991, l'opera tratta dell'amore fra una ragazza ed un cantante ed influenz\u00f2 lo stile e gli atteggiamenti dei musicisti visual kei nati nella prima met\u00e0 degli anni novanta.\nCronologia.\nSono indicate con \u2605 le collaborazioni con Akira Nakayama e con \u266a quelle con Tadashi Hasegawa.\nRELIGION MIX\u2605 \u2192 DROP'IN SHOP LIFTERS\u2605 \u2192 NTT FUCKS\u2605\u266a \u2192 Plastic Tree\u2605\u266a"}
{"id": "1982141", "revid": "18971321", "url": "https://it.wikipedia.org/wiki?curid=1982141", "title": "Unit\u00e0 pastorali", "text": ""}
{"id": "1982144", "revid": "3831", "url": "https://it.wikipedia.org/wiki?curid=1982144", "title": "Sito di importanza comunitaria", "text": ""}
{"id": "1982148", "revid": "647919", "url": "https://it.wikipedia.org/wiki?curid=1982148", "title": "San Giovanni in Sinis", "text": ""}
{"id": "1982150", "revid": "1543377", "url": "https://it.wikipedia.org/wiki?curid=1982150", "title": "Ernest Gellner", "text": "Di origine cecoslovacca, la sua famiglia emigr\u00f2 in Inghilterra nel 1939.\nIl suo primo libro, \"Words and Things\" (1959) conteneva un attacco alla filosofia linguistica di Oxford, variante inglese della filosofia analitica di ispirazione wittgensteiniana. Professore di Filosofia, logica e metodo scientifico alla \"London School of Economics\" dal 1962 al 1984, poi professore di Antropologia sociale (cattedra William Wyse) all'Universit\u00e0 di Cambridge fino al 1992, infine direttore del nuovo Centro per lo Studio del Nazionalismo a Praga, Gellner combatt\u00e9 per tutta la vita, con il suo insegnamento, con i suoi interventi, le sue pubblicazioni, contro quelli che definiva sistemi chiusi di pensiero, in particolare il comunismo, la psicoanalisi, il relativismo postmoderno. La modernizzazione della societ\u00e0, il nazionalismo e l'Islam furono i temi centrali della sua indagine sociologica.\nGellner ha difeso la tradizione illuminista e il pluralismo liberale, e si \u00e8 opposto alle ideologie totalitarie, acquistando una meritata reputazione come un nemico degli idoli intellettuali del Novecento, tra cui soprattutto Marx, Freud e Wittgenstein. Gellner ha difeso il ruolo della ragione come guida per la filosofia e per le scienze umane, e ha criticato le correnti relativiste del pensiero contemporaneo, come lo strutturalismo di L\u00e9vi-Strauss, l'antropologia interpretativa di Clifford Geertz, e il postmodernismo. Gellner \u00e8 stato influenzato da Karl Popper, Raymond Aron e Max Weber. Secondo Perry Anderson, tra tutti i sociologi weberiani, Gellner \u00e8 quello che \u00e8 restato pi\u00f9 vicino ai problemi intellettuali che erano centrali per Weber.\nIn occasione della sua morte, \u00e8 stato descritto dal \"Daily Telegraph\" come uno degli intellettuali pi\u00f9 importanti del mondo, e dal \"The Independent\" come un battagliero sostenitore del razionalismo critico.\nBiografia.\nGellner era nato a Parigi e i suoi genitori erano Anna Fantl e Rudolf Gellner, un avvocato e intellettuale di lingua tedesca. Entrambi i genitori erano ebrei di origine boema. Nel 1918 la Boemia aveva formato con la Moravia e la Slovacchia la Repubblica Cecoslovacca. Julius Gellner era suo zio. Gellner pass\u00f2 i suoi primi anni a Praga, frequentando una scuola elementare cecoslovacca, e iscrivendosi in seguito ad un liceo in cui si insegnava in inglese. Era la Praga di Kafka, una citt\u00e0 dalle tre culture, cecoslovacca, tedesca ed ebraica, come Gellner disse a John Davis dell'Universit\u00e0 di Oxford: l'antisemitismo era diffuso, ma era una citt\u00e0 di straordinaria bellezza, che ispir\u00f2 sempre a Gellner sentimenti di nostalgia e affetto.\nNel 1939, quando Gellner aveva 13 anni, l'ascesa al potere di Adolf Hitler in Germania persuase la sua famiglia a lasciare la Cecoslovacchia e ad emigrare a St. Albans, nella periferia settentrionale di Londra, dove Gellner frequent\u00f2 la St. Albans Grammar School. All'et\u00e0 di 17 anni ottenne una borsa di studio per il \"Balliol College\" di Oxford, come risultato di ci\u00f2 che Gellner chiamava una \"politica coloniale portoghese\", che consisteva nel tenere pacifici i nativi con il concedere a quelli di condizione inferiore di frequentare Balliol.\"\nAl Balliol, Gellner studi\u00f2 Filosofia, politica ed economia, specializzandosi in filosofia. Interruppe i suoi studi dopo un anno per arruolarsi nella Prima brigata corazzata cecoslovacca, che prese parte all'assedio di Dunquerque, e quindi torn\u00f2 a Praga per frequentare l'universit\u00e0 per un semestre.\nDurante questo periodo, Praga perse la sua forte presa su di lui: prevedendo la presa del potere da parte dei comunisti, decise di ritornare nel Regno Unito. Uno dei suoi ricordi della citt\u00e0 nel 1945 era un manifesto comunista su cui era scritto: \"Chiunque abbia un distintivo pulito \u00e8 dentro il Partito\", che significava apparentemente che quelli che si erano comportati bene durante l'occupazione tedesca erano i benvenuti. In realt\u00e0, diceva Gellner, significava proprio il contrario:\nGellner ritorn\u00f2 al Balliol College nel 1945 per laurearsi, vincendo il premio John Locke nel 1947. In quello stesso anno cominci\u00f2 la sua carriera accademica presso l'Universit\u00e0 di Edimburgo come assistente del Professor John Macmurray nel Dipartimento di Filosofia Morale. Si trasfer\u00ec alla London School of Economics nel 1949, presso il Dipartimento di sociologia, diretto da Morris Ginsberg. Ginsberg ammirava la filosofia, e credeva che la filosofia e la sociologia fossero discipline molte vicine l'una all'altra.\nLeonard T. Hobhouse aveva preceduto Ginsberg come \"Martin White Professor\" di Sociologia alla LSE. Il libro di Hobhouse \"Mind in Evolution\" (1901) aveva suggerito che la societ\u00e0 doveva essere considerata come un organismo, un prodotto dell'evoluzione, con l'individuo come sua unit\u00e0 fondamentale, con il sottinteso che la societ\u00e0 sarebbe migliorata con il passare del tempo, una visione teleologica a cui Gellner si opponeva decisamente.\nLa critica di Gellner alla filosofia linguistica, condotta nel volume \"Words and Things\" (1959) si concentrava su J.L. Austin e sulla seconda fase del pensiero di Ludwig Wittgenstein, che venivano criticati per l'insuccesso del loro stesso metodo. Il libro port\u00f2 a Gellner grandi consensi. Ottenne il Ph. D. in 1961 con una tesi dal titolo \"Organizzazione e ruolo di una Zaouia Berbera\u201d e divent\u00f2 professore di Filosofia, Logica e Metodo scientifico l'anno successivo. \"Thought and Change\" venne pubblicato nel 1965, e nel volume \"State and Society in Soviet Thought\" (1988), esamin\u00f2 la possibilit\u00e0 di liberalizzazione dei regimi che si ispiravano al marxismo.\nGellner venne eletto alla \"British Academy\" nel 1974. Si trasfer\u00ec a Cambridge nel 1984 per assumere l'incarico di Presidente del Dipartimento di Antropologia, assumendo l'incarico di William Wyse Professor of Social Anthropology e diventando \"fellow\" del King's College, che gli forn\u00ec una atmosfera tranquilla in cui gli piaceva stare in compagnia degli studenti bevendo birra e giocando a scacchi. Descritto dall\"Oxford Dictionary of National Biography\" come \"brillante, energico, irriverente, birichino, talvolta caparbio, con un senso sarcastico dell'umorismo e dell'ironia,\" era molto popolare tra i suoi studenti, perch\u00e9 accettava di trascorrere molte ore extra come loro tutor, ed era considerato come un superbo oratore e un insegnante pieno di talento.\nIl suo libro \"Plough, Sword and Book\" (1988) esaminava la filosofia della storia, e \"Conditions of Liberty\" (1994) cercava di spiegare il crollo del comunismo. Nel 1993, fece ritorno a Praga, liberatasi dal comunismo, e alla nuova \"Central European University\", in cui divent\u00f2 responsabile del Center for the Study of Nationalism, un programma fondato da George Soros, il filantropo multimiliardario americano, per studiare l'ascesa del nazionalismo negli Stati post-comunisti dell'Europa centro-orientale. Il 5 novembre 1995, appena tornato da una conferenza che aveva tenuto a Budapest, fu vittima di un infarto e mor\u00ec nel suo appartamento di Praga, circa un mese prima del suo settantesimo compleanno.\n\"Words and Things\".\nCon la pubblicazione nel 1959 di \"Words and Things\", il suo primo libro, Gellner ottenne fama e notoriet\u00e0 nell'ambiente filosofico inglese, e anche al di l\u00e0 della disciplina, con il suo aspro attacco alla \"filosofia del linguaggio ordinario\", o \"filosofia linguistica\". La filosofia del linguaggio ordinario, in una forma o nell'altra, era la corrente dominante a Oxbridge in quel periodo (anche se i filosofi della corrente negavano di far parte di una scuola unificata).\nGellner si scontr\u00f2 per la prima volta con l'egemonia della filosofia linguistica quando era a Balliol:\n\"Words and Things\" critica con asprezza l'opera di Ludwig Wittgenstein, J. L. Austin, Gilbert Ryle, Antony Flew, Peter Strawson e molti altri. Ryle rifiut\u00f2 di far recensire il libro sulla rivista di filosofia \"Mind\" (che dirigeva), e Bertrand Russell (che aveva scritto una introduzione favorevole al libro di Gellner) protest\u00f2 in una lettera al \"The Times\". Ne deriv\u00f2 la risposta di Ryle e una lunga corrispondenza.\nL'interesse per l'antropologia.\nFu negli anni Sessanta che Gellner scopr\u00ec la sua grande passione per l'antropologia sociale. Chris Hann, Direttore, Max Planck Institute for Social Anthropology scrive che, seguendo l'empirismo di Bronis\u0142aw Malinowski, Gellner ha fornito importanti contributi alla disciplina nell'arco di alcuni decenni, spaziando da \"critiche concettuali all'analisi della parentela a quadri generali per comprendere come fosse possibile l'ordine politico in societ\u00e0 prive di Stato, come il Marocco tribale (\"Saints of the Atlas\", 1969); da esposizioni delle opere degli antropologi sovietici a sintesi eleganti delle tradizioni Durkheimiana e Weberiana nella teoria sociale occidentale; e da una grandiosa elaborazione di una \"struttura della storia umana\" a analisi dell'etnicit\u00e0 e del nazionalismo (\"Thought and Change\", 1964; \"Nations and Nationalism\", 1983)\".\n\"Nazionalismo\".\nPer Gellner, il nazionalismo \u00e8 essenzialmente un principio politico secondo il quale le unit\u00e0 politiche e le unit\u00e0 culturali devono coincidere. Il nazionalismo \u00e8 apparso solo nel mondo moderno, e ha dimostrato di essere una necessit\u00e0 sociologica. Nelle epoche precedenti (lo stadio che Gellner definisce agricolo-alfabetizzato) i governanti non erano incentivati a imporre una qualche omogeneit\u00e0 culturale ai governati.\nNella societ\u00e0 moderna il lavoro diventa tecnico, consiste nell'operare con una macchina, e per questo bisogna essere addestrati e educati. C'\u00e8 bisogno di una comunicazione impersonale e indipendente dal contesto, e di un alto livello di standardizzazione culturale. Inoltre, la societ\u00e0 industriale ha bisogno di una crescita continua e illimitata \u2013 i tipi di occupazione cambiano e nuove capacit\u00e0 devono essere continuamente imparate. Cos\u00ec, l'educazione di base, generale, \u00e8 pi\u00f9 importante dell'educazione specializzata al lavoro. Per mantenere il suo controllo sulle risorse, la sua sopravvivenza e il suo progresso, lo Stato e la cultura nazionale devono coincidere. Il nazionalismo si rivela cos\u00ec come una necessit\u00e0 dell'epoca moderna."}
{"id": "1982151", "revid": "599013", "url": "https://it.wikipedia.org/wiki?curid=1982151", "title": "Union Carbide", "text": "Union Carbide \u00e8 una multinazionale chimica statunitense, produttrice di fitofarmaci, oggi di propriet\u00e0 della Dow Chemical.\nStoria.\nLa Union Carbide industrializz\u00f2 nel 1937 il processo di \"ossidazione parziale diretta\" per la produzione di ossido di etilene, che era stato messo a punto sei anni prima (nel 1931) dal chimico francese Theodore Lefort.\nI suoi impianti produttivi dislocati in India sono stati protagonisti del disastro di Bhopal del 3 dicembre 1984, uno dei pi\u00f9 gravi incidenti chimici della storia. Il disastro fu causato dalla fuga di 40 tonnellate di isocianato di metile (MIC), prodotti dalla filiale locale dell'azienda. Le stime variano e, se quelle ufficiali, aggiornate nel 1991, parlano di circa 3.800 morti e 11.000 disabili, le non ufficiali arrivano a quantificare circa 20.000 vittime e 120.000 casi di malattie croniche, accanto ai 150.000-600.000 (sempre stime non ufficiali) avvelenati nell'immediato e durante i periodi successivi. Gli effetti a lungo termine sulla popolazione, in termini di malattie croniche, probabilmente non potranno essere mai valutati appieno."}
{"id": "1982154", "revid": "120572871", "url": "https://it.wikipedia.org/wiki?curid=1982154", "title": "Mosaico della Grande Caccia", "text": "Il mosaico della Grande Caccia \u00e8 il pi\u00f9 vasto mosaico della villa del Casale di Piazza Armerina. Decora il pavimento del lungo corridoio rialzato (66\u00a0m di lunghezza e 5\u00a0m di larghezza) che separa la zona pubblica da quella privata della villa, sul quale si aprono la grande sala absidata di rappresentanza e gli appartamenti padronali da un lato e il peristilio dall'altro. L'importanza di questo ambiente era sottolineata dal portico che si apre nella sua parte centrale verso il peristilio e dalla leggera soprelevazione: vi accedevano due scale dai bracci nord e sud del peristilio, e una terza centrale, di fronte all'ingresso della grande sala absidata. Dai rilievi stratigrafici questo mosaico appare databile al 320-330.\nA dispetto del nome con cui \u00e8 conosciuto, il soggetto del mosaico pavimentale rappresenta una grande battuta di cattura, non caccia, di bestie selvatiche per i giochi negli anfiteatri dell'impero a Roma: nessun animale viene infatti abbattuto ed i cacciatori usano le armi solo per difendersi. \nTecnica.\nLe caratteristiche tecniche, unite all'analisi delle cesure evidenti sullo sfondo del mosaico, hanno consentito di individuare pi\u00f9 scene, eseguite da due gruppi distinti di mosaicisti. \nLa differenza stilistica fra le due parti del corridoio \u00e8 assai evidente. Mentre nella met\u00e0 sud le figure sono secche, schematiche e prive di volume, quelle della met\u00e0 nord spiccano per la resa plastica e naturalistica dei corpi delle belve e per i volumi dei panneggi in libero movimento. \u00c8 possibile che la parte meridionale del corridoio sia opera di maestranze pi\u00f9 conservatrici, fedeli ai canoni stilistici del III secolo e ai modelli del linguaggio figurativo occidentale, mentre nella parte settentrionale avrebbero lavorato mosaicisti pi\u00f9 innovatori e pi\u00f9 vicini alla cultura figurativa del IV secolo, che avevano assorbito modelli elaborati in Grecia o in Anatolia e ancora vicini alla tradizione ellenistica.\nDescrizione delle scene.\nLa scena \u00e8 pensata per essere vista dal basso, procedendo da un lato all'altro dell'ambiente, come un lungo racconto per episodi, ma senza stacchi o soluzioni di continuit\u00e0, come le scene continue della colonna traiana. La caccia \u00e8 svolta in vari modi, ma sempre in modo professionale ed \u00e8 riservata ai militari, dagli scudi variopinti. Nelle absidi alle estremit\u00e0 nord e sud del corridoio abbiamo due figure femminili, probabilmente l'Africa e l'Asia, che aprono e chiudono la caccia. Quella a nord, molto lacunosa, tiene nella mano destra una lancia e ha ai lati un leone e un leopardo. Si tratta forse della personificazione della Mauretania o, pi\u00f9 genericamente, dell'Africa. L'altra figura femminile dalla pelle olivastra, per la presenza dell'elefante dalle orecchie piccole, della tigre e della mitica araba fenice, rappresenterebbe l'Egitto cio\u00e8 l'(Africa orientale quindi) o, pi\u00f9 probabilmente l'Asia o l'India, come sembrerebbe provare la presenza delle \"formidines\" pendenti dai rami, nastri rossi usati dai cacciatori indiani per catturare gli elefanti e le tigri. Il resto della decorazione del corridoio \u00e8 organizzato in tre fasce: quelle laterali con scene di cattura vere e proprie entro confini geografici ben precisi, e quella centrale che rappresenta il trasporto degli animali e zone di mare entro le quali si vedono navi da carico. Le figure nelle absidi quindi sarebbero le personificazioni delle regioni rappresentate nel corridoio, nelle quali avveniva la cattura degli animali, convogliati poi al centro per essere spediti a Roma.\nLa sequenza delle scene \u00e8 quindi: \nL'insieme rappresenta quindi una sorta di compendio su come catturare ogni singola belva, ambientato in due continenti diversi e ad uso e consumo di un \"dux\" di una provincia (i \"duces\" avevano infatti l'incarico di procurare le fiere per il circo), forse il proprietario stesso della villa, che \u00e8 probabilmente l'uomo maturo che si appoggia a un bastone rappresentato nel continente di destra in atto di sovrintendere alla cattura, con due soldati di scorta.\nLa struttura del mosaico \u00e8 simmetrica, ma la zona destra \u00e8 pi\u00f9 sviluppata, sia perch\u00e9 le terre che rappresenta sono pi\u00f9 vaste (a giudicare dagli animali arrivano a includere zone nilotiche e arabiche), sia perch\u00e9 venga collocato in posizione centrale il personaggio chiave del \"dominus\" coi soldati.\nL'esaltazione dell'uccisione e cattura di animali, per essere portati nei Circhi ed essere uccisi, si arricchisce anche di scene mitologiche e fiabesche, attestate dalle fonti antiche, come la caccia del grifone, mitico animale mezzo aquila e mezzo leone, con un uomo che si chiude in gabbia per attirarlo. A fianco la scena di una tigre inferocita che viene distratta dal lancio di una sfera di vetro, in modo che intanto un cavaliere romano, che le ha sottratto i suoi due cuccioli appena nati, possa imbarcarsi a tutta velocit\u00e0 su una piccola barca, con tre marinai che gli tendono il pontile.\nStile.\nPer quanto riguarda lo stile, il mosaico della \"Grande Caccia\" si inquadra perfettamente nel clima artistico di IV secolo. Vi ritroviamo, infatti, una serie di moduli espressivi che ricorrono sull'arco di Costantino a Roma, come le teste rotonde pettinate a calotta con ciocche che scendono sul cranio senza sopraffarlo, la disposizione delle scene su registri sovrapposti, la frontalit\u00e0, la bidimensionalit\u00e0 e le proporzioni gerarchiche, per cui la narrazione prevarica le dimensioni degli elementi del paesaggio, che sono ridotti al minimo. La presenza di riempitivi (gli animali in lotta) e di discrepanze tra l'una e l'altra scena (soprattutto nel diverso trattamento del paesaggio) abbassano il livello qualitativo dell'insieme, che doveva essere copiare varie scene di repertorio. Un elemento di fusione \u00e8 invece rappresentato dalle caratteristiche cromatiche analoghe.\nIl decorativismo molto curato, l'attenzione al dettaglio, il vivo cromatismo (nelle vesti di inservienti, cacciatori e funzionari, nelle penne degli struzzi) anticipano l'arte bizantina, dove i broccati e i gioielli cancelleranno i volumi della figura umana. Sotto questa ricchezza decorativa si cela infatti gi\u00e0 una sostanziale perdita del senso dell'organicit\u00e0 naturalistica, come rivelano anche le ombre portate utilizzate a caso e certe incomprensioni dei modelli originari, come nelle zampe dei buoi che trainano il carro al centro del mosaico. I volti esprimono sempre una partecipazione intensa e una spiritualit\u00e0 espressionistica tipica della prima met\u00e0 del IV secolo. "}
{"id": "1982158", "revid": "1745361", "url": "https://it.wikipedia.org/wiki?curid=1982158", "title": "Cristiano Bortone", "text": "Con il film \"Rosso come il cielo\" vince il Premio David Giovani ai David di Donatello 2007.\nBiografia.\nFinito il liceo si trasferisce negli Stati Uniti per frequentare il corso di studi in cinema alla University of Southern California. Si laurea nel 1991 alla New York University in regia e produzione cinematografica e televisiva. \nCarriera.\nTornato in Italia fonda nel 1992 la societ\u00e0 Orisa Produzioni. Ad oggi ha prodotto lungometraggi, documentari e programmi televisivi per i maggiori network italiani. Come regista ha firmato lungometraggi per il cinema, documentari e reportage.\nIl suo primo film \"Oasi\", interpretato da Henry Arnold e da Valentina Cervi ai suoi esordi, viene presentato alla Mostra del cinema di Venezia del 1994 ma non riscuote successo e non viene distribuito in sala. \n\u00c8 del 2000 \"Sono positivo,\" commedia nera sul tema dell'AIDS, tratto dalla commedia \"Ci\u00f2 l'aids\" di Giuseppe Pasculli. Il film \u00e8 stato presentato al Toronto Italian Film Festival e al S\u00e3o Paulo International Film Festival.\nNel 2002 Bortone e Daniele Mazzocca realizzano \"L'erba proibita\", film documentario sulla marijuana con la partecipazione di comici come Dario Fo, David Riondino e Paolo Rossi. Parallelamente continua l'attivit\u00e0 di Bortone come produttore. Nel 2006 viene candidato ai Nastri d'argento come miglior produttore per il film \"Saimir\", opera prima di Francesco Munzi.\nNel 2006 il suo nuovo film \"Rosso come il cielo\", ispirato alla vita del montatore del suono Mirco Mencacci, viene presentato nella sezione \"Alice nella Citt\u00e0\" della prima Festa del cinema di Roma. Il film viene distribuito in tutto il mondo. In Giappone viene trasposto in un romanzo dal titolo .\nBortone collabora alla sceneggiatura della miniserie \"Moana\" prodotta da Sky Italia e co-produce con CWP e Constantin Film la commedia \"Indovina chi sposa mia figlia!\" (\"Maria, ihm schmeckt's nicht!\") con Lino Banfi e Sergio Rubini, che in Germania supera 1,5 milioni di spettatori.\nNel 2009 al 2011 \u00e8 docente di Regia al alla scuola di cinema ACT Multimedia di Cinecitt\u00e0.\nNel 2012 Bortone torna alla regia con \"10 regole per fare innamorare\", interpretato da Vincenzo Salemme e la giovane star del web Guglielmo Scilla. Il film \u00e8 anche un libro pubblicato da Feltrinelli e viene adattato in un remake nella Repubblica Ceca.\nNello stesso anno Bortone co-produce con Eyeworks e la societ\u00e0 dei Fratelli Dardenne il film del regista Stijn Coninx \"Marina\", storia sull'emigrazione italiana e sulla musica degli anni cinquanta con Donatella Finocchiaro e Luigi Lo Cascio. Il film, con pi\u00f9 di 500.000 presenze, diventa uno dei pi\u00f9 grandi incassi della storia del cinema fiammingo.\nDal 2013 \u00e8 docente nel corso di Produzione e regia all\u2019Accademia del Cinema di Pechino.\nNel 2014 \u00e8 tra i fondatori e amministratore delegato dell'associazione di produttori sino-europei Bridging the dragon, partner ufficiale dell'European Film Market e del March\u00e9 du Film di Cannes e attiva nel favorire la collaborazione tra Europa e China. L'anno successivo fonda la societ\u00e0 di produzione Yiyi pictures con sede a Shanghai.\nNel 2015 torna a produrre un'opera prima, il film \"The Habit of Beauty\" del regista italo-inglese Mirko Pincelli. Ambientata fra Londra e Trento, il film \u00e8 interpretato da Francesca Neri e Vincenzo Amato.\nNel 2016 presenta il suo nuovo film come regista \"Caff\u00e8\", con Ennio Fantastichini, Zhuo Tan e la star belga Koen de Bouw. Il film \u00e8 la prima co-produzione ufficiale tra Italia e Cina. \u00c8 stato presentato come Evento Speciale durante le Giornate degli autori, al \"Beijing international film festival\" e candidato ai China Media awards del Festival internazionale di Shanghai.\nNel 2020 ha iniziato la produzione del film \"La ricetta italiana\". Il film \u00e8 di nuovo una coproduzione tra Italia e Cina. \u00c8 una commedia romantica diretta dalla regista Zuxin Hou e interpretata dall'attrice Yao Huang. Il distributore cinese \u00e8 la comedy house Kaixin Mahua, dietro ad alcuni dei pi\u00f9 grandi blockbuster cinesi degli ultimi anni. \nNel 2021 viene annunciato che produrr\u00e0 in Cina un film basato sul libro \"Cento giorni di felicit\u00e0 di Fausto Brizzi\".\nCristiano Bortone \u00e8 membro dell'Atelier du Cinema Europ\u00e9en (ACE), dell'European Film Academy, dell'European Producer\u2019s Club; \u00e8 stato consulente del programma MEDIA.\nFilmografia.\nRegia.\nLungometraggi\nDocumentari\nCortometraggi\nProduttore.\nLungometraggi\nDocumentari\nCortometraggi"}
{"id": "1982169", "revid": "237545", "url": "https://it.wikipedia.org/wiki?curid=1982169", "title": "Gellner", "text": ""}
{"id": "1982175", "revid": "767487", "url": "https://it.wikipedia.org/wiki?curid=1982175", "title": "Del Harris", "text": ""}
{"id": "1982179", "revid": "28057", "url": "https://it.wikipedia.org/wiki?curid=1982179", "title": "Caccia alle streghe", "text": "La caccia alle streghe \u00e8 un fenomeno di superstizione o isteria di massa consistente nella ricerca di persone ritenute streghe, stregoni o, pi\u00f9 in generale, praticanti la stregoneria.\nIl periodo storico in cui tale fenomeno fu pi\u00f9 sviluppato, sia in Europa che in America del Nord, fu nei tre secoli a cavallo tra medioevo ed et\u00e0 moderna, pi\u00f9 o meno dal 1450 al 1750 e comprende l'era della Riforma protestante, della Controriforma e della Guerra dei trent'anni.\nLa caccia alle streghe caus\u00f2 tra le e le vittime; le pi\u00f9 recenti esecuzioni per stregoneria in Europa risalgono al XVIII secolo.\nIn altre aree, come l'Africa e l'Asia, la caccia alle streghe riguarda in tempi pi\u00f9 moderni l'Africa subsahariana e la Papua Nuova Guinea.\nUna legislazione ufficiale contro la stregoneria persiste in Arabia Saudita e Camerun.\nSi sono avuti episodi di processi anche contro uomini che, in alcuni periodi storici e in determinate aree geografiche, hanno subito pesantemente l'inquisizione anche pi\u00f9 delle donne (Carinzia, Normandia, Islanda, Estonia e Russia).\nMolta della letteratura e della superstizione popolare legata alle streghe deriva da un testo, il \"Malleus Maleficarum\", erroneamente attribuito a lungo alla diretta volont\u00e0 papale.\nMetaforicamente con \"caccia alle streghe\" si intende un'indagine pubblica condotta per scoprire supposte attivit\u00e0 sovversive.\nUn caso particolare fu il maccartismo degli anni cinquanta negli Stati Uniti.\nCause antropologiche.\nLa caccia alle streghe \u00e8 stata ed \u00e8 diffusa a livello mondiale in societ\u00e0 geograficamente, culturalmente e temporalmente molto diverse e questo ha fatto nascere l'interesse dell'antropologia per studiarne cause e circostanze, trovandovi legami comuni legati al tentativo di spiegare avvenimenti umani come malattia e morte, disgrazie o carestie. Spesso la strega e lo stregone sono stati associati all'idea del male ma si \u00e8 superata un'interpretazione monocausale che \u00e8 apparsa come riduttiva.\nIl primo accenno storico si ha nel II millennio a.C. quando il Codice di Hammurabi condanna non la magia, ma i danni che i maghi e gli stregoni possono generare con questa.\nNella Grecia classica, attorno al 338 a.C., si ebbe il caso di Teoride di Lemno che fu giustiziata insieme con i suoi figli perch\u00e9 accusata di aver gettato incantesimi.. L\u2019Antico Testamento riflette il rifiuto che gli Ebrei professavano nei confronti della magia e della stregoneria, che li distingueva dai popoli circostanti (Egizi, Babilonesi, Cananei) dove invece queste pratiche erano esercitate. Ad es. Deuteronomio 18,10-12: \"\"Non si trovi in mezzo a te chi immola, facendoli passare per il fuoco, il suo figlio o la sua figlia, n\u00e9 chi esercita la divinazione o il sortilegio, o l\u2019augurio o la magia; n\u00e9 chi faccia incantesimi, n\u00e9 chi consulti gli spiriti o gli indovini, n\u00e9 chi interroghi i morti, perch\u00e9 chiunque fa queste cose \u00e8 in abominio al Signore\". Levitico 19,26: \"Non praticherete alcuna sorta di divinazione o di magia\"\u201d.\nNel cristianesimo delle origini non vi furono persecuzioni organizzate come tali nei confronti di streghe o stregoni, e l'uccisione di Ipazia, nel 415, matematica ed erede della tradizione scientifica greca ma ritenuta capace di arti magiche da una folla inferocita, fu un caso isolato. Il Canon episcopi defin\u00ec la credenza popolare un frutto di superstizione.\nCaccia alle streghe in Europa.\nLe streghe, per la Chiesa cattolica, non esistono, sono solo frutto di superstizione; tuttavia questa non fu sempre la posizione dominante e a lungo in Europa e in vari paesi del mondo si verific\u00f2 il fenomeno della caccia alle streghe.\nNell'immaginario popolare la strega viene rappresentata solitamente come donna molto vecchia e di brutto aspetto e la presunta strega apparteneva perlopi\u00f9 alle classi sociali inferiori anche se non manc\u00f2 qualche caso di nobildonna condannata, come ad esempio Sidonia von Borcke.\nSolo una piccola minoranza di queste persone poteva essere annoverata tra i veri e propri criminali come ad esempio Catherine Deshayes accusata non solo di omicidio ma anche di satanismo e di aver preso parte a messe nere con la marchesa di Montespan, pure lei criminale, favorita di Luigi XIV di Francia.\nLa maggioranza delle donne accusate di stregoneria era innocente, spesso semplici levatrici o prostitute o guaritrici. Queste ultime erano figure tradizionali dedite alla cura con le piante officinali e semplici praticanti della medicina popolare che affiancavano la medicina ufficiale perch\u00e9 la popolazione essenzialmente rurale raramente aveva la possibilit\u00e0 di curarsi con metodi costosi. Si poteva essere considerata \"strega\" anche per aspetti del tutto irrilevanti, per pura superstizione.\nLetteratura sulla stregoneria tra XV e XVI secolo.\nLa stregoneria fino all'inizio del XV secolo fu vista dalla Chiesa cattolica in parte confusa con la magia, le opinioni pi\u00f9 accreditate furono quelle dei maggiori teologi, come Agostino d'Ippona, e le tesi ufficiali furono quelle del \"Canon episcopi\" che definivano frutto di immaginazione e sogno le testimonianze su voli notturni e trasformazioni di uomini in animali.\nCon l'inizio dell'et\u00e0 moderna questo venne ridiscusso. Tra il 1435 e il 1437 il teologo Johannes Nider scrisse un trattato, il \"Formicarius\", nel quale sosteneva l'esistenza di magia, maleficio, streghe e stregoni e apparvero testi che volevano dimostrare l'attendibilit\u00e0 del volo delle streghe, del sabba e della diffusione dell'adorazione del diavolo. Papa Innocenzo VIII nel XV secolo pubblic\u00f2 la bolla Summis desiderantes affectibus. Il Papa intendeva combattere il fenomeno della stregoneria nei paesi germanici e confer\u00ec cos\u00ec poteri inquisit\u00f2ri a due frati domenicani tedeschi, Jacob Sprenger e Heinrich Kramer i quali, probabilmente fraintendendo gli intenti di Papa Innocenzo VIII, scrissero il Malleus Maleficarum: nel testo viene riportato che \"Fra tutte le eresie, la pi\u00f9 grande \u00e8 quella di non credere nelle streghe e con esse, nel patto diabolico e nel sabba\". Il \"Malleus Malef\u00eccarum\" tuttavia non fu mai adottato ufficialmente dalla Chiesa anche se fu ristampato ventotto volte tra il 1487 e il 1669.\nAl \"Malleus\" seguirono testi che trattarono come applicare la tortura per ottenere il riconoscimento delle streghe. Gi\u00e0 nel 1489 si avanzarono dubbi su tali metodi, tuttavia molti testi, in particolare il Libro detto strega o delle illusioni del demonio di Giovanni Francesco II Pico della Mirandola continuarono a sostenere la necessit\u00e0 di tali metodi.\nJean Bodin scrisse nel 1580 \"La D\u00e9monomanie des Sorciers\" su tortura e repressione della stregoneria e a questo seguirono, tra le altre: \"Daemonolatreia\" di Nicolas R\u00e9my nel 1595, \"Disquisitiones Magicae or Disquisitionum Magicarum Libri Sex\" di Martin Delrio nel 1600, \"Tableau de l'inconstance des mauvais anges et d\u00e9mons\" di Pierre de Lancre nel 1612 e \"Compendium maleficarum\" di Francesco Maria Guaccio del 1608.\nIn Italia fu seguito il \"De catholicis institutionibus liber\" di Diego de Simancas, del 1569, e alla fine del XVI secolo anche la \"Instructio pro formandis processibus in causis strigum et maleficorum\", una direttiva per le cause di stregoneria che il Sant'Uffizio diffuse dal 1657.\nCondanna della stregoneria.\nLa condanna a morte sul rogo non era inflitta direttamente dalla Chiesa ma dall'autorit\u00e0 civile, che faceva sua una sentenza dell'autorit\u00e0 ecclesiastica ed emetteva una propria sentenza di condanna e provvedeva all'esecuzione. La stregoneria era assimilabile all'eresia e, poich\u00e9 questa era considerata anche un reato civile, portava alla condanna capitale.\nLe condanne per stregoneria si fondavano sull'interpretazione del versetto del Vangelo secondo Giovanni (15,6) nel quale si dice che: \"Chi non rimane in me viene gettato via come il tralcio e si secca, e poi viene raccolto per essere gettato via e bruciato\". La condanna per le streghe nasceva da una tendenziosa (ed errata) traduzione del punto contenuto nel Libro dell'Esodo, capitolo 22\u00b0, versetto 18\u00b0: \"Maleficos non patieris vivere\" (\u201cNon lascerai vivere le streghe\" o \u201cNon lascerai vivere colei che pratica la magia\u201d). In realt\u00e0 la traduzione corretta del termine \"veneficam\" \u00e8 \"veneficio\", il contrario del miracolo.\nEsponenti della Chiesa cattolica parteciparono raramente in modo diretto ai processi per stregoneria e quando avvenne lo giustificarono con le bolle pontificie e altri testi teologici e demonologici ma spesso spinsero il potere temporale a intervenire. In Francia furono molto attivi i magistrati Nicolas R\u00e9my e Pierre de Lancre, in Inghilterra Matthew Hopkins. Talvolta fu il popolo a organizzare cacce alle streghe o a improvvisare roghi inducendo potere religioso e civile a intervenire nominando inquisitori e istruendo processi.\nL'eresia e la stregoneria erano ritenute pericoli per la societ\u00e0 quando in realt\u00e0 la paura delle streghe veniva indotta dal potere temporale o dal potere religioso cattolico e protestante ed era finalizzata al controllo delle rivolte contadine e delle richieste di maggiore libert\u00e0 del popolo, come avvenne ad esempio nel Tirolo. In quel caso il timore del soprannaturale venne sfruttato per far cessare le rivolte contadine. Gli stessi giudici temevano che se non avessero inflitto la pena di morte sarebbero stati accusati di complicit\u00e0.\nDi fronte a guerre, carestie, povert\u00e0 e fame risult\u00f2 utile trovare un capro espiatorio in streghe e stregoni. In seguito alla Riforma protestante l'unit\u00e0 della fede in Europa cadde e la logica delle persecuzioni e delle condanne divenne pi\u00f9 complessa assumendo caratteristiche particolari secondo i paesi e le culture. Moltissime donne ritenute streghe vennero torturate e bruciate vive con le motivazioni pi\u00f9 diverse, spesso in base a delazioni anonime mosse anche da interesse. Ottenendo confessioni sotto tortura venivano fatti nomi di altre persone talvolta benestanti e in un processo successivo il risultato era la confisca dei beni dei condannati, come nel caso della famiglia Pappenheimer, i cui membri furono ferocemente torturati e condannati a morte nel 1600 in Baviera, compreso il piccolo Hoel di soli dieci anni.\nL'ultima donna condannata a morte come strega in Europa fu Anna G\u00f6ldi, uccisa nel 1782 in seguito alla sentenza del Cantone di Glarona, in Svizzera. La G\u00f6ldi venne riabilitata dal parlamento cantonale nel 2008. Anche le condanne di Giovanna Bonanno a Palermo nel 1789, Barbara Zdunk (Reszel 1811) e Bridget Cleary nella contea di Tipperary nel 1895 sono casi che potrebbero rientrare nella caccia alle streghe.\nVittime.\nIl numero delle vittime della caccia alle streghe, durante i due secoli in cui sia i tribunali dell'Inquisizione sia quelli della Riforma luterana le condussero al rogo, \u00e8 stato largamente dibattuto. Il raggiungimento di una certezza sul tema \u00e8 ostacolato da molti elementi, come la perdita nel tempo di documenti affidabili relativi a gran parte dei processi.\nIl motivo principale fu che, per paura che gli immensi archivi inquisitoriali cadessero nelle mani degli avversari della Chiesa, molti di questi vennero dati alle fiamme, come a Milano, Mantova, Benevento e quelli della Sicilia con le carte di migliaia di processi, o come quelli rubati dai francesi a Roma. Pertanto le cifre che si ipotizzano in ordine alle vittime della persecuzione vanno considerate come ordini di grandezza e spesso sono oggettivamente influenzate dalle opinioni e dalle collocazioni culturali e ideologiche degli autori che le hanno determinate.\nIl 15 giugno 2004 il Vaticano pubblic\u00f2 il volume \"L'Inquisizione\", frutto del lavoro della Commissione teologico-storica del Comitato Centrale del Grande Giubileo dell'Anno 2000. I risultati tratti dagli archivi, basati sui documenti ufficiali della Chiesa, dicono che, su 100.000 processi effettuati da tribunali civili ed ecclesiastici secondo la procedura dell'Inquisizione, \"le condanne al rogo comminate da tribunali ecclesiastici sono state 4 in Portogallo, 59 in Spagna, 36 in Italia: in tutto, quindi, meno di 100 casi\".\nAltre stime parlano di circa 110.000 processi, svoltisi principalmente in Germania (50.000), Polonia (10.000), Francia (10.000), Svizzera (9.000), isole britanniche (5.000), paesi scandinavi (5.000), Spagna (5.000), Italia (5.000) e Russia (4.000). Lo storico statunitense \nBrian P. Levack ha valutato le esecuzioni capitali al 55% dei processi, giungendo pertanto a un totale di giustiziati pari a circa 60.000 persone in tre secoli. In questi processi l'80% degli accusati era di sesso femminile, mentre in Estonia (60%), Russia (68%) e Islanda (90%) vi fu una predominanza maschile.\nLa caccia alle streghe si concentr\u00f2 soprattutto tra la fine del Quattrocento e la prima met\u00e0 del Seicento e conobbe due ondate: una dal 1480 al 1520 e l'altra dal 1560 al 1650. In generale, la storia dei processi contro la stregoneria e la magia si pu\u00f2 dividere in tre periodi. Il primo, compreso tra il 1300 e il 1435, \u00e8 possibile dividerlo ulteriormente in tre parti (1300-1330, 1330-1375 e 1375-1435), delle quali l'ultima, principalmente a causa dell'introduzione nei tribunali locali della procedura inquisitoria, vide un aumento delle accuse di adorazione del demonio rispetto alle accuse di magia politica (diffuse nel primo trentennio del XIV secolo) e a quelle di maleficio e rituale magico (peculiari nella fase compresa fra il 1330 e il 1375). Il secondo periodo va dal 1435 alla met\u00e0 del XVI secolo ed \u00e8 caratterizzato da un aumento dei processi che durer\u00e0 fino al 1520 circa e da un successivo calo di numero dei medesimi fino a tutto il 1550 (fenomeno, quest'ultimo, da ricondursi anche alla diminuita pubblicazione di nuovi trattati demonologici e alla minore diffusione di quelli gi\u00e0 esistenti). Il terzo periodo, infine, \u00e8 quello compreso tra il 1580 e il 1650, quando, prevalentemente in alcune aree della Svizzera, della Germania, della Scozia e della Francia, i processi per stregoneria aumentarono considerevolmente.\nUn caso a s\u00e9 stante \u00e8 costituito dalla Polonia, dove oltre la met\u00e0 delle condanne a morte per stregoneria \u00e8 compresa tra il 1676 e il 1725 e circa un terzo tra il 1701 e il 1725. Considerando anche i territori lituani, si contano per la Polonia circa 10 000 processi contro le streghe.\nJuan Antonio Llorente, inquisitore madrileno, fa una stima dei condannati dall'Inquisizione spagnola dal 1481 al 1808. I numeri dei condannati, \"abbruciati in persona, abbruciati in effigie e condannati alla reclusione\" sono molto alti: si tratta precisamente di 343.522 condanne alle diverse pene. Di questi, 34.382 furono bruciati sul rogo. Circa 1/3, precisamente 10.220, furono giustiziati tra il 1481 e il 1498 durante il periodo dell'inquisitore Tom\u00e1s de Torquemada.\nTuttavia Juan Antonio Llorente \u00e8 giudicato dalla maggior parte degli studiosi non degno di fede, in quanto politicamente attivo nell'abolizione della suddetta. Inoltre le cifre da lui riportate sono probabilmente inventate, in quanto i veri registri dell'Inquisizione spagnola riportano cifre molto pi\u00f9 contenute.\nEsistono poi molti studi che pervengono a conclusioni di poco superiori. La situazione muta, ma non di molto, se si passa a esaminare cifre parziali riferite a particolari aree geografiche che sono state oggetto di studi pi\u00f9 particolareggiati e approfonditi, sulla base del ritrovamento di documenti processuali, non essendo stato possibile recuperare la documentazione per ogni processo celebrato. A risultati notevolmente distanti si collocano pochi autori, che arrivano a parlare di dodici milioni di processi e nove milioni di esecuzioni. Ma tali cifre appaiono del tutto inverosimili, se confrontate con l'intera popolazione europea del tempo.\nPer contro, altri studi come quelli condotti dal professor Agostino Borromeo della Sapienza di Roma suggeriscono numeri molto pi\u00f9 contenuti: circa 125.000 processi condotti dall'Inquisizione spagnola, di cui solo 2.000 conclusi con la reale esecuzione dei condannati.\nItalia.\nLa maggior parte dei roghi in Italia si ebbe nella prima parte del Cinquecento, soprattutto nell'Italia settentrionale e in Toscana, con un solo caso a Benevento. A Roma, sede del papato, non ci fu mai una caccia alle streghe e nessuno venne mai mandato al rogo con l'accusa di stregoneria.\nLe persecuzioni pi\u00f9 note si sono svolte in:\nIn Val di Non i processi venivano celebrati a Coredo, presso il famigerato Palazzo Nero. Nel 1611 otto donne e due uomini furono bruciati vivi davanti al palazzo, mentre altri diciannove furono condannati a pene detentive. Gli atti dei processi sono ancora oggi consultabili negli archivi della Provincia.\nSecondo alcuni studiosi si noterebbe che, paradossalmente, se \u00e8 in Italia che nasce la base religiosa e filosofica nonch\u00e9 teologica sulla caccia alle streghe attraverso bolle e manuali, non \u00e8 in questo paese che si scateneranno pi\u00f9 violentemente queste persecuzioni (eccetto nel nord del Piemonte, ovvero vicino alla linea di contatto fra protestantesimo e cattolicesimo), n\u00e9 quello in cui mieteranno pi\u00f9 vittime: contrariamente al fatto che la caccia alle streghe venne regolata tramite i tribunali inquisitori, secondo questi studiosi fu proprio la presenza dell'Inquisizione cattolica in Italia, generalmente avversa ai processi sommari di popolo, che avrebbero potuto minare l'autorit\u00e0 ecclesiale, a impedire un eccesso di questo genere di persecuzioni nella penisola italiana. Esse furono ben pi\u00f9 numerose sia in Francia che in Gran Bretagna e in Germania. Secondo altri studiosi, come Giovanni Romeo, la caccia alle streghe in Italia si spense per la crisi che i tribunali del Sant'Uffizio, attore propulsivo e necessario per la caccia alle streghe e le relative condanne, ebbero tra il Seicento e il Settecento e non per decisioni degli inquisitori generali.\nQueste osservazioni, tuttavia, sono puramente legate alla possibilit\u00e0 di compiere ricerche statistiche, in quanto nei paesi sopra citati esistono ancora archivi intatti della caccia alle streghe, mentre in Italia questi archivi sono stati distrutti nel corso dei secoli.\nGli atti dei processi per stregoneria in Val Camonica, gi\u00e0 custoditi negli archivi delle parrocchie, sarebbero finiti a fine Ottocento nella raccolta privata di don Luigi Brescianelli di Capo di Ponte, ma un ordine tassativo del vescovo di Brescia Giacinto Gaggia ne avrebbe imposto la distruzione al fine di \"non fomentare una campagna anticlericale\".\nDissenso di laici e religiosi.\nPoco dopo il 1520, quando ancora venivano stampati e diffusi numerosi trattati contro la stregoneria, il giureconsulto Andrea Alciato, pur condannando le pratiche magiche compiute intenzionalmente, espresse i suoi forti dubbi intorno alla realt\u00e0 del sabba e alla veridicit\u00e0 delle confessioni strappate a \"povere donne ignoranti\".\nLa procedura per l'accusa e il giudizio delle streghe era puntigliosamente codificata nei vari trattati di demonologia, molti dei quali ebbero un tale successo negli ambienti giuridici da essere ampiamente diffusi in tutta Europa anche nelle versioni tascabili. In quei libri si raggiungeva il limite del maniacale nella descrizione dei supposti marchi demoniaci presenti sul corpo delle streghe, ma fin dal Cinquecento medici e medici-filosofi come Agrippa di Nettesheim e Johann Wier, con un approccio molto pi\u00f9 scientifico, condannarono le forti deviazioni presenti nei metodi di accusa.\nNel 1631 il gesuita tedesco Friedrich Spee diede alle stampe, in forma anonima, il trattato \"Cautio criminalis. De processibus contra sagas\". Dalla sua lunga esperienza di confessore dei condannati a morte per stregoneria lo Spee aveva compreso a fondo i meccanismi di un sistema giudiziario il quale, sorretto dalla procedura inquisitoria e dalla tortura, non faceva che mandare al rogo centinaia di persone innocenti; tutto questo fu da lui duramente denunciato nel libro, i cui contenuti anonimi vennero ben presto ricondotti alla sua penna procurandogli non pochi problemi all'interno dell'ordine.\nCause.\nA differenza di quanto si crede comunemente, durante il Medioevo le persecuzioni sono rivolte soprattutto contro gli eretici (Catari, Valdesi, o Albigesi), contro \"fedi altre\" (gli Ebrei e i Musulmani) accusate in qualche caso di concubinaggio con il diavolo e contro i lebbrosi. \u00c8 solo a partire dall'et\u00e0 moderna, dopo la scoperta delle Americhe, nel momento in cui nasce l'Umanesimo e in cui appare la stampa, che incomincia la caccia alle streghe, persecuzione definita da alcuni sessista e che altri hanno voluto chiamare genocidio od olocausto.\nLo stato di incertezza e paura suscitate in varie circostanze da questa globalizzazione epocale non possono per\u00f2 essere le uniche ragioni che condussero alla demonizzazione del sesso femminile e alla sua trasformazione in capro espiatorio, specialmente se si tiene conto che i pregiudizi nei confronti delle donne risalgono fino all'epoca antica. Inoltre, come \u00e8 stato gi\u00e0 accennato, le persecuzioni contro le streghe coinvolsero in diverse occasioni anche individui di sesso maschile. Indubbiamente la misoginia rimane un presupposto importante nella costruzione del mito moderno della strega, quello cio\u00e8 che la rappresenta come eretica e apostata, frequentatrice del sabba e operatrice di sortilegi a danno delle persone, delle colture e degli animali, come risulta evidente da ampie parti del \"Malleus Maleficarum\".\nC'\u00e8 poi da considerare che le donne, fino alla fine del Medioevo, godevano nell'esercizio di certe professioni di una libert\u00e0 ben pi\u00f9 grande di quanto spesso sia stato fatto notare. In alcuni paesi europei erano relativamente numerose le donne dedite al commercio e all'artigianato, attivit\u00e0 condotte talvolta in completa o pressoch\u00e9 completa autonomia (come lo studio dei testamenti ha dimostrato). A Basilea esisteva una corporazione all'interno della quale uomini e donne avevano i medesimi diritti. Con l'avvento dell'era moderna e delle sue grandi trasformazioni politiche, religiose, economiche e sociali, la partecipazione femminile alle attivit\u00e0 produttive e mercantili svolte al di fuori delle mura domestiche si ridusse per\u00f2 fin quasi a scomparire del tutto.\n\u00c8 stato ipotizzato che le numerose cacce alle streghe dell'era moderna potessero essere fomentate da un interesse economico, dato che la condanna comportava anche la confisca dei beni della vittima, i quali venivano divisi a met\u00e0 fra la Chiesa e il potere temporale. Essendo comunque i perseguitati, nella maggior parte dei casi, degli emarginati nullatenenti, questo non sembrerebbe costituire un aspetto tra i pi\u00f9 rilevanti del fenomeno, quantunque, come si \u00e8 visto, non siano mancati episodi di persecuzione rivolti contro persone facoltose.\nPi\u00f9 importante risulta essere la specificit\u00e0 del periodo storico. Sul piano politico, infatti, si assiste a livello europeo a una progressiva concentrazione dei poteri, che culmineranno con l'affermazione dei grandi stati nazionali e con regimi come l'assolutismo in Francia. Proprio in Francia, tuttavia, l'accentramento del potere esecutivo comporter\u00e0 una notevole riduzione dell'autonomia dei tribunali locali e con essa una maggiore razionalizzazione nella procedura giudiziaria contro le presunte streghe.\nOra, a una centralizzazione dei poteri politici consegue generalmente un certo livellamento nei comportamenti pubblici e privati degli individui di una comunit\u00e0. L'eventuale riavvicinarsi alla superstizione, il ricorrere ai rituali magici o in ogni caso a ci\u00f2 che non \u00e8 riconosciuto dall'autorit\u00e0 suprema che sta operando questa centralizzazione, non pu\u00f2 che spingere i monarchi a reprimere con crescente violenza queste pratiche non ufficiali ed eterodosse.\nCome detto, per collocare il fenomeno nel suo contesto storico, coincidente con il periodo delle guerre di religione, occorre ricordare come, tra la fine del Quattrocento e l'inizio del Settecento, l'Europa fu scossa nella sua unit\u00e0 religiosa, al punto da collassare praticamente in una terribile caccia al colpevole, che non poteva altri che essere, di volta in volta, il cattolico, il luterano, il calvinista, e cos\u00ec via. A seguito della Riforma protestante, inoltre, il fenomeno del frazionamento religioso si moltiplic\u00f2, perch\u00e9, contrariamente ai desideri degli stessi Riformatori, numerose altre sette si diramarono dal tronco, andando a formare le miriadi di sette non conformiste.\nIl fenomeno coinvolse tutti: dai contadini alle istituzioni, dai governanti alle persone del popolo. Non \u00e8 dunque improbabile trovare proprio qui l'origine del fenomeno della caccia alle streghe. Soprattutto nelle societ\u00e0 agricole (e l'Europa all'epoca lo era in massima parte) le donne svolgevano infatti un particolare ruolo, che si pu\u00f2 definire \"conservativo\".\nGi\u00e0 nel Medioevo, ad esempio, fonti testimoniano come proprio le donne siano state le pi\u00f9 attaccate alle antiche forme di culto pagane nelle campagne, e, allo stesso tempo, come fin dal primo cristianesimo, femminili furono le prime forme di vita cristiana associata che vennero alla ribalta. In un mondo in cui era diffusa la convinzione che il diavolo fosse in agguato in ogni momento a causa della mancanza dell'unit\u00e0 spirituale, e, anzi, sempre pi\u00f9 persone si allontanavano dall'ortodossia religiosa, era facile indirizzare i sospetti su un gruppo di donne che si riunivano per compiere riti non riconosciuti.\nA ci\u00f2 inoltre va aggiunto che questo \u00e8 il periodo in cui la societ\u00e0 per la prima volta, a partire dal Medioevo, comincia a riorganizzarsi e occuparsi di ogni abitante e della sua salvezza spirituale. Se gli uomini venivano arruolati nelle guerre, le donne restavano nelle campagne o svolgevano i loro riti nelle citt\u00e0. Quelle che sfuggivano al controllo potevano essere quelle che furono accusate di stregoneria.\nLe modalit\u00e0 con cui si formavano i sospetti e le accuse di stregoneria variavano, certamente, in funzione del periodo storico; ma anche la peculiare situazione sociale riscontrabile in un dato ambito geografico determinava i modi e i tempi di una specifica caccia alle streghe. Per fare un esempio, in Inghilterra e in particolare nella regione dell'Essex, furono soprattutto i difficili rapporti di parentela e di vicinato all'interno dei villaggi a scatenare le persecuzioni contro le streghe, considerate qui quasi esclusivamente come responsabili delle avversit\u00e0 quotidiane e delle disgrazie e solo marginalmente come eretiche e adoratrici del diavolo.\nCaccia alle streghe in America.\nIl processo alle streghe di Salem, Massachusetts fu l'ultimo del suo genere sul suolo statunitense e uno dei pi\u00f9 noti. Ebbe varie motivazioni, territoriali, religiose e di superstizione popolare. Si concluse, dopo la sentenza di morte decretata per numerose donne, quando l'intervento di alcuni influenti religiosi spinse il governatore a sospendere i lavori del tribunale. L'episodio storico viene ricordato ne \"Il crogiuolo\" di Arthur Miller.\nUso metaforico della locuzione.\nLa locuzione \"caccia alle streghe\" viene utilizzata come metafora per indicare la ricerca sistematica finalizzata alla cattura e/o messa al bando di persone che vengono percepite come nemici pericolosi sulla base di semplici sospetti e preconcetti o tab\u00f9. \nTrova spazio in pi\u00f9 ambiti (religiosi, politici, giornalistici e altri ancora) ed \u00e8 intesa in genere con connotazioni negative, a indicare ad esempio una indagine volta non tanto alla ricerca della verit\u00e0 o alla soluzione del problema, quanto piuttosto alla individuazione di possibili colpevoli cui addossare la responsabilit\u00e0 di fatti e/o eventi indagati.\nPi\u00f9 in generale si pu\u00f2 utilizzare per indicare ricerca e persecuzione di persone che abbiano idee contrarie a quelle ritenute soggettivamente corrette riferendosi a situazioni di accuse infondate o di opinioni non condivise o per azioni ritenute persecutorie per motivi politici, ideologici o simili.\nMaccartismo.\nNell'opera teatrale \"Il crogiuolo\" Arthur Miller, trattando del processo alle streghe di Salem, critic\u00f2 indirettamente le audizioni di Joseph McCarthy, descrivendone l'atmosfera generale di paranoia e persecuzione che le accompagnava. Da quel momento il \"maccartismo\" indic\u00f2 la persecuzione dei sospettati di essere comunisti e divenne il simbolo di un periodo di accuse e di mancato rispetto delle libert\u00e0 civili. Il maccartismo fu anche parodiato in tv attraverso il personaggio di Mister Magoo, l'anziano quasi cieco dei \"cartoon\" americani anni sessanta, metafora della societ\u00e0 americana accecata dalla paura del comunismo."}
{"id": "1982181", "revid": "287204", "url": "https://it.wikipedia.org/wiki?curid=1982181", "title": "Bagpat", "text": " \nBagpat (o Baghpat) \u00e8 una suddivisione dell'India, classificata come \"municipal board\", di 36.365 abitanti, capoluogo del distretto di Bagpat, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 56' 60 N e 77\u00b0 13' 0 E e ha un'altitudine di 222 .\nSociet\u00e0.\nEvoluzione demografica.\nAl censimento del 2001 la popolazione di Bagpat assommava a 36.365 persone, delle quali 19.317 maschi e 17.048 femmine. I bambini di et\u00e0 inferiore o uguale ai sei anni assommavano a 7.296, dei quali 3.913 maschi e 3.383 femmine. Infine, coloro che erano in grado di saper almeno leggere e scrivere erano 16.788, dei quali 10.337 maschi e 6.451 femmine."}
{"id": "1982187", "revid": "287204", "url": "https://it.wikipedia.org/wiki?curid=1982187", "title": "Bahraich", "text": " \nBahraich \u00e8 una suddivisione dell'India, classificata come \"municipal board\", di 168.376 abitanti, capoluogo del distretto di Bahraich, nello stato federato dell'Uttar Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 27\u00b0 34' 60 N e 81\u00b0 35' 60 E e ha un'altitudine di 125 .\nSociet\u00e0.\nEvoluzione demografica.\nAl censimento del 2001 la popolazione di Bahraich assommava a 168.376 persone, delle quali 89.532 maschi e 78.844 femmine. I bambini di et\u00e0 inferiore o uguale ai sei anni assommavano a 25.500, dei quali 13.019 maschi e 12.481 femmine. Infine, coloro che erano in grado di saper almeno leggere e scrivere erano 99.977, dei quali 56.678 maschi e 43.299 femmine."}
{"id": "1982188", "revid": "767487", "url": "https://it.wikipedia.org/wiki?curid=1982188", "title": "Nove regine", "text": "Nove regine \u00e8 un film argentino del 2000 diretto da Fabi\u00e1n Bielinsky.\nTrama.\nJuan \u00e8 un truffatore alle prime armi che compie i suoi colpi per riuscire a mettere da parte la cifra necessaria a far scarcerare suo padre. Durante una delle sue piccole truffe si imbatte in Marcos, truffatore anche lui ma pi\u00f9 esperto, che, osservato il collega all'opera, gli propone di mettersi in societ\u00e0 per un giorno. Durante i loro raggiri, i due si ritroveranno tra le mani la pi\u00f9 grossa truffa della loro vita che potrebbe porre fine per sempre ai loro problemi economici: vendere per vera, a un milionario collezionista di francobolli, una copia contraffatta delle famose \"nove regine\", cio\u00e8 nove francobolli della Repubblica di Weimar dal valore di mezzo milione di dollari. L'impresa non si presenter\u00e0 semplice, ma anzi piena di imprevisti e con un finale del tutto inaspettato.\nRemake.\nIl film \u00e8 stato fonte di ispirazione per il film statunitense \"Criminal\" del 2004 e per il film indiano \"Bluffmaster\" del 2005.\nNel film italiano \"Mi fido di te\" \u00e8 presente un riferimento a questo film tramite una truffa in un ristorante che avviene in maniera molto simile a quanto accade nel film argentino e viene infatti definita la truffa de \"le nove regine\"."}
{"id": "1982191", "revid": "11959", "url": "https://it.wikipedia.org/wiki?curid=1982191", "title": "Pirati barbareschi", "text": ""}
{"id": "1982192", "revid": "2033069", "url": "https://it.wikipedia.org/wiki?curid=1982192", "title": "Carpoolers", "text": "Carpoolers \u00e8 una sit com statunitense, prodotta dagli ABC Studios, andata in onda sul canale ABC dal 2 ottobre 2007 al 4 marzo 2008. La serie venne cancellata dopo 13 episodi trasmessi. In Italia \u00e8 andata in onda dal 28 settembre 2008 sul canale satellitare FX.\nLa serie vedeva il ritorno in TV oltre che di Jerry O'Connell (\"Crossing Jordan\"), anche delle attrici Faith Ford (\"Hope &amp; Faith\") e di Allison Munn (\"Le cose che amo di te\").\nTrama.\nGracen, Laird, Dougie e Aubrey sono quattro uomini che non hanno nulla in comune, a parte il luogo di lavoro. Nonostante facciamo infatti quattro lavori diversi, lavorano tutti nello stesso edificio. Cos\u00ec Laird, Aubrey e Gracen decidono di comprare una macchina in comune per andare e tornare dal lavoro tutti i giorni insieme. Al loro gruppo si aggiunge nel primo episodio Dougie. Questa sit-com \u00e8 interamente ambientata nella macchina che usano per andare al lavoro o nelle loro quattro case. La diversit\u00e0 tra i personaggi - Gracen ha moglie e figlio che lavorano e guadagnano pi\u00f9 di lui, Laird \u00e8 un dentista appena divorziato a cui la moglie ha portato via tutto, compreso il divano di casa, e che si autoproclama playboy, Dougie si \u00e8 appena sposato, mentre Aubrey \u00e8 alle prese con una moglie perennemente immobile davanti alla TV e con una decina di figli che scorrazzano per casa - crea gag esilaranti e scene di vita improbabili ma con uno sfondo ironico sulla vita di tutti i giorni."}
{"id": "1982193", "revid": "110157", "url": "https://it.wikipedia.org/wiki?curid=1982193", "title": "Processo a un medico", "text": "Processo a un medico (titolo originale: \"The Physicians\") \u00e8 un romanzo del 1975, scritto dallo scrittore statunitense Henry Denker.\nTrama.\nIl giovane medico Chris Grant prende in cura un neonato che soffre, presumibilmente, di itterizia; il bimbo \u00e8 l'unico nipote del magnate John Stewart Reynolds, benefattore che finanzia l'ospedale dove lavora Grant, il \"Metropolitan General\". Al neonato vengono a crearsi irreversibili problemi cerebrali e Reynolds accusa Chris Grant di negligenza colposa: per difendersi dalle accuse il medico assume l'avvocato Laura Winters..."}
{"id": "1982206", "revid": "1924342", "url": "https://it.wikipedia.org/wiki?curid=1982206", "title": "Still a G Thang", "text": "Still a G Thang \u00e8 un brano musicale rap di Snoop Dogg, pubblicato come primo singolo per la No Limit Records ed estratto dall'album \"Da Game Is to Be Sold, Not to Be Told\". Il brano ha ottenuto un ottimo successo discografico, riuscendo a raggiungere la posizione numero 19 della \"Billboard Hot 100\".\nIl video musicale prodotto per \"Still a G Thang\" \u00e8 anche la colonna sonora per il cortometraggio del 1998 interpretato da Snoop Dogg \"Da Game of Life\", diretto da Michael Martin."}
{"id": "1982207", "revid": "200568", "url": "https://it.wikipedia.org/wiki?curid=1982207", "title": "Calamigna", "text": ""}
{"id": "1982215", "revid": "599013", "url": "https://it.wikipedia.org/wiki?curid=1982215", "title": "Qatna", "text": "Qatn\u0101 () \u00e8 un'antica citt\u00e0 dell'Et\u00e0 del Bronzo, sita nell'odierna Siria, presso il villaggio di Tell el-Mishrife (in arabo \"\u0627\u0644\u0645\u0634\u0631\u0641\u0629\"), posto sulle rive del Wadi l-Aswad, un affluente del fiume Oronte, a met\u00e0 strada fra Damasco e Aleppo, le due pi\u00f9 importanti citt\u00e0 dell'area. In epoca preclassica, si trovava all'incrocio fra importanti vie carovaniere, posizione strategica che ne fece, nel II millennio a.C., insieme ad Aleppo e Mari, uno dei maggiori regni e centri commerciali della Siria.\nAttualmente \u00e8 stato esplorato solo il 5-10% della superficie della antica \ncitt\u00e0.\nStoria.\nGi\u00e0 intorno alla met\u00e0 dell'Ottocento, gli archeologi avevano localizzato questa zona come foriera di rovine risalenti all'antichit\u00e0, per\u00f2 solamente nel 1924, vennero effettuati i primi progetti di esplorazioni archeologiche, grazie all'opera del conte francese Robert du Mesnil du Buisson.\nGrazie ai reperti rinvenuti all'epoca, tavolette cuneiformi e documenti esterni al sito, gli esperti riuscirono a identificare il centro con la citt\u00e0 di Qatna, centro siriano di rilevanza politica ed economica, in pieno rigoglio intorno alla prima met\u00e0 del II millennio a.C. (Bronzo Medio), che insieme ad Ebla risulta abbandonata a partire dal Tardo Bronzo.\nGli studi stratigrafici e la datazione hanno indotto gli specialisti a stimare intorno al 3200 a.C., in corrispondenza del Bronzo Antico, l'epoca dei primi insediamenti umani.\nLa decadenza della citt\u00e0 coincise con l'Et\u00e0 del ferro, valutabile tra il 900 a.C. e il 550 a.C., dato che il centro perse l'indipendenza e venne assorbito dal regno di Ham\u0101. Verso la fine dell'Et\u00e0 del ferro la citt\u00e0 venne abbandonata, probabilmente per una graduale e progressiva crisi idrica, e solamente nel XIX secolo un nuovo villaggio \u00e8 stato edificato sopra le antiche rovine.\nLa scelta dell'insediamento originario non fu casuale, in quanto a quel tempo la zona garantiva numerosi corsi d'acqua oltre a vaste foreste fluviali, che gi\u00e0 allora innescarono un lungo processo di deforestazione, visto il notevole fabbisogno di legno da parte dei cittadini.\nLe indagini sui resti animali hanno evidenziato un largo consumo, intorno al 2000 a.C., di bovini, suini, ovini.\nLe attivit\u00e0 primarie per il sostentamento alimentare, erano soprattutto agricole, in particolar modo era molto intensa la coltivazione di cereali, come orzo e grano, la raccolta di uva e olive, oltre al latte ed alla carne provenienti dalla produzione animale.\nRisalgono proprio a quell'epoca costruzioni difensive e opere architettoniche di una certa importanza, oltre ad una fiorente produzione ceramica e di altri manufatti."}
{"id": "1982220", "revid": "1442080", "url": "https://it.wikipedia.org/wiki?curid=1982220", "title": "Petrosina", "text": "Petrosina \u00e8 un sottordine di spugne dell'ordine degli Aploscleridi.\nTassonomia.\nComprende le seguenti famiglie:"}
{"id": "1982222", "revid": "21880", "url": "https://it.wikipedia.org/wiki?curid=1982222", "title": "Aploscleridi", "text": ""}
{"id": "1982228", "revid": "729019", "url": "https://it.wikipedia.org/wiki?curid=1982228", "title": "Battaglia di Gumbinnen", "text": "La battaglia di Gumbinnen fu la prima grande operazione offensiva condotta dalla Germania sul fronte orientale durante la prima guerra mondiale. A causa della cattiva coordinazione dell'attacco tedesco, lo scontro si concluse con la vittoria dei russi e la ritirata delle forze tedesche dalla Prussia Orientale.\nContesto.\nAllo scoppio della guerra un'azione offensiva contro i russi non era nei piani strategici del Comando dell'8\u00aa Armata tedesca, comandata dal generale Maximilian von Prittwitz: questi infatti riteneva indifendibile l'area della Prussia Orientale con le esigue forze di cui disponeva, perci\u00f2 aveva predisposto una linea di difesa fortemente presidiata sul fiume Angerapp e sulla piana di Instenburg.\nL'Ottava Armata era composta da quattro corpi: il I Corpo di Hermann von Fran\u00e7ois, il XVII Corpo di August von Mackensen, il I Corpo della Riserva di Otto von Below ed il XX Corpo, ai quali si aggiungeva la prima divisione di cavalleria. Contro queste forze erano schierate due armate russe, la Prima (Paul von Rennenkampf) sul settore nord e la Seconda (Alexander Samsonov) a sud. I russi godevano di un'ampia superiorit\u00e0 numerica, ma avevano grossi problemi e mancanze nel loro sistema di rifornimenti e comunicazioni.\nLo schieramento tedesco posizionava il grosso dell'Ottava Armata (I Corpo, XVII Corpo, I Corpo della riserva) sul settore nord contro la I Armata Russa, mentre a sud, sulla linea Neidenburg-Ortelsburg stava il solo XX Corpo a fronteggiare la Seconda Armata Russa. Per i tedeschi pertanto esisteva il grave rischio legato ad un'avanzata della Seconda Armata, verso nord o verso ovest, che avrebbe potuto isolare tutte le forze tedesche sul fronte settentrionale, dando cos\u00ec ai russi la possibilit\u00e0 di occupare la Prussia Orientale senza opposizione e di minacciare eventualmente anche Berlino.\nL'aggressivo comandante del I Corpo, \"generalleutnant\" von Fran\u00e7ois, era per\u00f2 convinto che i tedeschi fossero avvantaggiati per la loro preparazione militare e per l'equipaggiamento, pertanto chiese al comandante von Prittwitz di poter prendere l'iniziativa ed attaccare.Il 17 agosto von Fran\u00e7ois aveva deciso di sua iniziativa e contro gli ordini di attaccare la Prima Armata Russa nella Battaglia di Stallup\u00f6nen. Al termine della battaglia il I Corpo ripieg\u00f2 su Gumbinnen, dopo aver inflitto gravi perdite ai russi (5.000 morti e 3.000 prigionieri).\nLa battaglia.\nDopo lo scontro non risolutivo di Stallup\u00f6nen, il comandante von Prittwitz concesse a von Fran\u00e7ois un'altra occasione per una nuova azione ad est del fiume Angerapp.\nAll'alba del 20 agosto la situazione sul fronte era la seguente:\nAlle 3.30 del mattino del 20 agosto il I Corpo di von Fran\u00e7ois, rinforzato da una divisione di riserva della guarnigione di K\u00f6nigsberg e dalla prima divisione di cavalleria, attaccava sul settore nord le posizioni del XX Corpo di Smironv con un bombardamento di artiglieria pesante, cogliendo i russi di sorpresa.\nL'azione tedesca fu condotta da due divisioni: la Prima di von Kont attacc\u00f2 frontalmente, mentre la Seconda di von Falck conduceva una manovra aggirante.Il peso di questo attacco fu sostenuto dalla sola 28\u00aa Divisione russa: l'artiglieria inizialmente rispose con vigore, ma ben presto le munizioni si esaurirono ed i tedeschi ebbero la meglio.\nAnche la cattiva coordinazione fra le unit\u00e0 russe contribu\u00ec in modo decisivo al successo dell'attacco di Von Fran\u00e7ois: nel corso dell'attacco rimasero a lungo inattivi sia il Corpo di cavalleria del generale Khan Hussein Nakhicevan, che aveva il compito di proteggere il fianco destro del XX Corpo, sia la 29\u00aa Divisione del generale Trasimov.\nLa situazione sul versante russo fu messa in sicurezza solo alle luci del giorno, dopo il riposizionamento della 29\u00aa Divisione, ma sul terreno era rimasto il 60% degli effettivi della 28\u00aa Divisione che ormai non era pi\u00f9 in grado di combattere.\nIl successo iniziale dell'Ottava Armata sul settore nord non fu replicato negli altri due settori: al centro il XVII Corpo di von Mackensen, dopo una marcia di 15 miglia per raggiungere le posizioni di attacco e senza una reale conoscenza dello schieramento avversario fu respinto dalle forze russe. Le unit\u00e0 tedesche infatti si ritrovarono sotto un pesante bombardamento da parte dell'artiglieria del III Corpo di Epancin, e la 35\u00aa e la 36\u00aa Divisione, che stavano andando all'assalto, furono costrette a ripiegare per le gravi perdite subite.\nAlla destra di von Mackensen anche il I Corpo della Riserva di von Below non ebbe successo nei confronti del IV Corpo del generale Aliev nei pressi di Goldap, e la situazione anche a sud si risolse in uno stallo.\nIn definitiva i combattimenti del 20 agosto lasciarono il fronte in una situazione di equilibrio.\nEsito.\nIl I Corpo si ritir\u00f2 a sud di K\u00f6nigsberg, il XVII Corpo si riposizion\u00f2 nell'area di Friedland, con il I Corpo della Riserva a proteggere il suo fianco destro. Nel frattempo tutto lo schieramento della Prima Armata russa avanzava in direzione di Insterberg, supportato dal Corpo di Cavalleria a nord e dal II Corpo a sud, che era stato trasferito dalla Seconda Armata alla Prima.\nIl generale Prittwitz, comandante dell'Ottava Armata, era un uomo cauto di temperamento, ed interpret\u00f2 il risultato non chiaro della battaglia di Gumbinnen, come una sconfitta tedesca. Egli abbandon\u00f2 la zona del fronte, ed inform\u00f2 von Moltke che avrebbe ritirato l'intera armata pi\u00f9 ad occidente al di l\u00e0 della Vistola.\nUna decisione cos\u00ec grave anche dal punto di vista politico, l'abbandono ai russi di una parte della patria tedesca, non poteva essere considerata accettabile dallo stato maggiore, pertanto von Moltke spost\u00f2 ad oriente due corpi previsti come rinforzo sul fronte occidentale. Inoltre Moltke rimosse Prittwitz ed il suo Capo di Stato Maggiore Georg von Waldersee, dalla guida dell'Ottava Armata, rimpiazzandoli rispettivamente con Paul von Hindenburg e Erich Ludendorff.\nSecondo gli storici.\nSecondo l'analisi di Hew Strachan, la battaglia di Gumbinnen deve essere considerata come un'operazione del I Corpo di von Fran\u00e7ois, che agiva quasi come una unit\u00e0 indipendente all'interno della 8\u00aa Armata, e non un fallito attacco di fianco pianificato da von Prittwitz.\nHa scritto Barbara Tuchman:"}
{"id": "1982229", "revid": "124679168", "url": "https://it.wikipedia.org/wiki?curid=1982229", "title": "Ferdinando Avogadro di Collobiano", "text": "Fu senatore del Regno d'Italia nella XVIII legislatura."}
{"id": "1982237", "revid": "1728", "url": "https://it.wikipedia.org/wiki?curid=1982237", "title": "Giacomo Balestra", "text": "Fu senatore del Regno d'Italia nella XVIII legislatura."}
{"id": "1982246", "revid": "104458", "url": "https://it.wikipedia.org/wiki?curid=1982246", "title": "Crisi del terzo secolo", "text": ""}
{"id": "1982247", "revid": "183114", "url": "https://it.wikipedia.org/wiki?curid=1982247", "title": "Francesco Bianchi (senatore)", "text": ""}
{"id": "1982249", "revid": "298055", "url": "https://it.wikipedia.org/wiki?curid=1982249", "title": "Lisa (Dampyr)", "text": ""}
{"id": "1982250", "revid": "104458", "url": "https://it.wikipedia.org/wiki?curid=1982250", "title": "Crisi del Terzo secolo", "text": ""}
{"id": "1982254", "revid": "200578", "url": "https://it.wikipedia.org/wiki?curid=1982254", "title": "Folaghe", "text": ""}
{"id": "1982256", "revid": "945903", "url": "https://it.wikipedia.org/wiki?curid=1982256", "title": "Avitabile (album)", "text": "Avitabile \u00e8 il primo album musicale di Enzo Avitabile, uscito nel 1982.\nMusicisti.\nL'ultimo della classe\nFratello Soul\nAllora potrai dire\nDimmi com'\u00e8\nUn amico\nStrega\nDolce Sweet \"M\"\nZig zag\nBelzeb\u00f9"}
{"id": "1982258", "revid": "287204", "url": "https://it.wikipedia.org/wiki?curid=1982258", "title": "Ballia", "text": " \nBallia \u00e8 una suddivisione dell'India, classificata come \"municipal board\", di 102.226 abitanti, capoluogo del distretto di Ballia, nello stato federato dell'Uttar Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 28\u00b0 11' 60 N e 79\u00b0 22' 0 E e ha un'altitudine di 158 .\nSociet\u00e0.\nEvoluzione demografica.\nAl censimento del 2001 la popolazione di Ballia assommava a 102.226 persone, delle quali 55.123 maschi e 47.103 femmine. I bambini di et\u00e0 inferiore o uguale ai sei anni assommavano a 11.428, dei quali 5.891 maschi e 5.537 femmine. Infine, coloro che erano in grado di saper almeno leggere e scrivere erano 66.459, dei quali 38.597 maschi e 27.862 femmine."}
{"id": "1982260", "revid": "123885515", "url": "https://it.wikipedia.org/wiki?curid=1982260", "title": "Dana Delany", "text": "Biografia.\nNata a New York, dopo essere cresciuta a Stamford, nel Connecticut, frequenta la Phillips Academy ad Andover, Massachusetts, e poi la Wesleyan University.\nEsordisce sul grande schermo nel 1981 nel film \"Un'ombra nel buio\". Grazie al successo ottenuto con la serie televisiva \"China Beach\", partecipa a numerosi film come \"Lo spacciatore\" (1992), \"Moglie a sorpresa\" (1992), \"Tombstone\" (1993), e \"L'incredibile volo\" (1996), oltre che in alcuni film per la TV come \"Una casa per i Willis\" (1991).\nNel 1988 partecipa ai film \"Omicidi di classe\" e \"Ad occhi aperti\", mentre tra il 1996 e il 1999 presta la voce al personaggio di Lois Lane nelle serie animate \"Superman\" e \"Justice League\". Nel 1993 \u00e8 Andrea Beaumont in \"\". Nel 2006 prende parte alla serie televisiva \"Kidnapped\". Ritrova il successo grazie al ruolo di Katherine Mayfair in \"Desperate Housewives\". \u00c8 comparsa negli episodi 17 e 18 della seconda stagione di \"Castle\" nel ruolo dell'agente speciale Jordan Shaw.\nDal 2010, per tre stagioni, \u00e8 protagonista della serie televisiva \"Body of Proof\", nel ruolo del medico legale Megan Hunt.\nDoppiatrici italiane.\nNelle versioni in italiano dei suoi film, Dana Delany \u00e8 stata doppiata da:\nDa doppiatrice \u00e8 sostituita da:"}
{"id": "1982266", "revid": "287204", "url": "https://it.wikipedia.org/wiki?curid=1982266", "title": "Balrampur", "text": " \nBalrampur \u00e8 una suddivisione dell'India, classificata come \"municipal board\", di 72.220 abitanti, capoluogo del distretto di Balrampur, nello stato federato dell'Uttar Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 27\u00b0 25' 60 N e 82\u00b0 10' 60 E e ha un'altitudine di 105 .\nSociet\u00e0.\nEvoluzione demografica.\nAl censimento del 2001 la popolazione di Balrampur assommava a 72.220 persone, delle quali 38.038 maschi e 34.182 femmine. I bambini di et\u00e0 inferiore o uguale ai sei anni assommavano a 9.786, dei quali 5.072 maschi e 4.714 femmine. Infine, coloro che erano in grado di saper almeno leggere e scrivere erano 39.804, dei quali 23.325 maschi e 16.479 femmine."}
{"id": "1982267", "revid": "287204", "url": "https://it.wikipedia.org/wiki?curid=1982267", "title": "Banda (Uttar Pradesh)", "text": " \nBanda \u00e8 una suddivisione dell'India, classificata come \"municipal board\", di 134.822 abitanti, capoluogo del distretto di Banda, nello stato federato dell'Uttar Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 25\u00b0 28' 60 N e 80\u00b0 19' 60 E e ha un'altitudine di 122 .\nSociet\u00e0.\nEvoluzione demografica.\nAl censimento del 2001 la popolazione di Banda assommava a 134.822 persone, delle quali 72.663 maschi e 62.159 femmine. I bambini di et\u00e0 inferiore o uguale ai sei anni assommavano a 19.824, dei quali 10.466 maschi e 9.358 femmine. Infine, coloro che erano in grado di saper almeno leggere e scrivere erano 89.118, dei quali 53.211 maschi e 35.907 femmine."}
{"id": "1982269", "revid": "287204", "url": "https://it.wikipedia.org/wiki?curid=1982269", "title": "Petrosiidae", "text": "I Petrosidi (Petrosidae ) sono una famiglia di spugne dell'ordine degli Aploscleridi.\nTassonomia.\nComprende i seguenti generi:"}
{"id": "1982270", "revid": "163465", "url": "https://it.wikipedia.org/wiki?curid=1982270", "title": "Tratto corticospinale", "text": ""}
{"id": "1982273", "revid": "110157", "url": "https://it.wikipedia.org/wiki?curid=1982273", "title": "Meglio Soul", "text": "Meglio Soul \u00e8 il secondo album musicale di Enzo Avitabile, uscito nel 1983. Vede la collaborazione di diversi musicisti come Lele Melotti e Walter Calloni alla batteria, Rino Avitabile al basso, Giorgio Cocilovo, Claudio Bazzari e Paolo Gianolio alle chitarre, Edo Martin, Mark Harris (il Charlie dell'LP), Aldo Banfi e Mimmo Sepe alle tastiere e Toni Stotuti alla tromba. Ai cori Linda Wesley, Naimy Hackett e lo stesso Avitabile che suona in questo album sax alto, baritono, tenore e flauto. Alla parte tecnica Allan Goldberg, gi\u00e0 assistente alla registrazione di voci e basi di diversi dischi di Pino Daniele."}
{"id": "1982278", "revid": "6923", "url": "https://it.wikipedia.org/wiki?curid=1982278", "title": "Amanti (album)", "text": "Amanti \u00e8 un album in italiano di Julio Iglesias, uscito nel 1980.\nOltre alla canzone che d\u00e0 il titolo all'album, contiene, tra l'altro: \"Hey\",\" Volo\", \"Dividila con me\" e \"Chi \u00e8 stato\".\nLa produzione \u00e8 di Ram\u00f3n Arcusa. Gli arrangiamenti sono dello stesso Ram\u00f3n Arcusa e di Rafael Ferro; l'adattamento in italiano dei brani \u00e8 di Gianni Belfiore.\nTracce.\nLato 1\nLato 2"}
{"id": "1982281", "revid": "21880", "url": "https://it.wikipedia.org/wiki?curid=1982281", "title": "Euspongia officinalis", "text": ""}
{"id": "1982285", "revid": "1305772", "url": "https://it.wikipedia.org/wiki?curid=1982285", "title": "Suffeudo di Lauria", "text": "Il suffeudo (o subfeudo) di Lauria \u00e8 il nome tradizionale di un'antica suddivisione dei possedimenti feudali del casato dei Sanseverino, uno dei pi\u00f9 importanti del Regno di Napoli.\nStoria.\nIl suffeudo comprendeva l'area del monte Sirino e i territori di Lauria, Orsomarso, Laino, Castelluccio e Trecchina, tutte zone considerate marginali rispetto agli altri possedimenti dei Sanseverino.\nIl suffuedo di Lauria, aveva il rango di contea, titolo normalmente attribuito solo ai feudatari cosiddetti \"in capite\" con vincolo diretto al re, mentre secondo il diritto feudale il termine \"suffeudo\" indicava il beneficio di valvassori (\"vassi vassorum\") dipendenti dai Vassalli. Il conte di Lauria ebbe congiunto anche il titolo di duca di Scalea.\nLa costituzione del \"suffeudo di Lauria\" la si deve a Vinceslao Sanseverino, che era il dodicesimo conte di Lauria. Non aveva discendenza diretta maschile ma, con l'atto di donazione del 12 febbraio 1462 di Laino, concesse il suffeudo come dote a sua figlia Luisa che spos\u00f2 Barnaba Sanseverino, fratello di Roberto, principe di Salerno.Venceslao poteva come \"feudatario in capite\" costituire subfeudi, mentre solo il re poteva concedere la contea al di fuori della discendenza maschile. Con il suffeudo i beni passarono alla discendenza femminile aggirando le norme che ne impedivano la successione nei feudi e portavano alla retrocessione al demanio regio ma con la scelta di uno sposo per la figlia all'interno dello stesso casato continuava la tradizione di famiglia. Barnaba, a sua volta, pur essendo \"cadetto\" venne a svolgere un ruolo molto importante nel regno di Napoli e fu uno dei capi della congiura dei baroni.\nRimaneva per\u00f2 un vincolo di dipendenza dal \"titolare del feudo\", mantenuto in capo al ramo principale della stessa casata, che comprendeva un territorio assai vasto a cavallo tra la Basilicata e la Calabria e che aveva alcuni diritti anche sui territori del ramo cadetto. Il pi\u00f9 tipico di essi era il laudemio che si faceva valere in occasione di una successione nella titolarit\u00e0 del suffeudo. Il nuovo titolare doveva ottenere l'approvazione (in lingua latina, \"laudes\") che comportava il pagamento di un tributo detto appunto, laudemio e che nel linguaggio corrente venne poi ad indicare il complesso del territorio assegnato al valvassore (vassi vassorum). Questo uso ha lasciato traccia in alcuni toponimi locali come il lago di Laudemio e l'omonima riserva naturale.\nIl suffeudo pass\u00f2 poi alla famiglia Exarques che aveva titolo baronale e poi agli Ulloa che avevano titolo ducale, finch\u00e9 si arriv\u00f2 ai tempi napoleonici, all'abolizione dei titoli feudali."}
{"id": "1982287", "revid": "289247", "url": "https://it.wikipedia.org/wiki?curid=1982287", "title": "Dune litoranee di Torre del Lago", "text": ""}
{"id": "1982289", "revid": "110157", "url": "https://it.wikipedia.org/wiki?curid=1982289", "title": "Correre in fretta", "text": "Correre in fretta \u00e8 il terzo album musicale di Enzo Avitabile, uscito nel 1984"}
{"id": "1982292", "revid": "2146947", "url": "https://it.wikipedia.org/wiki?curid=1982292", "title": "Gotlandi", "text": "I Gotlandi furono la popolazione dell'isola di Gotland e in seguito della terra di G\u00f6taland. In svedese vengono chiamati anche \"g\u00f6tar\" o \"gutar\", che ha un etnonimo identico a Goti (\"Gutans\"), ed entrambi derivano dal proto-germanico *\"Gutaniz\". La loro lingua veniva chiamata \"gutnico\" (\"gutniska\"). \nL'antica storia dei Gutar viene raccontata nella Gutasaga. Secondo la leggenda discendono da un uomo chiamato \u00dej\u00e1lfi, il primo a scoprire il Gotland. \u00dej\u00e1lfi aveva un figlio di nome Haf\u00fei che spos\u00f2 una vergine di nome Hvitastjerna. I due formarono il primo insediamento sull'isola di Gotland. In seguito Haf\u00fei e Hvitastjerna generarono tre bambini di nome Guti, Graipr e Gunfjaun. Divenuti adulti, e dopo la morte dei genitori, i fratelli si divisero il Gotland in tre parti, ma Guti rimase il pi\u00f9 importante, e diede il nome alla terra ed al suo popolo.\nNell'attuale lingua svedese esistono due parole per definire i Gotlandi: \"gotl\u00e4nning\" e \"gute\". Ogni abitante del Gotland, senza distinzione di ceto, \u00e8 un \"gotl\u00e4nning\" (pl. \"gotl\u00e4nningar\"), ma pu\u00f2 venire chiamato \"gute\" (pl. \"gutar\") se discende dal popolo nato sull'isola.\nCollegamento con i Geati e i Goti.\nNella Gutasaga si dice anche che, a causa del sovraffollamento, un terzo dei \"Gutar\" dovette migrare per insediarsi in Europa meridionale. Alcuni storici hanno ipotizzato che questa storia possa essere una reminiscenza della migrazione dei Goti.\nIl nome Gotlandi in antico norreno occidentale \u00e8 \"Gotar\", lo stesso usato per definire i Goti. Allo stesso modo il termine in antico norreno orientale per Goti e Gotlandi sembra essere stato \"Gutar\". Solo Goti e Gotlandi, tra tutte le trib\u00f9 germaniche, condividono questo termine. Il fatto che l'etnonimo sia identico a \"Goth\" potrebbe essere il motivo per cui non vengono citati come popolo distinto fino al \"De origine actibusque Getarum\" di Giordane. Claudio Tolomeo cita i \"Goutai\" come popolo abitante la parte meridionale dell'isola di Skandia, e potrebbe trattarsi sempre dei Gutar, visto che il dittongo dell'antico greco \"ou\" corrisponde al latino \"u\".\nAlcuni linguisti fanno notare che esistono similitudini tra la lingua gotica e il gutnico antico non visibili in nessun'altra delle lingue germaniche. Un esempio \u00e8 dato dall'uso della parola \"lamb\" per indicare pecore giovani e vecchie contemporaneamente, tipica solo delle lingue gutnica e gotica.\nEssendo i nomi dei Gotlandi (o Guter), dei Geati e dei Goti praticamente identici in svedese, si pu\u00f2 ipotizzare che queste distinzioni siano posteriori alle vicende che li accomunano. Per tradizione ci si riferisce ai Gotlandi o Guter come al popolo pi\u00f9 antico dei tre, che proveniva probabilmente dall'isola di Gotland e che occup\u00f2 successivamente anche la terraferma nella regione di G\u00f6taland. Per Geati si intende genericamente il popolo della regione di G\u00f6taland, sbarcati successivamente nell'isola di Gotland. Con il termine Goti si intendono invece comunemente quei popoli di origine guter e geata che dall'attuale Svezia meridionale (regione di G\u00f6taland e isola di Gotland) emigrarono verso il resto d'Europa (invasioni barbariche). In questa visione si possono considerare quindi Guter, Geati e Goti come uno stesso popolo in contesti storico-geografici differenti.\nTrattato di difesa e commercio con i Sueoni.\nPrima del VII secolo i Gutar firmarono un trattato di commercio e difesa con i Re semi-leggendari svedesi, secondo quanto descritto nella Gutasaga. Sembra essere stato dovuto all'aggressione militare degli Svedesi (Sueoni). Nonostante il successo dei Gutar, questi trovarono pi\u00f9 conveniente (essendo un popolo di commercianti) tentare di stabilire una rotta commerciale con gli Svedesi.\nIn questo modo si rende ad Awair Strabain il merito di aver siglato il trattato. I fatti avvennero prima della fine del IX secolo, quando Wulfstan di Hedeby disse che l'isola era soggetta agli Svedesi."}
{"id": "1982295", "revid": "19933", "url": "https://it.wikipedia.org/wiki?curid=1982295", "title": "Gutar", "text": ""}
{"id": "1982302", "revid": "160832", "url": "https://it.wikipedia.org/wiki?curid=1982302", "title": "Museo diocesano (Velletri)", "text": "Il museo diocesano \u00e8 un museo della citt\u00e0 di Velletri, in provincia di Roma nell'area dei Castelli Romani. \u00c8 situato nell'ex- seminario seicentesco del complesso monumentale annesso alla cattedrale di San Clemente. Appartiene alla locale diocesi.\nStoria.\nLe collezioni del museo, comprendenti opere d'arte provenienti dalle chiese cittadine, si formarono nell'Ottocento e furono originariamente ospitate nella sala capitolare, fino alla sua distruzione a causa dei bombardamenti nel corso della seconda guerra mondiale. Gli oggetti, conservati per precauzione a Roma durante la guerra, furono quindi catalogati e ospitati nella cattedrale, in due locali accessibili dalla navata destra. \nIn seguito ad un furto nel 1983 la raccolta fu chiusa al pubblico. Il museo fu nuovamente riaperto nei locali appositamente restaurati del seminario vescovile e fu inaugurato il 22 gennaio del 2000.\nCollezioni.\nLe sale del museo si dispongono su un unico piano, con accesso da un salone che ospita biglietteria e libreria del museo. Le prime due sale ospitano opere in ordine cronologico (la prima sala ospita opere tra il XII e il XVI secolo, la seconda opere tra il XVII e il XX secolo); seguono la collezione di paramenti liturgici e di vasellame sacro (seconda sala) e la collezione di dipinti (sale terza e quarta) e tele dal XVII al XIX secolo (sala quinta).\nL'opera pi\u00f9 pregevole conservata nel museo \u00e8 la \"Crux veliterna\", una stauroteca in oro filigranato, pietre preziose e smalti (con raffigurazione del \"Cristo crocifisso\", della \"Vergine\" e di alcuni \"santi\"), opera di oreficeria palermitana risalente all'XI o al XII secolo. Questa croce, contenente secondo la tradizione un frammento della Croce di Cristo, venne donata da Federico II di Svevia a Rinaldo dei signori di Ienne, allora vescovo di Velletri e in seguito eletto papa con il nome di Alessandro IV, il quale a sua volta la don\u00f2 alla cattedrale di Velletri.\nTra le altre opere artistiche conservate nel museo, una \"Madonna con Bambino e due angeli\" di Gentile da Fabriano, unica opera del suo soggiorno romano tra il 1426 ed il 1427. In origine nella basilica dei Santi Cosma e Damiano di Roma, fu trasferita nella chiesa veliterna di Sant'Apollonia nel 1633, dove rimase fino al 1913, quando venne collocata nel museo. Il restauro del 1912 ha permesso di recuperare l'originaria forma a cuspide della tavola.\nInoltre, vi \u00e8 una \"Madonna del Rosario con i santi Domenico, Caterina da Siena e Giovanni Battista\" opera del pittore di scuola napoletana Sebastiano Conca. Questo dipinto, uno dei pezzi pi\u00f9 importanti della collezione del museo, venne commissionato dalla famiglia veliterna dei Fiscari e fatto collocare nella cappella del Rosario della cattedrale di San Clemente su richiesta del cardinale Tommaso Ruffo, vescovo di Velletri tra il 1740 e il 1753. \nPresso la sede del museo \u00e8 attiva anche una sala mostre che ospita esposizioni temporanee. "}
{"id": "1982303", "revid": "80030", "url": "https://it.wikipedia.org/wiki?curid=1982303", "title": "Dittico dei Simmachi e dei Nicomachi", "text": "Il dittico dei Simmachi e dei Nicomachi \u00e8 un dittico d'avorio scolpito risalente forse al 388/401. Oggi le due valve del dittico, alto 29 cm, sono divise tra il Victoria and Albert Museum di Londra e il Mus\u00e9e de Cluny di Parigi (gi\u00e0 al Louvre).\nI dittici erano spesso commissionati dalle famiglie romane pi\u00f9 prominenti come doni per celebrare eventi importanti, come il conferimento del consolato (dittici consolari). Gli studiosi ritengono che il dittico dei Simmachi e dei Nicomachi sia stato realizzato per celebrare un matrimonio tra membri di queste due influenti famiglie senatoriali pagane romane; generalmente si ritiene che il matrimonio sia stato quello tra Nicomaco Flaviano, figlio di Virio Nicomaco Flaviano, e la figlia di Quinto Aurelio Simmaco.\nStoria.\nLe valve del dittico furono conservate insieme fino al XIX secolo.\nLa pi\u00f9 antica descrizione delle valve risale al 1717, quando un inventario del tesoro dell'abbazia di Montier-en-Der ne registrava l'uso come sportelli di un reliquiario dell'inizio del XIII secolo.\nLo storico dell'arte Richard Delbrueck ha scoperto un riferimento al dittico nella biografia di Bercario, che fond\u00f2 l'abbazia nel 670 circa, scritta dall'abate Adso da Montier-en-Der nel X secolo; secondo Adso, il suo predecessore \u00abvisit\u00f2 Gerusalemme e ottenne molte sacre reliquie, e port\u00f2 con s\u00e9 eccellenti tavolette in avorio\u00bb.\nA seguito della Rivoluzione francese, nel 1790 l'abbazia fu chiusa, e si persero le tracce del reliquiario e dei suoi pannelli. La valva dei Nicomachi fu recuperata nel 1860 in un pozzo, molto danneggiata dal fuoco, mentre la valva dei Simmachi, per lo pi\u00f9 intatta, ricomparve nelle mani di un collezionista non molto tempo dopo. Le due valve furono acquistate rispettivamente dal Mus\u00e9e de Cluny e dal Victoria and Albert Museum.\nDescrizione e stile.\nNel corso del tardo IV secolo si era diffuso l'uso dei dittici \"consolari\", come strumento di politica e propaganda della classe dominate dell'impero, allora divisa tra Roma, Costantinopoli e le altre capitali provvisorie. Esistevano poi i dittici ecclesiastici e, come nel caso di questo dittico, privati, legati alle grandi famiglie senatorie. Il dittico dei Simmachi e dei Nicomachi, dai nomi delle due potenti famiglie che vi sono incisi, raffigura due sacerdotesse pagane intente in riti sacri ed era destinato alla veicolazione (quale dono prezioso) di tematiche pagane e alla loro conservazione dopo la soppressione voluta da Teodosio I.\nIl dittico misura 299 x 126 mm (valva dei Nicomachi) e 298 x 122 mm (valva dei Simmachi); fu prodotto a Roma, tra il 388 e il 401, o a Milano, nella stessa officina che realizz\u00f2 il pannello d'avorio delle \"Marie presso la tomba\", che col dittico condivide i dettagli del bordo.\nCiascuna delle due valve ha caratteristiche esterne comuni, con un bordo decorato da un fregio di palmette e fiori di loto e il nome familiare, in alto, entro una tabella biansata. Il soggetto principale di entrambe \u00e8 una figura femminile intenta a atti di culto presso un altare.\nLa valva di Parigi \u00e8 quella nelle peggiori condizioni di conservazione, essendo stata gravemente danneggiata in un incendio; l'avorio \u00e8 fratturato in pi\u00f9 parti, con alcune parti mancanti, in particolare le zone ad altorilievo come il volto della figura, la mano sinistra e il braccio destro. Vi \u00e8 raffigurata una figura femminile con la testa china, i capelli sciolti e un seno destro scoperto. Ha in ciascuna mano una fiaccola accesa e probabilmente le sta accendendo per il rito nuziale, dopo aver preso il fuoco dall'altare, posto a sinistra su un'ara rotonda; sullo sfondo si vede un albero dai rami nodosi dove sono appesi due cembali.\nLa valva di Londra, meglio conservata, mostra una fanciulla pudicamente avvolta nello \"himation\" e nell'atto di prendere alcuni grani di presioso incenso da bruciare su un altare a base rettangolare decorato da ghirlande scolpite; dietro di essa si trovano una piccola inserviente, che regge un \"oinochoe\" e una \"lanx\" colma di frutta, e albero di quercia, le cui foglie si trovano anche nelle corone della fanciulla e dell'inserviente.\nLa parte parigina dovrebbe alludere ai culti di Cibele o di Venere, e quella londinese a quelli di Dioniso, di Ercole o, per la presenza della quercia, di Giove.\nLo stile \u00e8 caratterizzato da uno studiato classicismo, che si ispira a modelli della Grecia classica del V e IV secolo a.C., contaminati dal paesaggio di origine ellenistico. La resa delle pieghe dei panneggi e dei profili \u00e8 molto minuziosa, mentre rivela il gusto pittorico tipicamente tardoantico l'insistenza sul chiaroscuro, il solco di contorno dell'albero e il rilievo negativo che scava le ombre negli altari. \nSi tratta degli ultimi esiti del classicismo, tipici della \"rinascenza teodosiana\" e dell'et\u00e0 di Onorio, che si ritrovano anche in opere simili (dittici, \"missoria\", reliquiari) e in altre opere d'intaglio come le porte di Santa Sabina, nei quali si cerca in extremis di integrare la cultura classica con nuovi contenuti ed esigenze culturali."}
{"id": "1982304", "revid": "80339", "url": "https://it.wikipedia.org/wiki?curid=1982304", "title": "Ekaterina Vasilieva", "text": ""}
{"id": "1982305", "revid": "80339", "url": "https://it.wikipedia.org/wiki?curid=1982305", "title": "Ekaterina Aleksandrovna Vasilieva", "text": ""}
{"id": "1982306", "revid": "80339", "url": "https://it.wikipedia.org/wiki?curid=1982306", "title": "Ekaterina Aleksandrovna Vasilyeva", "text": ""}
{"id": "1982307", "revid": "287204", "url": "https://it.wikipedia.org/wiki?curid=1982307", "title": "Diagramma di uguale intensit\u00e0 sonora", "text": "Il diagramma di uguale intensit\u00e0 sonora rappresenta la misura della pressione acustica in dB SPL, al variare della frequenza, disegnando varie curve di sensibilit\u00e0 media, alle quali l'ascoltatore percepisce una intensit\u00e0 uguale e costante, se sottoposto a un impulso sonoro puro a ogni frequenza di test.\nL'unit\u00e0 di misura dell'intensit\u00e0 sonora \u00e8 il phon, ed \u00e8 definita in rapporto a diagrammi di questo tipo. Per definizione due onde sinusoidali (suono puro) di frequenza differente, hanno la stessa intensit\u00e0 sonora, misurata in phon, se sono percepite della medesima intensit\u00e0, da una persona giovane senza particolari problemi uditivi.\nA questi diagrammi ci si pu\u00f2 riferire anche con il nome di \"audiogrammi di Fletcher-Munson\", in onore dei primi sperimentatori nel campo. Tuttavia questa denominazione \u00e8 scorretta, poich\u00e9 le curve sono definite pi\u00f9 correttamente dal nuovo standard internazionale ISO 226:2003 basato sull'analisi dei dati sperimentali ottenuti in epoca recente, in diverse nazioni.\nDeterminazione sperimentale.\nIl sistema uditivo umano \u00e8 normalmente sensibile ai suoni compresi tra le frequenze di circa 20 Hz e 20 kHz (20.000 hertz), con maggiore sensibilit\u00e0 a circa 3,5 kHz (fra 1 e 5 kHz), grazie alla risonanza del canale auricolare e alla funzione di trasferimento degli ossicini dell'orecchio intermedio. \nI limiti di questa banda tendono a diminuire progressivamente con l'et\u00e0 e soprattutto con l'esposizione nel tempo ai rumori troppo forti (vedi, pressione sonora). \nI diagrammi di uguale intensit\u00e0 sonora furono prodotti per la prima volta da Fletcher e Munson, usando delle cuffie nel 1933. Nel loro studio gli ascoltatori erano sottoposti a suoni puri di varia frequenza, per ogni frequenza l'intensit\u00e0 era gradualmente incrementata in un intervallo 10 dB. Prima di ciascun suono, per ciascuna frequenza e intensit\u00e0 l'ascoltatore ascoltava un suono di riferimento a 1000 Hz. Il suono di riferimento era quindi modificato in intensit\u00e0 fino a che l'ascoltatore non lo avesse percepito come della stessa intensit\u00e0 del suono campione. \nSiccome l'intensit\u00e0 sonora percepita, \u00e8 una quantit\u00e0 che dipende da vari fattori fisiologici e psicologici variabili nel tempo e in diverse condizioni, disegnar queste curve \u00e8 certamente stato difficile. Tuttavia, i due sperimentatori mediarono i loro risultati ripetendo l'esperimento su pi\u00f9 soggetti, in modo da ottenere una quantit\u00e0 ragionevole di dati. La curva pi\u00f9 bassa rappresenta la soglia di sensibilit\u00e0, ovvero i suoni pi\u00f9 bassi percepibili in base alla frequenza, ed \u00e8 definito come il limite assoluto dell'udito. Mentre la pi\u00f9 alta, \u00e8 detta soglia del dolore.\nUn secondo esperimento fu condotto da Churcher e King nel 1937, e i risultati mostrarono differenze apprezzabili rispetto a quelli ottenuti dagli sperimentatori originali.\nUn terzo studio sperimentale fu fatto da Robinson e Dadson, nel 1956. I risultati dei due ricercatori, ritenuti generalmente pi\u00f9 accurati, divennero lo standard ISO di riferimento (ISO 226) ed erano generalmente considerati definitivi fino al 2004, quando lo standard fu rivisto sulla base delle misurazioni pi\u00f9 recenti.\nRevisioni recenti - ISO 226:2003.\nA causa delle evidenti discrepanze fra i risultati pi\u00f9 vecchi e quelli pi\u00f9 recenti, l'International Organization for Standardization (ISO) ha recentemente rivisto le curve definite nello standard ISO 226. Al processo di revisione fecero seguito alcune raccomandazioni pubblicate dall'istituto di comunicazione elettrica della Universit\u00e0 di Tohoku (Giappone). \nAl termine del lavoro furono prodotte nuove curve, combinando i risultati di diversi esperimenti condotti in Giappone (che forn\u00ec il maggior contributo con circa il 40% dei dati), Germania, Danimarca, Regno Unito, e Stati Uniti d'America e fu quindi definito il nuovo standard ISO 226:2003. La relazione al nuovo standard \u00e8 dedicata anche a discutere le differenze sorprendenti con la versione precedente e viene notato, fra l'altro, che i dati attuali mostrano migliore accordo con le curve originali di Fletcher e Munson piuttosto che con quelle prodotte nel 1956. Queste ultime sembrano differire fino a un massimo di 10 - 15 dB da quelle standardizzate, specialmente nella regione di bassa frequenza; le ragioni di una tale discrepanza non sono ancora state spiegate.\nStimolo laterale e frontale.\nLe curve di uguale intensit\u00e0 derivate utilizzando cuffie auricolari sono valide solo nel caso speciale di uno stimolo laterale; tuttavia questo non \u00e8 il modo in cui normalmente l'uomo percepisce i suoni. Nella vita reale i rumori ci investono come onde piane se provengono da una sorgente sufficientemente distante. Nel caso in cui questi si trovi direttamente davanti all'ascoltatore entrambe le orecchie ricevono la stessa intensit\u00e0. \nNel caso in cui i suoni siano emessi a frequenze superiori a 1 kHz il suono che entra nel canale auricolare \u00e8 parzialmente ridotto da un effetto di mascheramento della testa, che dipende, in buona parte, dalla riflessione indotta dal padiglione auricolare. Suoni che non provengano da una sorgente centrata sono soggetti maggiormente a questo effetto combinato di mascheramento e riflessione in un orecchio piuttosto che nell'altro. L'insieme dei due effetti \u00e8 quantificato da insiemi di curve in uno spazio tridimensionale note con il nome di funzioni di trasferimento legate alla testa.\nGli standard ISO sono basati su uno stimolo frontale e centrale che \u00e8 considerato preferibile nel caso in cui si vogliano tracciare i diagrammi di uguale intensit\u00e0 sonora.\nRobinson e Dadson avevano utilizzato, nel loro esperimento, degli altoparlanti e, per lungo tempo, le differenze con le curve originali furono spiegate con il diverso apparato di produzione dei suoni. Tuttavia l'ISO, nella sua relazione di accompagnamento allo standard, dichiara di aver utilizzato cuffie adattate per compensare la differenza, senza tuttavia riferire i dettagli di come si sia ottenuta questa compensazione.\nCuffie e altoparlanti.\nDelle \"buone cuffie\" che avvolgano comodamente l'orecchio, sono spesso in grado di produrre intensit\u00e0 pi\u00f9 omogenee alle basse frequenze, anche ad alte intensit\u00e0 del suono. A basse frequenze l'orecchio umano \u00e8 sensibile esclusivamente alla pressione e la cavit\u00e0 formata fra cuffie e orecchio \u00e8 troppo piccola per introdurre delle risonanze che alterino il suono prodotto. Condurre un test utilizzando auricolari, quindi, \u00e8 un buon metodo per derivare i diagrammi di uguale intensit\u00e0 sotto i 500 Hz; anche se, \u00e8 opportuno notare che sono state espresse delle riserve riguardo alla determinazione della soglia uditiva utilizzando questo metodo. Tali riserve sono basate sulla constatazione che tappare il canale auricolare induce una maggiore sensibilit\u00e0 al suono del flusso sanguigno attraverso i vasi che scorrono nell'orecchio; un rumore che viene normalmente cancellato dal cervello. Utilizzare delle cuffie viene inoltre considerato non del tutto corretto ad alte frequenze, dato che le varie risonanze del padiglione auricolare e del canale auricolare sono modificate dalla vicinanza con la cavit\u00e0 orecchio-cuffia.\nUtilizzando le casse acustiche, vale l'esatto opposto. \u00c8 infatti molto difficile ottenere un suono omogeneo a bassa frequenza nello spazio vuoto, a meno di non essere a grande distanza dal terreno o in una camera anecoica prive di riflessioni per suoni di frequenza maggiore dei 20 Hz. Fino a poco tempo fa non era possibile raggiungere frequenze che si avvicinassero al limite del 20 Hz senza introdurre una distorsione armonica e, ancora oggi i migliori altoparlanti, generano, in media, una distorsione armonica valutabile in una frazione inferiore al 3% della distorsione armonica complessiva e corrispondente a 30 o 40 dB sotto la frequenza fondamentale. Tutto questo non \u00e8 tuttavia sufficiente, visto l'aumento dell'intensit\u00e0 percepito (compreso fra 6 e 10 dB per ottava) rivelato dalle curve sotto i 50 Hz. Per questo motivo uno sperimentatore attento deve assicurarsi che i soggetti su cui viene condotto l'esperimento stiano effettivamente ascoltando la frequenza fondamentale e non una armonica superiore e, in particolare, la terza armonica che \u00e8 particolarmente pronunciata."}
{"id": "1982309", "revid": "80339", "url": "https://it.wikipedia.org/wiki?curid=1982309", "title": "Ekaterina Vasil'eva", "text": ""}
{"id": "1982311", "revid": "819238", "url": "https://it.wikipedia.org/wiki?curid=1982311", "title": "Passante ferroviario di Genova", "text": "Il passante ferroviario di Genova, anche chiamato nodo ferroviario di Genova, \u00e8 un complesso di collegamenti tra le linee ferroviarie afferenti al nodo di Genova che collega le diverse stazioni dell'area metropolitana della citt\u00e0.\nA causa della particolare configurazione della citt\u00e0 di Genova le linee ferroviarie potenziano in modo rilevante il servizio di trasporto urbano della citt\u00e0, che si estende come una sottile striscia lungo il mare per circa e lungo i due torrenti principali, Polcevera e Bisagno.\nStoria.\nLa costruzione del primo \"passante\" \u00e8 del 1872 quando, con l'apertura della \"Galleria Traversata\" venne realizzato il collegamento diretto della stazione di Genova Piazza Principe, terminale della ferrovia Torino-Genova dal febbraio del 1854, con la stazione di Genova Brignole. Quest'ultima, dal 23 novembre del 1868 con l'inaugurazione della tratta di 36 chilometri tra Genova e Chiavari seguita dal prolungamento su Sestri Levante dal 25 aprile 1870, era fino ad allora la stazione capotronco terminale della linea da Pisa.\nL'apertura della galleria Traversata rappresent\u00f2 il primo \"passante\" che univa le linee per Ventimiglia e per Torino, che prima terminavano a Genova Principe, con quella per Pisa che prima terminava a Genova Brignole. Inizialmente, la galleria Traversata era costituita da una sola galleria a doppio binario, ma essa in pochi anni divenne insufficiente a sostenere il sempre pi\u00f9 intenso traffico passante tra Principe e Brignole. Per questo motivo nel periodo tra le due guerre vennero compiuti imponenti lavori di aggiornamento che comportarono il raddoppio della linea Traversata con lo scavo di una seconda galleria parallela alla precedente (e incrociantesi con questa in una galleria intermedia di scambio). Ci\u00f2 richiese anche lo sbancamento della collina a monte oltre Principe per recuperare altri binari alla stazione. Contestualmente, anche la ferrovia tra Principe e Sampierdarena venne quadruplicata (con lo scavo di un'ampia galleria ad ovest di Principe) e il traffico da e per Milano e Torino venne snellito con la costruzione, a cavallo della seconda guerra mondiale, della galleria di bypass che collega direttamente Principe con la linea Succursale dei Giovi, evitando il passaggio obbligato da Sampierdarena.\nA partire dagli anni ottanta del XX secolo il traffico ferroviario del nodo di Genova ha iniziato a mostrare di avere raggiunto i limiti di criticit\u00e0 con il transito di oltre 200 treni giornalieri tra le stazioni di Genova Brignole e Genova Sampierdarena. I progetti approntati hanno portato all'apertura dei cantieri, alla fine dell'anno 1987, per la realizzazione di una nuova linea in gran parte in galleria e in parte riutilizzando la vecchia linea merci da Sampierdarena per Santa Limbania e Genova Brignole, realizzando cos\u00ec un quadruplicamento funzionale tra le due stazioni estreme con una nuova fermata sotterranea denominata \"Genova Piazza Principe Sotterranea\". Il passante \u00e8 stato attivato con l'entrata in vigore dell'orario estivo FS del 1993. Le opere realizzate sono state l'adeguamento dell'esistente \"Galleria San Tommaso\" e la costruzione della nuova \"Galleria Cristoforo Colombo\" di 1.050\u00a0m. Il nuovo itinerario ha consentito l'instradamento del traffico ferroviario locale proveniente dalla Riviera di Levante per la Riviera di Ponente e viceversa evitando la stazione di Genova Piazza Principe e utilizzando la nuova fermata in sotterraneo. Questa permette un agevole interscambio tra il traffico portuale da diporto, la metropolitana di Genova e le linee di trasporto su strada.\nNel 2019, i lavori relativi al nodo ferroviario di Genova sono stati accorpati ai lavori della ferrovia ad alta velocit\u00e0 ferroviaria Genova-Tortona, conosciuta come \"terzo valico\".\nInterventi previsti.\nSono in corso importanti lavori di potenziamento del Nodo di Genova:\nQuesti lavori, dal costo di 670 mln di \u20ac e il cui completamento \u00e8 previsto per il 2024, s'inseriscono nel pi\u00f9 ampio progetto av/ac chiamato Terzo valico dei Giovi, inquadrato come parte del potenziamento di ambito europeo della direttrice Genova-Rotterdam."}
{"id": "1982312", "revid": "599013", "url": "https://it.wikipedia.org/wiki?curid=1982312", "title": "Christian Araboni", "text": "Carriera.\nEsordisce in Serie A il 18 maggio 1997, a 17 anni, nella 32\u00aa giornata di Serie A 1996-1997 in Reggiana- (1-4), e nel corso del campionato colleziona altri due gettoni nella massima serie. Con la compagine granata rimarr\u00e0 anche la stagione successiva, in Serie B, collezionando altre 3 presenze. Passa poi al Pergocrema, in Serie C2, nel 1998-1999, realizzando 11 reti. Dal 1999 al 2006 (esclusa una breve parentesi nel 2002 a Vercelli), Araboni gioca con la maglia dell'AlbinoLeffe, collezionando in serie cadetta 62 presenze e 11 reti.\nGioca poi in Serie C1 con e Pro Sesto. Nel 2007-2008 ritrova la vena realizzativa con il Rodengo Saiano (13 partite e 7 reti), e dopo aver iniziato la stagione 2008-2009 con il S\u00fcdtirol, a gennaio torna al Pergocrema. Dopo una breve parentesi al Casale in Serie D (condita da 5 gol), nel gennaio 2010 si concretizza il ritorno al Rodengo Saiano, societ\u00e0 del girone A di Seconda Divisione. Il 21 gennaio 2011 passa alla Sacilese in Seconda Divisione firmando un contratto fino a fine stagione.\nNella stagione 2011-2012 si accorda con l'Opitergina in Eccellenza ritrovando cos\u00ec il suo ex allenatore a Sacile, Stefano Andretta. Fermo per infortunio ad inizio stagione, debutta da titolare contro la Miranese in casa alla terza di andata, andando subito in rete. Nel 2012-2013 passa alla , in Eccellenza, e prosegue la carriera nelle serie minori friulane con Monfalcone, Edmondo Brian e Lignano."}
{"id": "1982313", "revid": "1354930", "url": "https://it.wikipedia.org/wiki?curid=1982313", "title": "Ole Ritter", "text": " Professionista dal 1967 al 1978, fu medaglia d'argento ai Campionati mondiali dilettanti 1962 in linea e nella cronometro a squadre e nel 1968 nell'inseguimento individuale e, nel 1976, campione europeo di derny.\nCarriera.\nTra i successi da dilettante si ricordano i tre campionati danesi su strada del 1962, 1964 e 1966 e le medaglie d'argento ai Campionati mondiali 1962 di Sal\u00f2 nella corsa in linea e nella cronometro a squadre 4x100 chilometri.\nForte soprattutto nelle corse contro il tempo, conquist\u00f2 due tappe a cronometro e una in linea al Giro d'Italia, che concluse in due occasioni fra i primi dieci della classifica generale. Nel 1968 stabil\u00ec il record dell'ora, poi superato da Eddy Merckx quattro anni dopo. Fu anche vicecampione del mondo su pista nel 1968 a Roma nell'inseguimento individuale e campione europeo nella specialit\u00e0 del derny nel 1976.\nVinse anche alcune Sei giorni, una delle quali in coppia con Patrick Sercu."}
{"id": "1982314", "revid": "132266", "url": "https://it.wikipedia.org/wiki?curid=1982314", "title": "Italia ai Giochi della VIII Olimpiade", "text": "L'Italia partecip\u00f2 alle VIII Olimpiadi, svoltesi a Parigi dal 4 maggio al 27 luglio 1924, con una delegazione ufficiale di esattamente 200 atleti."}
{"id": "1982320", "revid": "15756", "url": "https://it.wikipedia.org/wiki?curid=1982320", "title": "Stazione di Marrubiu-Terralba-Arborea", "text": "La stazione di Marrubiu-Terralba-Arborea, in passato denominata \"stazione di Marrubiu\", \"stazione di Terralba-Mussolinia\" e \"stazione di Terralba\", \u00e8 una stazione ferroviaria situata lungo la ferrovia Cagliari-Golfo Aranci nel comune di Marrubiu, al servizio di questo centro e di quelli di Terralba ed Arborea.\nStoria.\nLa storia dello scalo ferroviario di Marrubiu ha inizio nella seconda met\u00e0 del XIX secolo, quando la Compagnia Reale delle Ferrovie Sarde, incaricata di costruire e gestire le prime linee ferroviarie pubbliche della Sardegna, apr\u00ec al traffico il tronco San Gavino Monreale-Oristano della principale linea sarda, la Cagliari-Golfo Aranci. Precisamente fu il 15 gennaio 1872 il giorno in cui i primi treni delle \"Ferrovie Reali\" percorsero in servizio effettivo questa tratta, sostando anche nella stazione all'epoca nota col solo nome di Marrubiu, che fu inaugurata nell'occasione.\nPassata alla gestione delle Ferrovie dello Stato nel 1920, la stazione mut\u00f2 nome in conseguenza delle modifiche amministrative del 1928, anno in cui Marrubiu divenne frazione di Terralba, e il nome dello scalo mut\u00f2 in Terralba-Mussolinia (quest'ultima in seguito Arborea).\nDurante la seconda guerra mondiale nell'impianto furono decentrate le strutture per la manutenzione del materiale leggero, con la caduta del fascismo inoltre lo scalo fu ribattezzato col nome della sola Terralba. Nel dopoguerra Marrubiu riconquist\u00f2 l'autonomia amministrativa, e si giunse alla tripla denominazione Marrubiu-Terralba-Arborea nel 1949. Dal 2001 l'impianto \u00e8 gestito da Rete Ferroviaria Italiana.\nStrutture e impianti.\nLa stazione \u00e8 costruita lungo la ferrovia Cagliari-Golfo Aranci, e si trova nella zona nord-est di Marrubiu.\nDal punto di vista infrastrutturale, lo scalo dispone di due binari utilizzati per la sosta dei treni passeggeri, di cui il primo di corsa, ognuno dotato di una propria banchina. Ad essi si aggiungono due ulteriori binari tronchi, al servizio dello scalo merci della stazione (in disuso, data la cessazione di un regolare servizio di treni merci in Sardegna), che si diramano dal primo binario, e che terminano a nord del fabbricato viaggiatori. Lo scalo merci \u00e8 dotato inoltre di un piano caricatore, di una gru, di un piazzale per l'interscambio gomma-ferro e di un magazzino, edificio quest'ultimo a pianta quadrata. Quest'area visto il pressoch\u00e9 totale inutilizzo per i suoi fini originari \u00e8 stata destinata in parte a parcheggio autoveicoli.\nRiguardo agli altri edifici dell'impianto il principale \u00e8 il fabbricato viaggiatori, esteso su due piani (di cui solo il primo in uso per l'attivit\u00e0 ferroviaria), a pianta rettangolare (modificata nel corso degli anni da corpi aggiunti) e con otto luci di apertura sui lati maggiori e due sui minori, in cui sono ospitati i locali per l'utenza e per la gestione del traffico ferroviario, questi ultimi in disuso essendo la dirigenza movimento espletata in remoto dal DCO di Cagliari. A sud del fabbricato viaggiatori \u00e8 presente un ulteriore edificio di servizio esteso su un singolo piano, a ridosso del passaggio a livello sulla via Napoli che attraversa l'impianto; un'altra piccola costruzione per fini di servizio \u00e8 posta invece all'altezza del deviatoio di raddoppio a sud della stazione.\nMovimento.\nLa stazione \u00e8 raggiunta dai treni regionali di Trenitalia, che la collegano con i centri presenti lungo la Dorsale Sarda e con quelli del Sassarese.\nServizi.\nLa stazione, classificata commercialmente da RFI nella categoria \"bronze\", \u00e8 accessibile all'utenza portatrice di handicap di tipo motorio.\nPer quanto riguarda i servizi l'accesso ai treni \u00e8 garantito da due banchine poste alle estremit\u00e0 del sedime ferroviario, di cui quella del binario 1 attigua al fabbricato viaggiatori e dotata di pensilina, collegate tramite una passerella sui binari. Nel fabbricato viaggiatori sono ospitati alcuni servizi all'utenza, tra cui una sala d'aspetto ed una biglietteria automatica; quest'ultima ha sostituito l'analogo servizio a sportello presente in stazione sino al 2011.\nInterscambi.\nDinanzi alla stazione \u00e8 presente una fermata delle autolinee interurbane dell'ARST e della FATA."}
{"id": "1982322", "revid": "300067", "url": "https://it.wikipedia.org/wiki?curid=1982322", "title": "Vicente Ramos", "text": ""}
