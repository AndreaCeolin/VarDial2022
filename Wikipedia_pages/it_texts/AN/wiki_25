{"id": "1835063", "revid": "1543377", "url": "https://it.wikipedia.org/wiki?curid=1835063", "title": "Economia forestale", "text": "L'esistenza di una economia forestale, che nella maggior parte del mondo consiste in una economia a legna oppure in un'economia a bamb\u00f9, \u00e8 un dato fondamentale sia nei paesi in via di sviluppo che in molte nazioni a clima temperato e freddo, sempre che dispongano di ampie superfici forestali. Il legname ed il legno da alberi ed arbusti pu\u00f2 essere impiegato in una innumerevole quantit\u00e0 di prodotti, che vanno da quelli pi\u00f9 inimmaginabili, prodotti dalla polpa di legno, come la cellulosa della carta, la celluloide della pellicola fotografica, il cellophane, la viscosa (un tessuto succedaneo della seta), fino ai pi\u00f9 intuitivi utilizzi in mobili, edifici, mezzi di trasporto oltre che per l'utilizzo energetico.\nLa combustione per ottenere energia termica \u00e8 soltanto l'ultimo utilizzo di questo prodotto, che in nessun caso dovrebbe finire in discarica, dal momento che pu\u00f2 fungere anche come fertilizzante. Il potenziale danno ambientale che un'economia a legno pu\u00f2 occasionare tende ad essere minimo (problemi di danno alla biodiversit\u00e0 riguardanti la monocultura e la coltivazione intensiva di un particolare tipo di albero), e sotto il punto di vista della quantit\u00e0 di CO2 presente in atmosfera pu\u00f2 affermarsi che le distese forestali provocano una lieve riduzione dell'anidride carbonica e di conseguenza dell'effetto serra.\nIntroduzione.\nStoria dell'utilizzo del legno e legna da ardere.\nStoricamente l'economia a legna \u00e8 il punto di partenza della civilt\u00e0 mondiale, sicuramente da tempi che precedono il paleolitico ed il neolitico (costruzione di attrezzi rudimentali) e successivamente tramite la scoperta di tecniche per accendere il fuoco e la costruzione di molte macchine semplici ed attrezzi rudimentali, come canne, impugnature di mazze, archi, frecce, lance. Uno dei manufatti pi\u00f9 antichi mai scoperto \u00e8 una levigata punta in legno (Clacton Spear) vecchia di 250.000 anni (terzo periodo interglaciale), trovata nel giacimento di Clacton-on-Sea in Inghilterra, attribuita alla specie ominide Homo erectus.\nSuccessivamente civilt\u00e0 come quella egizia e quella dei sumeri costruiranno oggetti di mobilio, molti tipi diversi di mobili egizi in avorio e legni pregiati ci sono pervenuti praticamente intatti in alcune tombe segrete inviolate, protette anche dal clima desertico.\nMolti edifici e parti di essi (soprattutto tetti) contenevano elementi in legno (spesso di quercia) come supporto strutturale; mezzi di trasporto come barche, navi; ed in seguito (con l'invenzione della ruota in Mesopotamia, attorno al V millennio a.C.) carri e carrozze, argani, mulini ad acqua, mulini a vento, ecc.\nDimensioni e geografia dell'economia del legno.\nIn assoluto, la principale fonte del legname utilizzato nel mondo sono le foreste, che si dividono in vergini, semivergini e piantagioni.\nEsiste una quota di legna asportata spontaneamente dalle popolazioni locali in molti paesi del terzo mondo che si pu\u00f2 soltanto stimare, con margini di approssimazione molto elevati.\nNel 1998, la produzione mondiale di legna conteggiata ufficialmente, non destinata ad ardere (nota in inglese come \"roundwood\"), raggiunse i 1,5 miliardi di metri cubi (m3), pari a circa il 45% del legno coltivato nel mondo. Tronchi e rami tagliati destinati a diventare elementi per la costruzione di edifici sono circa il 55% del legno industrialmente conteggiato nel mondo. Un 25% diventa polpa di legno (che include polvere di legno e trucioli) principalmente destinata alla produzione di carta e cartone; un ulteriore 20% circa diventa pannelli di compensato e legno pregiato per mobili ed oggetti di uso comune (FAO 1998). Il maggior produttore e consumatore di questo legno \"conteggiato ufficialmente\" sono gli Stati Uniti, anche se attualmente il paese che conta le maggiore distese forestali \u00e8 la Russia.\nNegli anni settanta, i paesi a maggior superficie forestale erano nell'ordine: Unione Sovietica (circa 880.000.000 ettari), Brasile (515.000.000 ettari), Canada (440.000.000 ettari), Stati Uniti (300.000.000 ettari), Indonesia (120.000.000) e Repubblica Democratica del Congo (100.000.000 ettari). Altri paesi con importante produzione e consumo di legno sono caratterizzati dalla bassa densit\u00e0 di popolazione in rapporto all'estensione territoriale, qui possiamo ricordare paesi come l'Argentina, il Cile, la Finlandia, la Polonia, la Svezia, l'Ucraina.\nAttualmente (2008) la Russia possiede la maggiore estensione di foresta del mondo, 850.000.000 di ettari, pari a circa 23% dell'estensione e al 22% della massa forestale mondiale totale.\nAssociazioni ecologiste mondiali calcolano che nel quinquennio dal 2000-2005, ogni giorno circa 32.000 ettari di foresta vengono distrutti completamente, altri 32.000 ettari di foresta sono danneggiate in qualche grado. La maggiore perdita di superfici forestali in assoluto, attualmente si registra in Brasile, Indonesia e Sudan.\nSecondo la FAO, la riduzione delle superfici forestali, che hanno una grande capacit\u00e0 di assorbire le precipitazioni piovose e di convogliarle verso le falde freatiche, comporter\u00e0 un aumento del numero ed entit\u00e0 degli episodi alluvionali e ridurr\u00e0 la disponibilit\u00e0 di acqua dai pozzi\nNon si pu\u00f2 tralasciare l'importanza dell'uso spontaneo e tradizionale del legname nelle aree boschive dell'Europa in generale e dell'Italia in particolare, per ogni tipo di necessit\u00e0 nella costruzione e nel riscaldamento.\nSpecie di scelta per l'economia a legna e forestale in Italia.\nLe specie vegetali ideali per questo tipo di economia sono quelle destinate all'arboricoltura da legno, che sono ben conosciute ed hanno propriet\u00e0 e necessit\u00e0 ben note.\nNessuna di queste specie sottrae terreni pregiati o particolarmente fertili all'agricoltura, ma, al contrario, esse contribuiscono a proteggere i suoli coltivati dall'erosione e dai venti. Nonostante questa caratteristica positiva in Italia, da secoli si assiste alla progressiva riduzione della presenza degli alberi nei terreni circostanti le colture con la conseguenza che l'eccesso di acqua meteorica non viene adeguatamente trattenuto e si possano verificare, quando si verificano piogge abbondanti, catastrofiche alluvioni.\nImportanza contro l'effetto serra.\nDal punto di vista del clima globale, l'economia a legna combatte l'effetto serra, perch\u00e9 il ripiantare foreste, generalmente aiuta ad assorbire l'anidride carbonica atmosferica, anche se la quantit\u00e0 di CO2 smaltita dipende dal tipo di alberi, dai terreni e dal clima del luogo dove vengono piantati. Inoltre \u00e8 da non tralasciare che di notte le piante non eseguono la fotosintesi, e che producono CO2, che il giorno successivo sar\u00e0 smaltita.\nGli alberi hanno la preziosa propriet\u00e0 di assorbire l'anidride carbonica. Un faggio di 100 anni assorbe nel corso di un'ora 2,5\u00a0kg di CO2 e libera 1,7\u00a0kg di ossigeno nell'aria. Un solo albero assorbe quasi 10\u00a0kg di anidride carbonica all'anno nei suoi primi dieci anni di vita. Un faggio alto 25 metri \"mangia\" ogni ora 2.350 grammi di anidride carbonica e produce 1.700 grammi di ossigeno. L'Italia produce 670 milioni di tonnellate di CO2 all'anno. Servirebbero quindi 1.340.000\u00a0km\u00b2 di boschi di noce, oltre quattro volte il territorio nazionale per compensare il nostro impatto. Ma se tutti piantassimo gli alberi necessari almeno a coprire la nostra produzione personale, sarebbe gi\u00e0 un grandissimo passo avanti.\nParadossalmente d'estate l'ossigeno prodotto dalla fotosintesi nelle foreste e nei parchi, interagendo con altri inquinanti provenienti dalle citt\u00e0 e dalle industrie, viene trasformato dai raggi solari in ozono (molecola di tre atomi di ossigeno), che mentre nell'alta atmosfera costituisce un filtro contro i raggi UV, nella bassa atmosfera viene considerato un inquinante, capace di danneggiare la stessa foresta e di provocare disturbi respiratori agli animali.\nNel 2008 \u00e8 stato stimato che le foreste vergini tropicali plurisecolari, abbiano aumentato la capacit\u00e0 di assorbimento della CO2, essendo in grado di assorbire circa il 18% dell'anidride carbonica emessa ogni anno dalle attivit\u00e0 umane.\nCreazione di nuovi posti di lavoro.\nSecondo la FAO, la piantagione e la gestione in modo eco-sostenibile di nuove estensioni forestali, oltre a combattere l'effetto serra e ad alleviare gli episodi alluvionali, potrebbe creare 10 milioni di nuovi posti di lavoro nel mondo. Il potenziale occupazionale della gestione sostenibile delle foreste (in aree turistiche, parchi urbani, sfruttamento del legname, aree montane, ecc) \u00e8 uno degli argomenti affrontati dalla \"World Forest Week\", presentata congiuntamente con il \"Committee on Forestry\" della FAO, nell'assemblea del 16-20 marzo 2009 in Roma.\nUtilizzi.\nCombustione.\nLa densit\u00e0 energetica della legna secca \u00e8 stata calcolata attorno ai 6\u201317 Megajoule/Kilogrammo.\nDal momento che gran parte del legname (tipo e dimensioni di alberi tagliati e l'asportazione di quantit\u00e0 non ben valutabili di rami e foglie) e dell'energia prodotta dalla loro combustione si sottrae ad un'accurata contabilit\u00e0, soltanto valutazioni statistiche possono stimare la quantit\u00e0 di energia prodotta da questa economia. Nel 2005, studiosi del Club di Roma calcolano approssimativamente che in USA sono stati prodotti 2 exajoule (1018 joule) da legna (contro i 27 exajoule da carbone, e i 30 da petrolio importato), con un ritorno energetico sull'investimento energetico (EROEI) attorno a 30:1, valore di molto superiore a quello del biodiesel (3:1/1:1) e del bioetanolo (da 7:1 in Brasile a 1:1 in USA).\nBioelettricit\u00e0, cogenerazione e teleriscaldamento.\nPer bioelettricit\u00e0 si intende la produzione di energia elettrica tramite la combustione di legna di alberi e arbusti, di rametti e di foglie. Si calcola che la bioelettricit\u00e0 da biomasse permetta di utilizzare una maggior quantit\u00e0 e variet\u00e0 di piante, una maggiore estensione di territorio e una porzione pi\u00f9 grande della pianta per la produzione di energia rispetto all'industria del bioetanolo da mais o da canna da zucchero. Un confronto accurato dell'efficienza della produzione, distribuzione, immagazzinamento e consumo da parte dei motori elettrici dell'energia totale presente nelle piante da destinare ad auto elettriche ha portato a concludere che esista una maggiore efficienza complessiva, calcolabile attorno al 75% rispetto al 25% di un'auto con motore a combustione interna (ciclo otto) alimentato a bioetanolo. Inoltre la produzione di bioelettricit\u00e0 permette il recupero della CO2 prodotta tramite impianti di ricaptazione o di produzione di syngas.\nLa produzione di energia elettrica dalla combustione delle piante, pu\u00f2 essere associata al recupero dell'energia termica generata (cogenerazione) e al trasporto del calore tramite tubature verso centri abitati vicini, per essere sfruttata nel riscaldamento cittadino (teleriscaldamento). Nel giugno 2005 \u00e8 stato inaugurato un impianto prototipo nella citt\u00e0 di Dobbiaco-San Candido, in Alto Adige, che funge anche da dimostratore tecnologico e vetrina di queste tecnologie. Questo impianto non sfrutta il legno pregiato proveniente dal taglio della foresta, ma il cippato e la corteccia, materiali di scarto delle segherie (potere calorifico medio di 690 kWh/mst).\nCombustione diretta.\nL'utilizzo pi\u00f9 consueto che si possa concepire per la legna, \u00e8 quello del accendere il fuoco nel tradizionale camino domestico, anche se la combustione della legna si associa spesso alla produzione degli inquinanti microambientali monossido di carbonio (CO), in grado di saturare irreversibilmente l'emoglobina, e di nanoparticelle, oltre alla (CO2)\n\u00c8 stato proposto l'utilizzo del pioppo come coltivazione da destinare a biocarburanti, particolarmente alla luce del suo ottimo rapporto tra energia immessa nella coltivazione e sfruttamento, e l'energia che si estrae dal suo legname, per il grande assorbimento di anidride carbonica e per la veloce crescita dell'albero. Ad esempio il clone di \"Populus euroamericana\" \"I-214\", cresce cos\u00ec velocemente da raggiungere 35\u00a0cm di diametro ed altezze di 30 metri in 10 anni.\nAttualmente sono stati posti in commercio il termocamino, la termocucina e stufe pi\u00f9 avanzati, in grado di filtrare e o separare (grazie ad un filtro a rotazione e centrifuga delle polveri) le emissioni da combustione di legna, e di ricuperare una maggior quantit\u00e0 del calore prodotto dalla combustione.\nAlcuni tipi di stufa a pellet e altre caldaie a biomassa possono essere alimentate automaticamente anche con pellet ricavato dalla segatura di legno oltre che con legna in pezzi.\nGassogeno a legna.\nIl gassogeno a legna \u00e8 una pesante ed ingombrante (ma relativamente semplice) apparecchiatura capace di produrre una miscela di idrogeno molecolare (H2), monossido di carbonio (CO), diossido di carbonio (CO2), azoto molecolare (N2) e vapor d'acqua (H2O). Questa miscela, nota come \"gas povero\" viene prodotta dalla combustione in ambiente riducente (carente in ossigeno) della legna secca con l'ossigeno dell'aria atmosferica, a temperature attorno ai 900\u00a0\u00b0C. Per il buon \"tiraggio\" del sistema, si richiede che il gas prodotto\nvenga consumato immediatamente, o da parte di un bruciatore (fornello, ecc.), oppure da un motore a combustione interna.\nNel periodo tra prima e seconda guerra mondiale incluse, vista la grande penuria di petrolio, in molti paesi, come l'Italia, la Francia, l'Inghilterra e la Svezia, alcuni veicoli a benzina vennero modificati con l'aggiunta di un gasogeno a legna in grado di produrre (e purificare) la miscela di gas che immediatamente, nello stesso veicolo, era in grado di alimentare il motore di un normale veicolo a benzina a ciclo Otto (sostituendo il carburatore con un miscelatore gas-aria), seppure con alcune limitazioni come la grande riduzione della velocit\u00e0 massima e l'utilizzo di marce basse. Le emissioni in CO, CO2 e NOx sono inferiori a quelle dello stesso veicolo alimentato a benzina (mantenendo la stessa marmitta catalitica).\nMetanolo.\nIl metanolo o xilolo (H3C-OH), un liquido a temperatura ambiente, molto tossico (letale) e corrosivo, \u00e8 un alcool monofunzionale, un idrossile legato ad una molecola di metano (privo di un atomo di idrogeno), che nei testi base di chimica organica viene descritto come lo \"spirito del legno\", dal momento che viene prodotto della fermentazione del legno. Spesso, quando dei vinificatori sprovveduti mescolano viticci ed altri legnetti all'uva, il metanolo si trova come inquinante della miscela di acqua, etanolo ed altre sostanze risultanti dalla fermentazione dell'uva.\nIl metanolo pu\u00f2 essere impiegato come additivo ossigenato per la benzina, anche se abitualmente viene prodotto in grossi impianti industriali partendo dal metano oppure dal syngas, ed \u00e8 un importante componente di base della chimica industriale, dove serve per produrre altre sostanze pi\u00f9 complesse, tramite reazioni di alogenazione e successiva addizione.\nAttualmente in Italia si evita di impiegarlo nei combustibili per autotrazione, considerandolo estremamente tossico sia per ingestione, inalazione che semplice contatto (nell'adulterazione del vino col metanolo, si registrano casi di cecit\u00e0 indotta dallo stesso). Inoltre il metanolo \u00e8 molto corrosivo, provocando una rapida usura dei circuiti di iniezione e degli stessi serbatoi che lo contengono.\nTurbina a gas.\nIl carro armato da combattimento statunitense M1 Abrams \u00e8 motorizzato con una turbina da 1500\u00a0hp, in grado di funzionare anche con una miscela al 50% di polvere di legna e gasolio. Rispetto ai motori turbodiesel, si ha un vantaggio nella resistenza ai colpi di cannone e missile ricevuti per le minori dimensioni e per l'assenza del radiatore. Lo svantaggio principale \u00e8 correlato all'alto consumo di carburante, dal momento che il rendimento delle turbine scende vertiginosamente al discostarsi dal regime di crociera: non vi \u00e8 insomma apprezzabile economia di carburante nel tenere una turbina a regime minimo, che di conseguenza non \u00e8 vantaggioso.\nProdotti derivati dalla scomposizione in cellulosa.\nBachelite.\nLa molto resistente bachelite, derivata dalla cellulosa della legna (associata a resine fenoliche), \u00e8 stato il primo materiale \"plastico\" ad essere impiegato massicciamente. Colorato, veniva adoperato nelle stecche e cornice degli occhiali (\"falsa tartaruga\") e nelle radio a valvole pi\u00f9 economiche, prima dell'avvento dei transistor negli anni sessanta.\nBioetanolo da cellulosa.\nPer la produzione di bioetanolo da legna vengono idrolizzate grandi quantit\u00e0 di cellulosa (provenienti prevalentemente da parti pregiate del tronco della pianta) che tramite l'uso di funghi o batteri trasformano la cellulosa in glucosio e altri zuccheri, ed in seguito avviene la fermentazione del glucosio in etanolo mediante lieviti o altri microbi. Ricerche innovative mirano a modificare geneticamente sia i batteri che i lieviti come il saccharomyces cerevisiae modificato in modo da produrre il doppio di etanolo. Altro filone di ricerca \u00e8 quello di combinare le caratteristiche di scindere la cellulosa in glucosio con quella di trasformare gli zuccheri in etanolo mediante un unico organismo.\nIl bioetanolo da cellulosa \u00e8 molto pi\u00f9 costoso di quello ottenuto dalla canna da zucchero e soltanto importanti progressi scientifici potrebbero renderlo conveniente. Si noti che il costo non \u00e8 dovuto alla materia prima (cellulosa) ma alla sua trasformazione in bioetanolo. I processi industriali attuali fanno costare il bioetanolo da cellulosa tre volte quello ottenuto da canna da zucchero.\nAttualmente sono in corso ricerche di ingegneria genetica miranti a creare piante con geni modificati per la produzione di un tipo di lignina molto pi\u00f9 facile da disgregare chimicamente e che potrebbero fornire bioetanolo a prezzi pi\u00f9 competitivi.\nCellophane e celluloide.\nLa celluloide \u00e8 stata per molti decenni il materiale di base per la fabbricazione della comune pellicola cinematografica utilizzata nelle sale (pellicola 35 mm) e dai cineasti dilettanti (pellicola 8 mm). Il cellophane \u00e8 un materiale plastico trasparente e profumato, resistente, utilizzato per avvolgere dolci, fiori e altri materiali pregiati, spesso utilizzato per regali.\nTessili.\nIn campo tessile la cellulosa rigenerata \u00e8 il risultato di un processo chimico-fisico atto alla produzione di fibre tessili artificiali come la viscosa, il cupro (bemberg), l'acetato e il triacetato.\nCostruzione.\nIl legno \u00e8 leggero, perch\u00e9 il suo peso specifico pu\u00f2 essere inferiore ai 500\u00a0kg/m\u00b3, contro, ad esempio, i 2.000-2.500 del cemento armato e i 7.800 dell'acciaio.\n\u00c8 resistente, perch\u00e9 l'efficienza prestazionale del legno ai fini strutturali ha qualit\u00e0 simili a quelle dell'acciaio. L'efficienza prestazionale pu\u00f2 essere definita come il rapporto tra il modulo di elasticit\u00e0 E, ed un parametro di resistenza f (es. resistenza a compressione (meccanica)).\nCostruzioni di edifici.\nIl legno strutturale viene impiegato in primo luogo come materiale per la costruzione di abitazioni di medie e piccole dimensioni, di piccoli e medi ponti, di mulini ad acqua e generatori microidro. Nell'edilizia tradizionale si utilizza per le intelaiature di tetti di edifici, anche di considerevoli dimensioni.\nLegno nelle costruzioni antisismiche.\nStoricamente, in Giappone, costruzioni in legno di altezza relativamente elevata, come le pagode, sono in grado di resistere a scosse di terremoto anche di forte entit\u00e0, grazie alla tecnica tradizionale di costruzione che comporta l'adozione di giunti elastici e alla buona capacit\u00e0 del legno di deformarsi e assorbire forti accelerazioni e forze compressive.\nScienziati del CNR hanno brevettato nel 2006 il sistema costruttivo \"SOFIE\" (Sistema cOstruttivo FIEmme), un edificio integralmente in legno, di sette piani e 24 metri di altezza, costruito dall'Istituto per la valorizzazione del legno e delle specie arboree del Cnr (Ivalsa) di San Michele all'Adige. Nel 2007 \u00e8 stato sottoposto al pi\u00f9 arduo test antisismico per le opere civili: la simulazione del terremoto di K\u014dbe (7,2 della scala Richter) su una enorme piattaforma oscillante dall'Istituto nazionale di ricerca sulla prevenzione disastri (Nied) della tecnopoli Tsukuba nei pressi della citt\u00e0 di Miki in Giappone. Questo progetto, costruito con sottili e flessibili pannelli lamellari incrociati, secondo i ricercatori del Cnr potrebbe rendere pi\u00f9 sicure le case in molte zone sismiche.\nCostruzione navale.\nUno tra i pi\u00f9 durevoli materiali per la costruzione navale \u00e8 il legno di quercia: quercus virginiana e quercia bianca, e specialmente la virginiana \"live oak\" \u00e8 circa il 60% pi\u00f9 resistente rispetto alla quercia bianca, impermeabile all'umidit\u00e0, pi\u00f9 durevole, e come esempio possiamo dire che \u00e8 il principale elemento strutturale della fregata USS Constitution, il pi\u00f9 antico veliero da battaglia che ancora riesca a navigare (varato nel 1797).\nManifatture.\nAttrezzi.\nUsato fin dall'antichit\u00e0 nella costruzione di utensili e attrezzi di vario genere, il legno \u00e8 impiegato ancora oggi nella fabbricazione di oggetti di uso quotidiano. Si pensi ad esempio agli utensili da cucina o ai manici di coltelli e altri arnesi.\nGiocattoli.\nIn tempi passati i giocattoli tradizionali pi\u00f9 comuni erano fatti in legno. Attualmente si utilizzano spesso i cubi in legno per insegnare le lettere (spesso impiegando il cedro, resistente e profumato, il faggio, oppure il pi\u00f9 economico pioppo).\nIl legno di per s\u00e9 \u00e8 un materiale atossico (tranne rare eccezioni), ma possono essere tossiche le lacche che si utilizzavano in passato per dargli un aspetto brillante oppure alcuni colori (spesso a base di cadmio) come il giallo, l'arancione e rosso. Le plastiche (soprattutto quelle morbide, come derivati del PET) possono contenere ftalati, che se succhiato o ingerito pu\u00f2 avere azioni ormono-mimetiche.\nMobili.\nNel settore dell'arredamento il legno si utilizza tipicamente per costruire armadi, tavoli, sedie, di qualit\u00e0 e durata molto spesso superiori a quelle in plastica e metallo.\nIl loro aspetto e testura risulta particolarmente gradevole sia alla vista che al tatto, che nei i modelli a basso prezzo destinati all'assemblaggio \"fai da te\" (ad esempio quelli dell'IKEA) danno piacevoli sensazioni affini al calore del focolaio domestico.\nI modelli di mobili di alto livello qualitativo, costruiti con legni pregiati ed elaborati design, danno un tocco di raffinatezza sia all'ambito domestico, che agli uffici, scuole, universit\u00e0. ecc.\nRimboschimento.\nLa riforestazione o meglio rimboschimento \u00e8 un termine che indica il processo con cui una zona da tempo priva di vegetazione o precedentemente non boscata viene ricoperta da alberi adatti a quella zona. Si tratta quindi di un cambio di destinazione d'uso del suolo. Il rimboschimento pu\u00f2 essere artificiale, se effettuato dall'uomo, oppure naturale se avviene spontaneamente, grazie alle sementi trasportate dal vento o dagli animali. In quest'ultimo caso si parla pi\u00f9 propriamente di colonizzazione forestale.\nStoria delle crisi delle economie a legna.\nGrecia classica.\nUno degli esempi storici pi\u00f9 noti della crisi dell'economia a legna \u00e8 quello che si verific\u00f2 nella Grecia Classica, in particolare nelle regioni dell'Attica, Beozia e Peloponneso dove il taglio indiscriminato degli alberi per diversi usi, associato a siccit\u00e0 ed incendi port\u00f2 alla mancanza di legna per costruire aratri, lance, navi, scudi, ecc. e quindi ad un lento ma inesorabile declino della potenza militare e navale della Grecia peninsulare in favore dell'Epiro e del Regno di Macedonia, terre pi\u00f9 fertili perch\u00e9 piovose, fatti culminanti durante il IV secolo a.C., epoca di Filippo II di Macedonia ed Alessandro Magno.\nL'arma segreta del soldato peltasta macedone di Filippo nella battaglia di Cheronea (338 a.C.) ed in quelle successive che portarono a conquistare l'Asia Minore, Babilonia, la Persia e l'Egitto, era la sarissa, un tipo di lancia oplitica, molto pi\u00f9 lunga (5\u20137\u00a0m). rispetto a quelle del resto della Grecia, ottenuta dal lungo, resistente ma leggero legno del corniolo.\nRapa Nui.\nRapa Nui, meglio conosciuta come Isola di Pasqua, \u00e8 il tipico esempio di come l'espansione geometrica di una popolazione porta alla fine di una risorsa rinnovabile, proprio perch\u00e9 ad un certo punto l'assoluta necessit\u00e0 rende lo sfruttamento eccessivo, e impedisce che la risorsa si rinnovi.\nSi calcola che dopo l'anno 1000 a Rapa Nui siano state tagliate 10 milioni di palme, portando a erosione delle terre fertili, e a desertificazione attorno al XV secolo (forse favorita da un'infestazione di ratti), che ridusse la popolazione da 15.000 a 2.500 anime. Senza legname, niente barche, niente lance, n\u00e9 reti e dunque niente pesce e proteine, alla fine la societ\u00e0 di Rapa Nui diventa preda della fame, della guerra civile (nel 1600-1700) e si immerge nella superstizione pi\u00f9 fanatica. Infine si arriva alla disgregazione e al caos sociale, con la distruzione dei simboli tradizionali (Moai abbattuti) e alla estinzione della civilt\u00e0, anche in assenza di nemici esterni."}
{"id": "1835064", "revid": "114442629", "url": "https://it.wikipedia.org/wiki?curid=1835064", "title": "How the West Was Won and Where It Got Us", "text": "How the West Was Won and Where It Got Us \u00e8 un singolo della band statunitense R.E.M.. La canzone \u00e8 il quarto ed ultimo singolo estratto dal decimo album della band \"New Adventures in Hi-Fi\" (1996)."}
{"id": "1835065", "revid": "767487", "url": "https://it.wikipedia.org/wiki?curid=1835065", "title": "Jeff Parke", "text": "Si \u00e8 ritirato nel 2014 a causa di diversi infortuni accumulati nel corso degli anni."}
{"id": "1835066", "revid": "834", "url": "https://it.wikipedia.org/wiki?curid=1835066", "title": "Lfn", "text": ""}
{"id": "1835067", "revid": "3082", "url": "https://it.wikipedia.org/wiki?curid=1835067", "title": "Peroz", "text": ""}
{"id": "1835068", "revid": "287204", "url": "https://it.wikipedia.org/wiki?curid=1835068", "title": "David Knight (motociclista)", "text": "Carriera.\nNativo dell'Isola di Man, \u00e8 specializzato nelle competizioni di Enduro, dove ha debuttato nel 2000 e ha conquistato i titoli mondiali della categoria \"E3\" nel 2005 e 2006 alla guida di una motocicletta KTM.\nPassato, al termine della stagione 2008, alla squadra ufficiale della BMW Motorrad Motorsport, per competere nella classe \"E3\", ne ha divorziato nel giugno 2009 per passare a guidare, nelle ultime gare dell'anno una Kawasaki.\nNella stagione 2010 \u00e8 tornato alla guida di una KTM e, al termine dell'anno, si \u00e8 aggiudicato il terzo titolo mondiale, nella categoria E3."}
{"id": "1835071", "revid": "767487", "url": "https://it.wikipedia.org/wiki?curid=1835071", "title": "V\u00e1clav N\u011bme\u010dek", "text": "Carriera.\nClub.\nDopo aver iniziato nelle giovanili dello Spartak Hradec Kr\u00e1lov\u00e9, a 18 anni pass\u00f2 allo Sparta Praga. Nel 1992 fu acquistato dai francesi del Tolosa, squadra di Division 1.\nDopo 60 partite giocate, si trasfer\u00ec nel 1995 in Svizzera al Servette e nel 1997 ritorn\u00f2 in Repubblica Ceca allo Slavia Praga.\nTermin\u00f2 la carriera nel 1999 con i cinesi del Dalian Wanda.\nNazionale.\nGioc\u00f2 sia con la che con la . Con la Cecoslovacchia debutt\u00f2 il 27 aprile 1988 in un'amichevole contro l' e partecip\u00f2 al . Nel 1992 fu, per poco tempo, capitano della Nazionale.\nCon la Repubblica Ceca collezion\u00f2 20 presenze e and\u00f2 a segno in un'occasione. Partecip\u00f2 al ."}
{"id": "1835075", "revid": "767487", "url": "https://it.wikipedia.org/wiki?curid=1835075", "title": "Isma\u00ebl Bangoura", "text": ""}
{"id": "1835076", "revid": "287204", "url": "https://it.wikipedia.org/wiki?curid=1835076", "title": "Saverio Gaeta", "text": "Biografia.\nSaverio Gaeta \u00e8 nato a Napoli il 13 dicembre 1958. Laureato in Scienze della comunicazione sociale, \u00e8 stato docente di Teoria e tecnica del giornalismo e di Stampa periodica nella Facolt\u00e0 di Scienze della comunicazione sociale dell'Universit\u00e0 pontificia salesiana di Roma.\nA vent'anni ha iniziato l'attivit\u00e0 giornalistica, prima nel settimanale cattolico di Napoli \"Nuova Stagione\", poi nell'Ufficio stampa dell'Arcivescovado partenopeo, con il cardinale Corrado Ursi e successivamente con il cardinale Michele Giordano.\nIn seguito \u00e8 stato cronista del quotidiano \"Il Mattino\", poi ha lavorato all\"Osservatore Romano\" ed \u00e8 stato vaticanista del mensile \"Jesus\". Dal 1999 \u00e8 caporedattore di \"Famiglia Cristiana\".\nHa collaborato con numerose testate giornalistiche, tra cui il quotidiano \"Avvenire\", il settimanale \"Il Sabato\" e il mensile \"Messaggero di Sant'Antonio\". Ha lavorato anche per Radio Vaticana, RAI e Mediaset.\nHa pubblicato una sessantina di libri, fra saggi, biografie, libri-intervista e antologie, collaborando anche a varie opere collettive, come la \"Storia delle Chiese in Italia\" delle Edizioni San Paolo.\nSi \u00e8 occupato in modo sistematico delle apparizioni mariane:\nSono anche menzionate le apparizioni di Amsterdam, Akita e Kibeho."}
{"id": "1835078", "revid": "125451911", "url": "https://it.wikipedia.org/wiki?curid=1835078", "title": "Gigi Vesigna", "text": "Biografia.\nVesigna era figlio di un industriale di La Spezia e di una insegnante pugliese, trasferitisi nel capoluogo lombardo per lavoro.\nIscritto al Liceo Parini, scrisse i suoi primi articoli sul giornale scolastico \u00abLa Zanzara\u00bb.\nAppassionato di cinema, a diciotto anni vide pubblicato il suo primo articolo, sulla \"Settimana Radio Tv\" : si trattava di una recensione di un film di \u00abMister Belvedere\u00bb, un personaggio protagonista di film di successo. Durante gli anni dell'universit\u00e0 non interruppe l'attivit\u00e0 giornalistica, scrivendo recensioni cinematografiche per \"Famiglia mese\", inserto mensile di \"Famiglia Cristiana\". Successivamente fu assunto dalla \"Settimana Radio Tv\", sotto la direzione di Luciano Pedrocchi. Dopo alcuni anni divent\u00f2 giornalista pubblicista.\nAmante anche della musica e in particolare del jazz, si avvicin\u00f2 ai protagonisti del genere degli anni cinquanta e anni sessanta, come Franco Cerri.\nDivenuto giornalista professionista e assunto dalla Mondadori a \"Teletutto\", dal 1961 inizi\u00f2 a seguire l'edizione annuale del Festival di Sanremo, di cui diventer\u00e0 uno dei giornalisti pi\u00f9 esperti.\nNel 1973 Campi, editore del Barbanera, gli affid\u00f2 la direzione di \"TV Sorrisi e Canzoni\", incarico che manterr\u00e0 fino al 1994. Durante la sua direzione il settimanale raggiunse la vendita record di 3.300.000 copie. In contemporanea diresse anche il settimanale \"Noi\", sul quale realizz\u00f2 uno speciale a tre dimensioni del gennaio 1994, con Valeria Marini in 3D in copertina. Lasci\u00f2 la guida della rivista per divergenze con Franco Tat\u00f2, allora amministratore delegato \"Fininvest\"; al passaggio di consegne con Pierluigi Ronchetti, \"Sorrisi\" era ancora saldamente il primo settimanale italiano con 2.600.000 copie vendute.\nFond\u00f2 \"Ciak\", rivista dedicata al mondo del cinema, e diresse \"Forza Milan!\", organo ufficiale del club rossonero.\nNel 1995 fond\u00f2 il quotidiano \"Il Telegiornale\" che usc\u00ec solo per una trentina di numeri.\n\u00c8 morto nel 2015 all'et\u00e0 di 83 anni."}
{"id": "1835082", "revid": "767487", "url": "https://it.wikipedia.org/wiki?curid=1835082", "title": "Pape Diakhat\u00e9", "text": ""}
{"id": "1835083", "revid": "599013", "url": "https://it.wikipedia.org/wiki?curid=1835083", "title": "Tiberiu Ghioane", "text": ""}
{"id": "1835087", "revid": "2091899", "url": "https://it.wikipedia.org/wiki?curid=1835087", "title": "Angela Roy", "text": "Biografia.\nI suoi genitori erano degli acrobati circensi e con un terzo componente giravano il mondo facendosi chiamare l\"'Iris Roy Trio\". Cos\u00ec fino all'et\u00e0 di undici anni Angela ha cambiato scuole e Paesi di residenza, imparando un gran numero di lingue straniere.\nIn Italia \u00e8 conosciuta principalmente per la telenovela trasmessa su Canale 5 \"My Life\", ma in patria ha partecipato a molte produzioni, sia televisive che cinematografiche.\nHa studiato ballo, canto e coreografia alla \"Royal Academy of Dramatic Arts\" di Londra. Conosce quattro lingue: inglese, francese, italiano e spagnolo.\nHa una figlia di sedici anni, Lisa, con la quale dall'autunno 2002 \u00e8 tornata a vivere ad Amburgo, la sua citt\u00e0 natale, nel quartiere Barmbeck."}
{"id": "1835091", "revid": "78273", "url": "https://it.wikipedia.org/wiki?curid=1835091", "title": "Generale niceano", "text": ""}
{"id": "1835105", "revid": "287204", "url": "https://it.wikipedia.org/wiki?curid=1835105", "title": "Navi Mumbai", "text": "Navi Mumbai (in marathi \u0928\u0935\u0940 \u092e\u0941\u0902\u092c\u0908, ISO 15919 Navi Mu\u1e43ba\u012b, gi\u00e0 New Bombay) \u00e8 una suddivisione dell'India, classificata come \"municipal corporation\", di 703.947 abitanti, situata nel distretto di Thane, nello stato federato del Maharashtra. In base al numero di abitanti la citt\u00e0 rientra nella classe I (da 100.000 persone in su).\nNavi Mumbai \u00e8 una citt\u00e0 gemella di Mumbai e si trova all'interno della sua conurbazione; sviluppata dal 1972, \u00e8 uno dei pi\u00f9 grandi progetti di nuove citt\u00e0 del mondo, con una superficie totale di 344\u00a0km\u00b2, di cui 163\u00a0km\u00b2 sotto la giurisdizione della Navi Mumbai Municipal Corporation (NMMC). Navi Mumbai si trova sulla terraferma sulla riva orientale del fiume Thane.\nGeografia fisica.\nLa citt\u00e0 \u00e8 situata a 19\u00b0 00' 13 N e 73\u00b0 01' 08 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Navi Mumbai assommava a 703.947 persone, delle quali 395.891 maschi e 308.056 femmine. I bambini di et\u00e0 inferiore o uguale ai sei anni assommavano a 95.775, dei quali 49.736 maschi e 46.039 femmine. Infine, coloro che erano in grado di saper almeno leggere e scrivere erano 519.503, dei quali 313.702 maschi e 205.801 femmine."}
{"id": "1835117", "revid": "287204", "url": "https://it.wikipedia.org/wiki?curid=1835117", "title": "Gianni Corbi", "text": "Biografia.\nFiglio di un avvocato abruzzese, da parte di madre \u00e8 parente con gli scrittori Sandro De Feo e Nicola De Feo, zii materni. Nipote da parte di padre di Bruno Corbi, militante e futuro parlamentare del Partito Comunista Italiano.\nSi trasferisce negli anni precedenti allo scoppio della Seconda guerra mondiale a Roma, al seguito della famiglia, diventando un attivo antifascista, e fondando, con i compagni di studio Ferdinando Agnini, Orlando Orlandi Posti e Nicola Rainelli, l'\"Associazione degli studenti universitari\", movimento repubblicano e clandestino.\nDopo l'armistizio del settembre 1943, le azioni di sabotaggio organizzate da Corbi si moltiplicano, e con Maurizio Ferrara d\u00e0 vita al \"Csa, comitato studentesco di agitazione\".\nAl termine della guerra Corbi si dedica al giornalismo, scrivendo per \"Il Messaggero\" e, grazie a contatti con Arrigo Benedetti, entra nel 1955, del neonato mensile \"L'Espresso\", diretto dallo stesso Benedetti e con Eugenio Scalfari come vicedirettore, dove presto diviene caporedattore.\nNel marzo del 1968 diviene direttore della rivista sostituendo Scalfari, fino all'aprile del 1970. \nNel 1971 fu tra i firmatari dell'appello contro il commissario Luigi Calabresi. Rimarr\u00e0 al settimanale come direttore editoriale per 15 anni, fino all'et\u00e0 del pensionamento. Fu poi \"garante del lettore\" del quotidiano \"Repubblica\".\nIl Dossier Mitrokhin, al report n\u00ba 35, lo accusa di essere stato una spia al soldo del KGB da prima del 1972, circostanza che tuttavia non \u00e8 mai stata provata ed \u00e8 stata fermamente smentita dallo stesso Corbi. Nel 2002 Paolo Guzzanti, presidente della Commissione bicamerale incaricata di indagare sul dossier, chiar\u00ec definitivamente che Corbi e gli altri giornalisti coinvolti (tra cui Sandro Viola e Giuliano Zincone) erano \u00abpersone innocentissime\u00bb.\nRiconoscimenti.\nNel 2016 il comune di Avezzano ha intitolato un largo di piazza Torlonia al giornalista."}
{"id": "1835122", "revid": "5695", "url": "https://it.wikipedia.org/wiki?curid=1835122", "title": "Uberto Paolo Quintavalle", "text": "Biografia.\nFiglio di Bruno Antonio, I conte di Monasterolo d'Adda, e di Paola Marelli, la sua famiglia \u00e8 iscritta nel Libro d'Oro della Nobilt\u00e0 Italiana. La madre era figlia dell'industriale Ercole Marelli. Fino al 1975, i Conti Quintavalle sono stati proprietari della Villa Castelbarco, a Monasterolo, frazione di Vaprio d'Adda, in provincia di Milano. \u00c8 morto nel 1997 a New York, vittima di un infarto. Ha lasciato la sua famiglia composta da Josephine Quintavalle, donna attiva nel campo politico inglese per la sua lotta contro l'aborto, e i cinque figli: Bruno, Sirio, Anteo, Rufo e Livio. Riposa al Cimitero Monumentale di Milano.\nUberto Paolo Quintavalle ha lavorato in ambito giornalistico per conto del \"Corriere della Sera\", ma \u00e8 stato soprattutto autore di vari romanzi, tra cui \"La festa\" (1953) e \"In cerca di Upamanyu\" (1995). Negli anni del Corriere conobbe Pier Paolo Pasolini. Anche il regista friulano, infatti, vi collaborava. Quintavalle fu uno dei primi a sapere dell'ultimo film di Pasolini \"Sal\u00f2 o le 120 giornate di Sodoma\", al quale poi avrebbe partecipato anche come attore. Il regista infatti discusse molto della sua idea con lui, gettando le prime basi per la realizzazione del film. Nonostante non avesse mai avuto esperienze nel mondo del cinema, Quintavalle riusc\u00ec a interpretare senza problemi la parte dell'Eccellenza, il malefico magistrato della Corte di Appello che personifica uno dei quattro poteri rappresentati dal film. Curiosamente fu doppiato ma da un altro non-attore intellettuale: il filologo e critico letterario Aurelio Roncaglia. "}
{"id": "1835123", "revid": "767487", "url": "https://it.wikipedia.org/wiki?curid=1835123", "title": "Genoa Cricket and Football Club 1999-2000", "text": "Questa voce raccoglie le informazioni riguardanti il Genoa Cricket and Football Club nelle competizioni ufficiali della stagione 1999-2000.\nOrganigramma societario.\nArea direttiva\nArea tecnica"}
{"id": "1835139", "revid": "767487", "url": "https://it.wikipedia.org/wiki?curid=1835139", "title": "Collin Walcott", "text": "Fu un apprezzato musicista jazz. Studi\u00f2 con Ravi Shankar e Vasant Rai e contribu\u00ec ad introdurre il sitar nella musica occidentale. Studi\u00f2 musica ed etnomusicologia all'Indiana University a Bloomington e alla University of California a Los Angeles. Anche se viene ricordato per aver suonato il sitar e la tabla, Collin Walcott era in grado di suonare molti strumenti musicali fra cui il clarinetto, il violino, la chitarra, il pianoforte, le percussioni, la marimba nonch\u00e9 una kalimba che aveva costruito con una bombola di gas. Fu un componente del Paul Winter Consort, degli Oregon (con Ralph Towner, Paul McCandless e Glen Moore) e dei Codona (con Don Cherry e Nan\u00e1 Vasconcelos).\nMor\u00ec in un incidente automobilistico nella Germania Est durante un tour con gli Oregon nel 1984.\nCollegamenti esterni.\nSito ufficiale di Collin Walcott"}
{"id": "1835140", "revid": "1494169", "url": "https://it.wikipedia.org/wiki?curid=1835140", "title": "Adeva", "text": ""}
{"id": "1835143", "revid": "718859", "url": "https://it.wikipedia.org/wiki?curid=1835143", "title": "Elicaone", "text": "Nella mitologia greca, Elicaone (o Licaone) era uno dei figli del vegliardo troiano Antenore e di Teano, sua moglie legittima e sacerdotessa di Atena. Insieme a tutti i suoi fratelli, egli partecip\u00f2 alla guerra di Troia, ma molto probabilmente non comp\u00ec azioni molto rilevanti, dato che non \u00e8 quasi mai ricordato come in battaglia.\nIl mito.\nElicaone poco prima della guerra di Troia aveva preso in moglie una delle figlie del re Priamo, chiamata Laodice. Riusc\u00ec a mettersi in salvo col padre durante la caduta della citt\u00e0."}
{"id": "1835146", "revid": "729019", "url": "https://it.wikipedia.org/wiki?curid=1835146", "title": "Linea di cintura di Milano", "text": "La linea ferroviaria di cintura di Milano, con andamento semicircolare, collega le linee ferroviarie afferenti al capoluogo lombardo, collegandole fra loro e con la stazione centrale.\nLa cintura fu realizzata nell'ambito dei lavori di riordino del nodo ferroviario milanese, terminati nel 1931; sostitu\u00ec la precedente linea di cintura, che si strutturava come anello completo, di cui resta in servizio il solo tratto sud."}
{"id": "1835148", "revid": "54253", "url": "https://it.wikipedia.org/wiki?curid=1835148", "title": "Tempio del Popolo", "text": ""}
{"id": "1835149", "revid": "200568", "url": "https://it.wikipedia.org/wiki?curid=1835149", "title": "Fitosanitari", "text": ""}
{"id": "1835150", "revid": "228587", "url": "https://it.wikipedia.org/wiki?curid=1835150", "title": "Piero Dardanello", "text": "Biografia.\nDopo gli anni di noviziato alla \"Gazzetta di Mondov\u00ec\", settimanale della sua citt\u00e0, intraprende l'attivit\u00e0 giornalistica come corrispondente di Tuttosport prima e, successivamente, della Gazzetta dello Sport. Nel 1963 si trasferisce in Liguria, a Genova, con l'incarico di responsabile della sede ligure della rosea.\nNel 1967 segue il suo maestro Gianni Brera a Il Giorno, rimanendovi fino al 1975. Trasferitosi al Corriere d'Informazione, nel 1979 diventa il vice-direttore di Cesare Lanza a Contro. Nel 1980 intraprende l'avventura de L'Occhio, diretto da Maurizio Costanzo, che lascer\u00e0 alla cessazione delle pubblicazioni per rientrare a Genova come condirettore de Il Lavoro. Il 1\u00ba settembre 1982 diventa direttore di Tuttosport, al posto di Pier Cesare Baretti, e rivoluziona il quotidiano sportivo torinese, con innovazioni grafiche e \"scoop\" che lasciano il segno; mantiene la carica fino al 1993, quando lascia la direzione per diventare editorialista dello stesso giornale. Nel contempo, fonda una casa editrice che si ispira al suo nome, Dardapress, la quale cura i periodici Hurr\u00e0 Juventus e Al\u00e8 Toro.\nPremio giornalistico Piero Dardanello.\nNel 2004, in occasione del terzo anniversario della scomparsa, la famiglia Dardanello e l'Unione Sportiva Dilettantistica Tre Valli hanno deciso di promuovere un premio giornalistico intitolato a Piero Dardanello, rivolto alle migliori \"penne\" emergenti del giornalismo sportivo, al di sotto dei 40 anni di et\u00e0, e suddiviso in due categorie, \"nazionale\" e \"regionale\". Il premio viene tradizionalmente assegnato nel mese di maggio a Mondov\u00ec.\nDal 2011, il premio si giova del patrocinio dell'Unione Stampa Sportiva Italiana, sezione Piemonte. Nel 2014, il premio giornalistico raggiunge un ulteriore traguardo con la costituzione di un'associazione nel nome dell'ex direttore di Tuttosport, l'associazione Piero Dardanello, presieduta da Sandro Dardanello e con l'obiettivo, tra gli altri compiti, di organizzare ogni anno il premio giornalistico Piero Dardanello.\nLa giuria.\nL'attuale composizione.\nAd assegnare il riconoscimento, una giuria specialistica presieduta da Xavier Jacobelli (Tuttosport) e composta dal vicepresidente Pier Bergonzi (La Gazzetta dello Sport), dal coordinatore Michele Pianetta e dai giurati Roberto Beccantini, che riveste anche la carica di presidente onorario, Federico Calcagno (Rai), Andrea Crosetti (l'Unione Monregalese), Sandro Dardanello, Paolo De Paola, Federico Ferri (Sky Sport), Matteo Marani (Sky Sport), Fabio Monti, Vittorio Oreggia (La Presse), Giancarlo Padovan, Gianni Scarpace (Provincia granda) e Lorenzo Tanaceto (La Stampa).\nLe modifiche statutarie del 2011.\nA partire dall'edizione 2011, lo statuto del premio giornalistico stabilisce che il presidente pro-tempore della giuria \u00e8 il direttore di Tuttosport, mentre sono membri di diritto della giuria il direttore di Tuttosport immediatamente precedente, nonch\u00e9 i responsabili delle redazioni sportive dei settimanali locali \"Provincia granda\" e \"L'Unione Monregalese\". Gli altri membri della giuria sono designati dalla famiglia Dardanello.\nLe modifiche statutarie del 2012.\nIn concomitanza con l'edizione 2012, la giuria si allarga anche a La Gazzetta dello Sport: lo statuto del premio giornalistico, infatti, introduce la condizione secondo cui il direttore de La Gazzetta dello Sport designi a rappresentare il quotidiano un giornalista dello stesso, il quale entra a far parte della giuria con la carica di vicepresidente. Nel 2012, quale primo rappresentante de La Gazzetta dello Sport in giuria, viene scelto il caporedattore centrale Pier Bergonzi.\nLe modifiche statutarie del 2016.\nNel 2016, la giuria presieduta da Paolo De Paola delibera di istituire, a partire dall'edizione numero 13, un premio speciale alla carriera. Primo vincitore, lo storico caporedattore centrale di Tuttosport, Gianni De Pace."}
{"id": "1835155", "revid": "124166278", "url": "https://it.wikipedia.org/wiki?curid=1835155", "title": "\u00d3lafur El\u00edasson", "text": "\u00c8 noto per aver esposto alla Tate Modern di Londra la sua installazione \"The Weather Project\" nel 2003.\nBiografia.\nHa studiato all'Accademia delle belle arti di Copenaghen. Nel 2014 ha vinto il premio Wolf nella categoria delle arti.\nNel 2007 ha partecipato e realizzato un'opera per il progetto BMW Art car.\nNel 2012 Olafur Eliasson, insieme a Frederik Ottesen, ha avviato \"Little Suns\", un'organizzazione progettata per aiutare 1,1 miliardi di persone nel mondo con scarso accesso all'elettricit\u00e0 regolare attraverso il loro modello di business sociale: vendono lampade a pannelli solari a costi elevati in luoghi con elevati livelli di accesso all'elettricit\u00e0, al fine di vendere le lampade a basso costo nei paesi in via di sviluppo."}
{"id": "1835156", "revid": "767487", "url": "https://it.wikipedia.org/wiki?curid=1835156", "title": "Fort William College", "text": "Il Fort William College fu fondato a Calcutta il 10 luglio 1800 da Richard Wellesley.\nLo scopo del Fort William College era di istruire gli ufficiali della Compagnia delle Indie alla cultura, alla lingua, alle tradizioni e alla storia dell'India. Fu cos\u00ec che vennero assunti dei \"munshi\", insegnanti locali sia ind\u00f9 sia musulmani, per l'insegnamento delle lingue locali.\nCi fu la necessit\u00e0 di trovare una lingua franca che permettesse il dialogo tra i coloni e gli abitanti del subcontinente, e fu scelto l'hindustani (termine coniato dagli inglesi stessi).\nJohn Borthwick Gilchrist, un chirurgo e indologo inglese della East Indian Company, fu il direttore dal 1801 al 1804 del dipartimento di indologia e scrisse una grammatica e un dizionario dell'hindustani.\nIl Fort, oltre ad essere un fiorente centro di cultura nel quale furono tradotte molte opere dal sanscrito, arabo, persiano, port\u00f2 allo sviluppo del romanzo in India e alla definitiva separazione linguistica tra hindi e urdu."}
{"id": "1835158", "revid": "229244", "url": "https://it.wikipedia.org/wiki?curid=1835158", "title": "Fascia orogenica", "text": ""}
{"id": "1835163", "revid": "229244", "url": "https://it.wikipedia.org/wiki?curid=1835163", "title": "Orogeni", "text": ""}
{"id": "1835170", "revid": "287204", "url": "https://it.wikipedia.org/wiki?curid=1835170", "title": "Ghaziabad", "text": " \nGhaziabad (Hindi: \u0917\u093e\u091c\u093c\u093f\u092f\u093e\u092c\u093e\u0926, Urdu: \u063a\u0627\u0632\u06cc \u0622\u0628\u0627\u062f) \u00e8 una suddivisione dell'India, classificata come \"municipal corporation\", di 968.521 abitanti, capoluogo del distretto di Ghaziabad, nello stato federato dell'Uttar Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 28\u00b0 40' 0 N e 77\u00b0 25' 60 E e ha un'altitudine di 209 .\nSociet\u00e0.\nComposizione demografica.\nAl censimento del 2001 la popolazione di Ghaziabad assommava a 968.521 persone, delle quali 521.408 maschi e 447.113 femmine. I bambini di et\u00e0 inferiore o uguale ai sei anni assommavano a 137.525, dei quali 74.910 maschi e 62.615 femmine. Infine, coloro che erano in grado di saper almeno leggere e scrivere erano 673.045, dei quali 390.946 maschi e 282.099 femmine."}
{"id": "1835171", "revid": "1566286", "url": "https://it.wikipedia.org/wiki?curid=1835171", "title": "Mano pericolosa", "text": "Mano pericolosa (\"Pickup on South Street\") \u00e8 un film del 1953 diretto da Samuel Fuller.\nNel 2018 la pellicola \u00e8 entrata nella selezione della National Film Registry.\nTrama.\nSkip McCoy \u00e8 uno scaltro borseggiatore che ruba la borsetta dell'avvenente Candy. All'insaputa di Skip e Candy, essa contiene il microfilm di un'informazione governativa top-secret, in una busta che Candy porta con s\u00e9 per fare un ultimo favore al suo ex, Joey. Ma Candy non ne conosce il contenuto n\u00e9 sa che Joey \u00e8 una spia comunista.\nLa condotta di Joey in realt\u00e0 era gi\u00e0 da mesi sotto osservazione da parte degli investigatori federali. Skip diventa perci\u00f2 oggetto di una serrata caccia all'uomo, ad opera della polizia e degli agenti federali, oltre che di Candy e Joey. Candy tenta di sedurre Skip, ma lui la rifiuta. Quando Skip scopre il contenuto del microfilm, respinge le proposte dei poliziotti e offre la pellicola a chiunque gli consegni 25.000 dollari. Nel frattempo Candy riesce a capire di essere stata raggirata da Joey, cos\u00ec salta il fosso e confessa il suo amore per Skip.\nJoey interroga con durezza Moe, l'unica amica di Skip, che si rifiuta di tradirlo. Alla fine la uccide a sangue freddo, provocando un desiderio di vendetta in Skip. L'agente comunista rintraccia Candy nel suo appartamento. Nel frattempo la donna \u00e8 riuscita a ottenere quattro dei cinque fotogrammi da Skip, ma si rifiuta di rivelare a Joey dove sia l'ultimo, per questo lui le spara. I poliziotti arrivano sul posto cercando di arrestare Joey, che per\u00f2 riesce a fuggire, mettendosi sulle tracce di Skip. Riesce a scovarlo nella metropolitana, dove i due si affrontano in una sfida tesa, che vede Skip picchiare fino alla morte Joey. Dopo averlo ringraziato per l'aiuto, la polizia ripulisce la fedina penale di Skip, che ritrova Candy in salute e con lei spera di iniziare una nuova vita.\nProduzione.\nDarryl F. Zanuck aveva mostrato a Fuller, allora sotto contratto per la 20th Century Fox, una sceneggiatura di Dwight Taylor intitolata \"Blaze of Glory\". Narrava di un'avvocatessa innamoratasi di un criminale da lei difeso durante un processo. A Fuller l'idea piaceva, ma secondo la sua esperienza di giornalista di cronaca nera era meglio evitare la narrazione di un procedimento giudiziario. Il cineasta americano chiese cos\u00ec a Zanuck se poteva scrivere una sceneggiatura su un piccolo criminale e la sua ragazza, con il titolo \"Pickpocket\" (\"Borseggiatore\"), che per\u00f2 Zanuck trov\u00f2 di gusti troppo europei. Fuller pens\u00f2 cos\u00ec un nuovo titolo e inizi\u00f2 a documentarsi per aggiungere realismo alla storia. Si incontr\u00f2 con il detective Dan Campion del New York Police Department, che era stato sospeso per sei mesi senza stipendio per aver maltrattato un sospetto, che gli ispir\u00f2 la figura di Tiger.\nFuller rifiut\u00f2 diverse proposte degli studios per il ruolo femminile principale. Fra le tante dive scartate: Marilyn Monroe, Shelley Winters, Ava Gardner e Betty Grable. Inizialmente aveva bocciato anche Jean Peters, non avendo gradito la sua interpretazione in \"Il capitano di Castiglia \". Ad una sola settimana dall'inizio delle riprese, Fuller vide la Peters negli studios a ora di pranzo e not\u00f2 la sua camminata, che gli sembr\u00f2 assomigliare a quella di una prostituta. Fu anche colpito dalla sua intelligenza e dalla spigliatezza informale. Le fece cos\u00ec dei provini per diversi ruoli. Arrivato ai ferri corti con la Grable e minacciando di uscire dalla produzione, si decise alla fine a scegliere proprio la Peters per il ruolo principale.\nNell'agosto del 1952 la sceneggiatura fu giudicata inaccettabile secondo il codice Hays, a causa dell'\"eccessiva brutalit\u00e0 e dei pestaggi sadici, sia di uomini che di donne\". Una versione rivista della sceneggiatura venne poi accettata, ma anche in corso d'opera delle scene vennero rigirate diverse volte perch\u00e9 giudicate a rischio di censura, come quella in cui la Peters e Kiley si perquisiscono a vicenda.\nAnalisi film.\nIl film, nella versione originale, tratta della guerra fredda. In Europa, tuttavia, per evitare questo tema scottante, si decise di modificare radicalmente la trama e i dialoghi. In Italia, per questo, il plot della pellicola \u00e8 stata trasformato in una storia di narcotraffico. Stessa sorte in Francia, dove cambia addirittura il titolo (\"Le Port de la drogue\" ovvero Il porto della droga).\nCome ha ammesso lo stesso cineasta americano, \"Mano pericolosa\" \u00e8 influenzato dal neorealismo italiano.\nSecondo la rivista \"Senses of Cinema\", il lungometraggio \u00e8 stato un punto di riferimento per Bresson durante la stesura della sceneggiatura di \"Diario di un ladro\". La trama, infatti, ripercorre le vicissitudini di un borseggiatore maldestro.\n\u00c8 stato realizzato un remake nel 1967, dal titolo \"Intrigo a Cape Town\".\nCritica.\nQuando usc\u00ec nelle sale cinematografiche, ebbe una accoglienza molto fredda. Il critico Georges Sadoul lo recens\u00ec come \u00abun volgare melodramma di propaganda anticomunista\u00bb.\nA distanza di anni, \"Mano pericolosa\" \u00e8 diventato un cult. Il critico Paolo Mereghetti considera il film come \u00abuno dei ritratti notturni pi\u00f9 belli del cinema americano\u00bb."}
{"id": "1835173", "revid": "262457", "url": "https://it.wikipedia.org/wiki?curid=1835173", "title": "Kashmiro", "text": ""}
{"id": "1835175", "revid": "1305772", "url": "https://it.wikipedia.org/wiki?curid=1835175", "title": "Le avventure del Capitano Alatriste", "text": "Le avventure del capitano Alatriste \u00e8 una saga letteraria nata dalla fantasia dello scrittore Arturo P\u00e9rez-Reverte, che ruota attorno al personaggio letterario del capitano Diego Alatriste, spadaccino e soldato nella Spagna del XVII secolo.\nTrama.\nIl giovane \u00cd\u00f1igo Balboa si reca a Madrid per raggiungere Diego Alatriste, compagno d'armi del padre. Insieme, i due vivranno molte avventure, sia nella citt\u00e0 spagnola che nell'assedio di Breda, a Siviglia, a Napoli ed a Venezia, tra congiure ed intrighi di corte e tra le minacce dell'inquisizione.\nLibri.\nPubblicati in Italia da Adriano Salani Editore:\nPubblicati in Italia da Marco Tropea Editore:\nSono annunciati come prossimi titoli:\nIconografia.\nPer la creazione delle caratteristiche fisiche del personaggio di \"Alatriste\", l'autore si \u00e8 ispirato ad uno dei personaggi (l'ultimo a destra, in primo piano, seminascosto da un cavallo) del quadro \"La resa di Breda\" di Diego Vel\u00e1zquez che, nella realt\u00e0, ha ritratto parecchi dei personaggi storici che compaiono nella saga. Peraltro anche il pittore compare brevemente, come personaggio di contorno, nel primo volume.\nAltri media.\nNel 2004 la casa editrice Debolsillo ha pubblicato il primo libro della saga in versione a fumetti, a cura di Joan Mundet e Carlos Gim\u00e9nez.\nNel 2006 il regista Agust\u00edn D\u00edaz Yanes ha trasposto in un film i primi libri, chiamando Viggo Mortensen come interprete per \"Il destino di un guerriero\".\nNel 2015 viene trasmessa sul canale televisivo Telecinco una serie in 13 puntate che vede protagonisti Aitor Luna e Natasha Yarovenko.\nCitazioni.\nLa band musicale M\u00e4go de Oz ha dedicato al personaggio di Alatriste la canzone \"La cruz de Santiago\", dell'album \"Finisterra\" (2002). Il testo racconta di un intrepido spadaccino, \"Diego Cort\u00e9s\", che riceve una borsa con dell'oro per accompagnare un silenzioso pellegrino fino a Santiago di Compostela. Sul libretto del CD \u00e8 presente la frase \"Gracias a Arturo P\u00e9rez-Reverte por su inspiraci\u00f3n en este personaje. \u00a1\u00a1No queda sino batirnos!!\" (\"Grazie ad Arturo P\u00e9rez-Reverte per l'ispirazione per questo personaggio. Non ci resta che batterci!!\")."}
{"id": "1835177", "revid": "68105", "url": "https://it.wikipedia.org/wiki?curid=1835177", "title": "Ballack", "text": ""}
{"id": "1835178", "revid": "1907180", "url": "https://it.wikipedia.org/wiki?curid=1835178", "title": "Luigi Angelini", "text": "Biografia.\nSi laure\u00f2 al Regio Istituto Tecnico Superiore di Milano (RITSM) nel 1907, lavor\u00f2 dapprima nello studio romano di Marcello Piacentini, diventando in seguito direttore dei lavori di riordino urbano della parte bassa di Bergamo e di molte delle sue opere, e fu uno dei pi\u00f9 importanti, autorevoli e fecondi professionisti bergamaschi della prima met\u00e0 del XX secolo, accreditato di oltre 400 progetti nella cittadina orobica e in tutta la provincia.\nDivenne ispettore onorario dei monumenti, antichit\u00e0 e gallerie di Bergamo, negli anni dal 1922 al '33; fu nominato direttore della \"Scuola d'arte applicata Andrea Fantoni\", e presidente della \"Commissione Provinciale per la Tutela delle Bellezze Naturali\" dal 1946 al 1968.\nIl progetto che gli diede fama a livello nazionale \u00e8 il \"Piano di Risanamento di Bergamo Alta\", approvato con plauso nel 1935 dal \"Consiglio Superiore dei Lavori Pubblici\", tra i primissimi esempi in Europa di attenzione nei confronti dei centri storici.\nL'amministrazione gli affid\u00f2 la riorganizzazione urbanistica di citt\u00e0 alta, rendendola pi\u00f9 moderna pur mantenendo la tipica caratterista medioevale, questo lo porter\u00e0 a ottenere numerose commissioni tanto che si considera che abbia progettato ben trentaquattro edifici civili, sessantasei edifici pubblici, due edifici industriali, trentacinque chiese, ventun campanili, trentadue tra restauri e ristrutturazioni, nonch\u00e9 venti ampliamenti di chiese. \nNel 1958, con il figlio Sandro Angelini, anch'egli rinomato architetto, progett\u00f2 il \"Teatro delle Grazie\", nel quattrocentesco chiostro della chiesa di Santa Maria delle Grazie che accoglie eventi culturali e meeting di associazioni.\nAll'attivit\u00e0 professionale affianc\u00f2 fin dalla giovinezza l'impegno divulgativo, scrivendo per diverse testate locali e nazionali (fra cui \"Emporium\" e \"La Rivista di Bergamo\") e pubblicando diversi libri di carattere storico-artistico, oltre a essere tra i fondatori, unitamente a Romeo Bonomelli, ai fratelli Galizzi e a Fermo Taragni della \"Societ\u00e0 degli Acquafortisti di Bergamo\" (1913).\nNotevole \u00e8 anche la sua produzione pubblicistica, costituita da 642 titoli.\nLa raccolta dei suoi studi e la progettazione architettonica e urbanistica di Bergamo vennero donati dal figlio Sandro nel 1985 alla Biblioteca civica Angelo Mai.\nArchivio.\nL'archivio dell'architetto Luigi Angelini, \u00e8 costituito dalla documentazione inerente alla sua attivit\u00e0 professionale: nei settori dell'urbanistica, dell'architettura e della pubblicistica \u00e8 organizzata in otto sezioni che raccolgono materiali di diversa natura, per un totale di: 849 cartelle di disegni di progetto (6.863 unit\u00e0); 88 faldoni con 520 cartellette di documenti, corrispondenza, scritti, raccolte di giornali e stampati; 202 cartoni di stampe fotografiche di lavori (853 unit\u00e0); 1.245 cartoni di stampe fotografiche raccolte (4.063 unit\u00e0); 949 cartoni (3.316 unit\u00e0) di immagini raccolte (stampati ed altro materiale grafico); 13.018 ex libris; 2.017 volumi, 714 opuscoli e 115 testate di riviste. L'archivio \u00e8 conservato presso la Biblioteca Civica Angelo Mai e Archivi storici comunali di Bergamo\nRiconoscimenti.\nIl comune di Bergamo gli dedic\u00f2 una piazza di citt\u00e0 alta."}
{"id": "1835186", "revid": "287204", "url": "https://it.wikipedia.org/wiki?curid=1835186", "title": "Werner Sobek", "text": "Biografia.\nHa studiato ingegneria ed architettura all'Universit\u00e0 di Stoccarda, dove si laure\u00f2 nel 1980. Tra il 1980 ed il 1986 svolse un progetto di ricerca sulle \"strutture leggere ad ampia campata\" e nel 1987 ottenne il dottorato sempre presso l'universit\u00e0 di Stoccarda.\nNel 1991 \u00e8 diventato professore presso l'Universit\u00e0 di Hannover. L'anno seguente fond\u00f2 il proprio studio d'ingegneria, d'architettura e di design: il gruppo \"Werner Sobek\", con uffici a Stoccarda, Francoforte, Mosca, New York, Il Cairo e Dubai.\nNel 1994 \u00e8 diventato professore all'universit\u00e0 di Stoccarda e direttore dell'\"Institut F\u00fcr Leichtbau Entwerfen und Konstruieren (ILEK)\" (succedendo a Frei Otto ed a Joerg Schlaich)."}
{"id": "1835188", "revid": "339392", "url": "https://it.wikipedia.org/wiki?curid=1835188", "title": "Lluka Perone", "text": ""}
{"id": "1835189", "revid": "147857", "url": "https://it.wikipedia.org/wiki?curid=1835189", "title": "Frabotto Mannes\u00ec", "text": ""}
{"id": "1835191", "revid": "147857", "url": "https://it.wikipedia.org/wiki?curid=1835191", "title": "Timponello", "text": ""}
{"id": "1835194", "revid": "113757", "url": "https://it.wikipedia.org/wiki?curid=1835194", "title": "Patto del Gr\u00fctli", "text": ""}
{"id": "1835197", "revid": "147857", "url": "https://it.wikipedia.org/wiki?curid=1835197", "title": "Pilinga", "text": ""}
{"id": "1835199", "revid": "247222", "url": "https://it.wikipedia.org/wiki?curid=1835199", "title": "International Ice Hockey Federation", "text": "L'International Ice Hockey Federation (\"Federazione internazionale dell'hockey su ghiaccio\"), sigla IIHF, \u00e8 stata fondata nel 1908 (con la denominazione in francese: \"Ligue Internationale de Hockey sur Glace\") ed \u00e8 il massimo organismo di governo dell'hockey su ghiaccio mondiale. Organizza i tornei internazionali e regola il ranking mondiale per squadre nazionali. Ha sede a Zurigo e conta 65 membri.\nNonostante il ruolo riconosciuto internazionalmente, la IIHF ha un potere limitato sulle federazioni del Nord America (Hockey Canada e USA Hockey), che infatti utilizzano un proprio regolamento, diverso da quello internazionale.\nLa IIHF organizza i campionati del mondo di hockey su ghiaccio (maschile, femminile, maschile U-20, maschile U-18, femminile U-18), le competizioni europee per club (attualmente, Champions Hockey League e Continental Cup a livello maschile, European Women Champions Cup a livello femminile), ed insieme alla NHL la Victoria Cup. Per le nazionali maschili asiatiche che ai mondiali partecipano alla III divisione o non partecipano affatto, organizza l'IIHF Challenge Cup of Asia. Organizza inoltre anche i mondiali di hockey in-line.\nHa una propria \"hall of fame\", la IIHF Hall of Fame, che non va confusa con le altre due, la International Hockey Hall of Fame di Kingston e la Hockey Hall of Fame di Toronto). Durante l'annuale cerimonia di presentazione dei nuovi membri della IIHF Hall of Fame, la federazione assegna anche il premio Paul Loicq ad una personalit\u00e0 che si sia straordinariamente distinta nello sviluppo della federazione stessa o dell'hockey su ghiaccio internazionale.\nMembri.\nEsistono tre livelli di affiliazione:"}
{"id": "1835211", "revid": "767487", "url": "https://it.wikipedia.org/wiki?curid=1835211", "title": "Gilbert Gress", "text": "Gi\u00e0 affermatosi come attaccante in Division 1 e in Bundesliga, acquisir\u00e0 ulteriore notoriet\u00e0 come allenatore divenendo il tecnico pi\u00f9 rappresentativo della squadra alsaziana (che condusse verso la vittoria del suo unico campionato, nella stagione 1978-79), nonch\u00e9 allenatore vicente in Svizzera (Paese di cui possiede la cittadinanza).\nCarriera.\nCalciatore.\nNativo del quartiere di Neudorf, Gilbert Gress, nonostante alcuni problemi di salute, riusc\u00ec a completare il percorso formativo nelle giovanili dello Strasburgo, esordendo da professionista nel 1960, in occasione di una partita contro il Bordeaux al termine della quale fu votato come migliore in campo.\nDopo aver espletato il servizio militare in Algeria, Gress (soprannominato dai tifosi \"L'angelo di La Meinau\") fece parte stabilmente della squadra titolare dello Strasburgo esprimendosi con continuit\u00e0 solo dopo l'arrivo di Paul Frantz alla guida della squadra toccando l'apice nella stagione 1965-66, nella quale trascin\u00f2 la squadra verso i quarti di finale della Coppa delle Fiere (attirandosi gli elogi di Matt Busby, allenatore del Manchester United che elimin\u00f2 la squadra) e verso la vittoria della Coppa di Francia.\nNonostante un interesse da parte del Barcellona, Gress si trasfer\u00ec, al termine della stagione, allo Stoccarda. Anche in Bundesliga Gress continu\u00f2 a ben figurare, tanto da ottenere, nel 1967, la prima convocazione in nazionale dando avvio ad una carriera effimera (in quattro anni collezion\u00f2 solo tre presenze) per via di alcune incomprensioni con la commissione tecnica (si rifiut\u00f2 di tagliarsi i capelli nonostante le richieste del CT). Nel corso della stagione 1970-71, lo Stoccarda fu costretto a vendere Gress, che si accas\u00f2 all'Olympique Marsiglia. Dopo aver vinto due campionati consecutivi nelle stagioni 1970-71 e 1971-72 e una Coppa di Francia (nella stagione 1971-72), Gress si trasfer\u00ec nel 1973 allo Strasburgo, in cui concluse la carriera due anni dopo.\nAllenatore.\nAppena conclusa la carriera di calciatore, Gress si trasfer\u00ec in Svizzera dove esord\u00ec come allenatore sulla panchina del Neuch\u00e2tel Xamax. Due anni dopo fu invece chiamato alla guida tecnica della stessa squadra che lo aveva lanciato come calciatore, lo Strasburgo, allora neopromosso in Division 1. Adottando un tipo di gioco basato sul collettivo improntato su di un modulo 4-3-3, Gress traghett\u00f2 la squadra verso la sua prima qualificazione in Coppa UEFA, ottenuta all'ultima giornata grazie ad una vittoria contro il Laval. Nella stagione successiva Gress, pur senza stravolgere gli schemi e la rosa titolare della squadra, riusc\u00ec a migliorare il risultato ottenuto l'anno precedente conducendo lo Strasburgo verso la vittoria del suo primo titolo nazionale. A quest'iniziale scia di successi segu\u00ec un periodo buio, in cui Gress entr\u00f2 in conflitto con la nuova dirigenza della societ\u00e0 a causa di acquisti poco mirati. Lo stesso allenatore, pur godendo dell'appoggio del pubblico, fin\u00ec per essere esonerato all'inizio della stagione 1980-81 a causa di un pessimo inizio di campionato.\nLasciata Strasburgo, Gress allen\u00f2 per un anno il Bruges quindi, a partire dalla stagione 1981-82, fece ritorno a Neuch\u00e2tel vincendo, in nove anni di panchina, due titoli nazionali consecutivi (1986-87 e 1987-88) e tre supercoppe. Dopo una stagione sulla panchina del Servette, nel 1991 Gress fece ritorno a Strasburgo riprendendo la guida della squadra locale che stava attraversando una crisi tecnica e finanziaria. Ricostruendo la squadra facendo leva sui giovani, Gress riport\u00f2 immediatamente la squadra in massima divisione, conquistando in seguito due salvezze consecutive. Un cambio di dirigenza avvenuto nel 1994 spinse Gress (il quale aveva comunque ricevuto una proposta di rinnovo del contratto ) a lasciare la panchina dello Strasburgo. Ritornato per una terza volta a Neuch\u00e2tel, nel 1998 ottenne la cittadinanza svizzera e, alcuni mesi dopo, l'incarico di commissario tecnico della Nazionale che mantenne per un anno.\nGress continu\u00f2 ad allenare negli anni seguenti squadre elvetiche (vincendo anche una Coppa Svizzera nel 2000 con lo Zurigo), salvo un'esperienza nel 2002 con il Metz e una nel 2003 con lo Sturm Graz. Nell'estate del 2009, nonostante il parere contrario di diversi membri della societ\u00e0, Gress fece ritorno, per la terza volta nella sua carriera, sulla panchina dello Strasburgo. Due sconfitte consecutive all'inizio del campionato fecero per\u00f2 saltare immediatamente la panchina di Gress provocando anche un terremoto in seno alla dirigenza della squadra."}
{"id": "1835213", "revid": "54253", "url": "https://it.wikipedia.org/wiki?curid=1835213", "title": "Fondazione Balzan", "text": ""}
{"id": "1835224", "revid": "287204", "url": "https://it.wikipedia.org/wiki?curid=1835224", "title": "Ti rincontrer\u00f2 (album Marco Carta)", "text": "Ti rincontrer\u00f2 \u00e8 l'album di debutto come solista del cantante italiano Marco Carta, pubblicato il 13 giugno 2008 dalla casa discografica Warner Music Italy/Atlantic Records.\nDescrizione.\nL'album, anticipato dall'omonimo singolo, \u00e8 stato prodotto da Mario Lavezzi ed arrangiato da Peppe Vessicchio, Pino Perris, Bob Benozzo, Simone Chivil\u00f2 e Luca Jurman. Nel lavoro discografico sono contenute 10 tracce, alcune presentate nel serale del talent show \"Amici di Maria De Filippi\" stagione 2007/2008. La prima traccia, \"Per sempre\", \u00e8 presente nella compilation legata alla trasmissione, \"Ti brucia\".\nLe tracce \"Ti rincontrer\u00f2\", \"Anima di nuvola\" e \"Un grande libro nuovo\" sono i singoli estratti e gli inediti dell'album, mentre le canzoni successive sono cover. In particolare \"Vita\", scritta da Mario Lavezzi e Mogol e portata al successo da Gianni Morandi e Lucio Dalla, \u00e8 presente in quest'album in duetto con l'amico e maestro Luca Jurman, conosciuto durante la sua esperienza nel talent show di Maria De Filippi.\nTourn\u00e9e.\nOrganizzato da NewSpet, il tour \u00e8 partito da Nuoro il 4 luglio 2008 per terminare il 31 dicembre dello stesso anno.\nSuccesso commerciale.\nL'album, a dieci giorni dalla pubblicazione, raggiunge la 3\u00aa posizione della Classifica FIMI Album, posizione massima raggiunta da questo lavoro discografico, venendo certificato disco d'oro per le oltre 35.000 copie vendute. L'album verr\u00e0 successivamente certificato disco di platino per le oltre 70.000 copie vendute, per poi venderne oltre 100.000."}
{"id": "1835227", "revid": "287204", "url": "https://it.wikipedia.org/wiki?curid=1835227", "title": "Campionato mondiale Supermoto 2002", "text": "Nel 2002 nasce il campionato mondiale Supermoto e prende il via la prima stagione iridata.\nAl via i maggiori rappresentanti del supermotard europeo, come il pluricampione Thierry Van Den Bosch, che si aggiudicher\u00e0 il titolo come primo campione del mondo supermoto. Il primo titolo costruttori va a KTM.\nLa categoria \u00e8 unica e le moto ammesse hanno un limite di cilindrata fino a 750 cm\u00b3, 2t e 4t.\nLa formula di gara (che verr\u00e0 modificata l'anno successivo) ricalca quella utilizzata nelle competizioni di Supercross. Ad ogni GP, i piloti vengono divisi a sorteggio in due gruppi, i quali corrono ciascuno una semifinale (breve gara che non assegna punti). Da ogni semifinale i primi piloti classificati accedono al \"main event\" (la superfinale), i piloti giunti a met\u00e0 classifica finiscono alla \"last chance\" (ripescaggio: gara identica alla semifinale da cui i primi classificati accedono alla superfinale, mentre gli altri vengono eliminati), gli ultimi classificati vengono eliminati senza poter correre cos\u00ec la superfinale e ottenere punti.\nLa superfinale quindi vede correre i primi classificati delle due semifinali e della last chance. La superfinale, oltre ad essere pi\u00f9 lunga delle semifinali, \u00e8 anche l'unica gara del GP ad assegnare punti (25 al primo classificato)."}
{"id": "1835231", "revid": "3732", "url": "https://it.wikipedia.org/wiki?curid=1835231", "title": "Giampietro Dore", "text": "Biografia.\nPrimogenito di sei figli, apparteneva ad una famiglia cattolica di ispirazione socialista."}
{"id": "1835233", "revid": "119484808", "url": "https://it.wikipedia.org/wiki?curid=1835233", "title": "Shiraz", "text": " Shiraz () \u00e8 una citt\u00e0 dell'Iran, localizzata nella provincia di Fars.\nShiraz ha una popolazione di 1.980.006 abitanti ed \u00e8 per dimensione la quinta del paese. Shiraz \u00e8 stata la capitale della Persia durante la dinastia Zand dal 1750 al 1794, mentre durante la dinastia Qajar la capitale fu trasferita a Teheran.\nGeografia fisica.\nTerritorio.\nShiraz \u00e8 situata ai piedi dei monti Zagros, a circa 1.600 metri di altitudine sopra il livello del mare.\nClima.\nIl clima di Shiraz \u00e8 un clima temperato subcontinentale con inverni miti e brevi ed estati lunghe e calde.\nL'umidit\u00e0 atmosferica \u00e8 comunemente molto bassa in estate mentre tende a salire leggermente\nin inverno a causa delle precipitazioni.\nStoria.\nPeriodo preislamico.\nShiraz ha probabilmente pi\u00f9 di 4.000 anni di vita. Il nome Shiraz \u00e8 ricordato dalle iscrizioni cuneiformi del III millennio a.C., rinvenute nell'area sud-occidentale della citt\u00e0 stessa. Basandosi sulle tradizioni antico-iraniche, fu in origine eretta da Tahmuras Diveband, ma cadde pi\u00f9 tardi in rovina. Il pi\u00f9 antico esempio di vino del mondo, datante approssimativamente a 7.000 anni fa, \u00e8 stato scoperto in giare nei dintorni di Shiraz.\nIn et\u00e0 achemenide, Shiraz si trovava lungo la via che univa Susa a Persepoli e Pasargade. Nello Sh\u0101hn\u0101ma di Ferdowsi si dice che Artabano IV, l'Imperatore partico di Persia, estese il proprio controllo su Shiraz. Ghasr-e Abu Nasr (che significa \"il Palazzo di Abu Nasr\"), di origine partica, \u00e8 situato nella sua area. Durante l'et\u00e0 sasanide, Shiraz si trovava lungo la via che univa Bishapur e Gur a Istakhr.\nShiraz \u00e8 stato un importante centro regionale sotto i Sasanidi.\nPeriodo islamico.\nLa citt\u00e0 divenne capitale regionale nel 693, dopo che gli invasori arabi avevano conquistato Istakhr, la vicina capitale sasanide. Quando Istakhr cominci\u00f2 a declinare, Shiraz conobbe un'importante crescita sotto gli Arabi e le diverse dinastie locali. I Buwayhidi (945 \u2013 1055) la innalzarono a loro capitale, edificando moschee, palazzi, una biblioteca e un'ampia cinta muraria. Shiraz fu anche governata dai Selgiuchidi e dal Khw\u0101rezmshah prima della conquista mongola.\nLa citt\u00e0 fu risparmiata dalla distruzione mongola quando i suoi governanti offrirono tributi e un totale atto di sottomissione a Gengis Khan. Shiraz fu ancora una volta risparmiata da Tamerlano quando nel 1382 il sovrano locale del momento, Shah Shoja, si rassegn\u00f2 a sottomettersi all'invasore turco-mongolo. Nel XIII secolo, Shiraz divenne un centro-guida nelle arti e nelle lettere, grazie all'incoraggiamento dei suoi governanti e alla presenza di numerosi studiosi e artisti persiani. Per questa ragione la citt\u00e0 \u00e8 ricordata dai geografici classici come la \"D\u0101r al-\u02bfElm\", la \"Casa della Conoscenza\". Fra i poeti, i mistici e i filosofi importanti nati a Shiraz si possono enumerare poeti come Sa\u02c1di e Hafez, il mistico Ruzbehan e il filosofo Mulla Sadra.\nAi primi dell'XI secolo, varie centinaia di migliaia di persone abitavano Shiraz. Nel XIV secolo Shiraz era calata alla comunque rispettabile cifra di 60.000 abitanti. Durante il XVI secolo aveva nuovamente circa 200.000 abitanti che tuttavia a met\u00e0 del XVIII secolo erano nuovamente decresciuti alla cifra di 50.000.\nNel 1504 Shiraz fu conquistata dalle forze di Ism\u0101\u02bf\u012bl I, il fondatore della dinastia Safavide.Nel corso del periodo safavide (1501 \u2013 1722) Shiraz rimase capitale provinciale e Emam Qoli Khan, il governatore del Fars sotto Shah Abbas I, costru\u00ec numerosi palazzi e abbell\u00ec edifici con lo stesso stile usato per costruire consimili edifici a Isfahan, la capitale dell'Impero safavide. Dopo la caduta dei Safavidi, Shiraz soffr\u00ec un periodo di declino, reso anche peggiore dalle incursioni degli Afghani e dalla ribellione del suo governatore contro Nader Shah. Quest'ultimo invi\u00f2 truppe per sopprimere la rivolta. La citt\u00e0 fu assediata per molti mesi e infine saccheggiata. Al tempo dell'assassinio di Nader Shah nel 1747 molti degli storici edifici della citt\u00e0 furono danneggiati o distrutti, e la popolazione decrebbe fino a 50.000 abitanti, un quarto di quella del XVI secolo.\nShiraz ritorn\u00f2 presto alla sua prosperit\u00e0 sotto l'illuminato governo di Karim Khan Zand che la rese sua capitale nel 1762. Impiegando pi\u00f9 di 12.000 operai, egli fece costruire un distretto reale con una fortezza, numerose costruzioni amministrative, una moschea e uno dei pi\u00f9 eleganti bazar coperti dell'Iran. Fu scavato un fossato attorno alla citt\u00e0, fu costruito un sistema d'irrigazione e di drenaggio e furono restaurate le mura urbane. Tuttavia gli eredi di Karim Khan non riuscirono a conservare quelle realizzazioni. Quando Agha Mohammad Khan, il fondatore della Dinastia Qajar, giunse alla fine al potere, si prese la sua vendetta su Shiraz, distruggendo le fortificazioni della citt\u00e0 e trasferendo la capitale nazionale a Tehran. Sebbene avvilita al rango di capitale provinciale, Shiraz conserv\u00f2 un livello di prosperit\u00e0 come risultato della sua costante rilevanza commerciale lungo la via per il Golfo Persico e il governarla rimase una prerogativa reale durante il periodo cagiaro. I suoi famosi giardini, gli edifici e le abitazioni residenziali, approntati e costruiti nel XIX secolo, contribuiscono all'attuale splendida immagine della citt\u00e0.\nA Shiraz nacque il cofondatore della fede Bah\u00e1'\u00ed, il \"B\u0101b\" Sayyid \u02bfAli-Muhammad (1819\u20131850). Per questo motivo \u00e8 considerata una citt\u00e0 santa e luogo di pellegrinaggio dai seguaci di questo credo religioso, nato dall'Islam ma da esso strutturalmente differenziatosi profondamente, tanto da portare in Iran alla sua violenta persecuzione. Nel 1910 un pogrom del quartiere ebraico ebbe luogo a seguito delle false voci secondo cui gli ebrei avevano ritualmente assassinato una giovinetta musulmana. Nel corso del pogrom, 12 ebrei furono uccisi e circa 50 feriti, mentre 6.000 ebrei di Shiraz furono derubati di tutti i loro averi.\nIl ruolo della citt\u00e0 nel commercio \u00e8 grandemente scemato con l'apertura delle ferrovie trans-iraniane negli anni trenta del XX secolo, mentre comunque i traffici si spostavano verso i porti del Khuzistan. Gran parte del retaggio architettonico di Shiraz, specialmente nel distretto reale degli Zand, . Persa ogni rilevanza industriale, religiosa o strategica, Shiraz \u00e8 diventata un centro solamente amministrativo, malgrado la sua popolazione sia notevolmente aumentata dalla Rivoluzione Islamica del 1979.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Shiraz che ha collegamenti interni e con i paesi arabi del Golfo Persico, e si trova a sud-est di Shiraz, non distante alla citt\u00e0.\nPer quanto riguarda il sistema di trasporto urbano, \u00e8 in fase di costruzione una linea della metropolitana di Shiraz."}
{"id": "1835234", "revid": "16758", "url": "https://it.wikipedia.org/wiki?curid=1835234", "title": "IIHF", "text": ""}
{"id": "1835237", "revid": "339392", "url": "https://it.wikipedia.org/wiki?curid=1835237", "title": "Primavera Prato", "text": ""}
{"id": "1835242", "revid": "38120", "url": "https://it.wikipedia.org/wiki?curid=1835242", "title": "Geri's Game", "text": ""}
{"id": "1835250", "revid": "38120", "url": "https://it.wikipedia.org/wiki?curid=1835250", "title": "For the Birds", "text": ""}
{"id": "1835252", "revid": "124932589", "url": "https://it.wikipedia.org/wiki?curid=1835252", "title": "Michel Zink", "text": "Biografia.\nFiglio del germanista alsaziano Georges Zink, ne ha seguito le orme come allievo dell'\u00c9cole normale sup\u00e9rieure de la Rue d'Ulm (1964-1968), presso la quale ha conseguito l'agr\u00e9gation de lettres classiques. Dopo un periodo come assistente presso la Sorbona (1968-1970 e 1972-1976) e l'Universit\u00e0 di Tunisi (1970-1972), ha insegnato letteratura medievale alle Universit\u00e0 di Toulouse II-Le Mirail (1976-1987) e di Paris IV-Sorbonne (1987-1994). Nel 1994, \u00e8 stato nominato professore al Coll\u00e8ge de France, come titolare della cattedra di Letterature della Francia medievale, da lui occupata per ventidue anni. Il 10 febbraio 2016 ha tenuto la sua ultima lezione .\nLa profonda esperienza nel campo della poesia francese e occitana medievale, le numerose e fondamentali pubblicazioni scientifiche e l'appassionata attivit\u00e0 di insegnamento fanno di Michel Zink uno dei pi\u00f9 autorevoli rappresentanti della ricerca nel campo della letteratura del Medioevo.\nTra le sue principali responsabilit\u00e0 nel campo dell'editoria scientifica e letteraria, si segnalano la direzione, con Genevi\u00e8ve Hasenohr, della pi\u00f9 importante rivista francese di filologia e letteratura medievale, la \"Romania\", fondata da Paul Meyer e Gaston Paris (entrambi predecessori di Zink al Coll\u00e8ge de France), e l'ideazione e la direzione della collana di testi medievali \"Lettres Gothiques\" (Livre de Poche di Hachette).\nI riconoscimenti ufficiali per le sue benemerenze scientifiche, cos\u00ec come per la straordinaria capacit\u00e0 di promozione e divulgazione culturale, non sono mancati. Nel 2000, Michel Zink \u00e8 stato chiamato a far parte dell'Institut de France, come membro dell'Acad\u00e9mie des Inscriptions et Belles-Lettres, di cui diventer\u00e0, nel 2011, secr\u00e9taire perp\u00e9tuel. Nel 2007, gli \u00e8 stato conferito il Premio Balzan per la letteratura europea (1000-1500), con la seguente motivazione: \"Per i suoi fondamentali contributi alla comprensione della letteratura francese e occitanica del Medioevo, capitolo decisivo nella formazione della letteratura europea moderna; per la sua reinterpretazione del rapporto tra letteratura medievale e moderna; per le sue iniziative pionieristiche volte a riportare la letteratura del Medioevo nella memoria culturale della Francia e dell'Europa\". Nel 2011 \u00e8 stato nominato ufficiale della Legion d'onore e nel 2017 \u00e8 risultato eletto al 37\u00b0 seggio dell'Acad\u00e9mie Fran\u00e7aise.."}
{"id": "1835253", "revid": "767487", "url": "https://it.wikipedia.org/wiki?curid=1835253", "title": "Cos'\u00e8", "text": "Cos'\u00e8 \u00e8 un singolo della cantautrice pop italiana L'Aura, pubblicato il 30 maggio 2008 dall'etichetta discografica Sony BMG.\n\u00c8 stato il secondo estratto dalla raccolta \"L'Aura\".\nIl brano.\nIl brano, scritto dalla stessa cantautrice e prodotto da Enrique Gonzalez M\u00fcller, parla della delusione che si prova quando qualcuno di cui ci si fida si comporta male. \u00c8 stato pubblicato esclusivamente in formato digitale ed \u00e8 stato tratto come secondo singolo dal terzo album dell'artista, la prima raccolta \"L'Aura\".\nPer questo brano non \u00e8 stato realizzato alcun video musicale. La promozione \u00e8 avvenuta tramite rotazione radiofonica."}
{"id": "1835254", "revid": "38120", "url": "https://it.wikipedia.org/wiki?curid=1835254", "title": "Mike's New Car", "text": ""}
{"id": "1835256", "revid": "109328220", "url": "https://it.wikipedia.org/wiki?curid=1835256", "title": "Nicol\u00f2 Chetta", "text": "Biografia.\nNicol\u00f2 Chetta nacque nel 1741 a Contessa Entellina (\"Kundisa\"), il pi\u00f9 vecchio seggio arb\u00ebresh/albanese in Sicilia, fondato fra il 1467 e il 1520. \nStudi\u00f2 nel Seminario Italo-Albanese di Palermo gi\u00e0 all'et\u00e0 di 11 anni, ed il 2 maggio 1766 fu consacrato sacerdote di rito bizantino-greco nel \"Pontificio Collegio Greco \u201cS. Atanasio\u201d\" di Roma. \nDopo aver ricoperto per qualche anno l'incarico di cappellano sacramentale nella parrocchia di rito bizantino a Contessa Entellina, fu chiamato nel 1777 ad assumere la carica di vice-rettore del Seminario Italo-Albanese di Palermo. Con la sua vasta cultura diede un contributo significativo all'attivit\u00e0 religiosa del Seminario e in particolare alla formazione dei seminaristi, finalizzata al recupero, al ripristino e all'osservanza della autentica tradizione liturgica bizantina. Per motivi familiari, torn\u00f2 dopo qualche anno a Contessa Entellina, dedicandosi interamente agli studi etnografici, storici e teologici. \nCome poeta scrisse versi sia religiosi sia profani in albanese e in greco, e compose, nel 1777, il primo sonetto in lingua albanese, in parte pubblicati. Le sue opere costituiscono un'importante testimonianza della lingua albanese parlata a Contessa Entellina nel secolo XVIII. Mor\u00ec a Palermo il 15 dicembre 1803.\nNicol\u00f2 Chetta \u00e8 noto come poeta e per i suoi studi etnografici e storici nel mondo culturale albanese, sia in Italia nelle comunit\u00e0 arb\u00ebreshe che in Albania e Kosovo. Come storico e letterato diede un significativo impulso alla cultura delle comunit\u00e0 albanesi di Sicilia. "}
{"id": "1835264", "revid": "78273", "url": "https://it.wikipedia.org/wiki?curid=1835264", "title": "Guerre Italiane del Rinascimento", "text": ""}
{"id": "1835270", "revid": "14691", "url": "https://it.wikipedia.org/wiki?curid=1835270", "title": "Jack e il fagiolo magico", "text": ""}
{"id": "1835281", "revid": "404449", "url": "https://it.wikipedia.org/wiki?curid=1835281", "title": "Palazzo del Monte dei Paschi di Siena (Grosseto)", "text": "Il Palazzo del Monte dei Paschi di Siena \u00e8 un edificio situato nel centro storico di Grosseto, in piazzetta Montedeipaschi all'angolo tra via Saffi e via Montebello.\nStoria.\nIl palazzo fu inaugurato nel 1912 per ospitare la sede centrale grossetana della storica Banca Monte dei Paschi di Siena. Il progetto fu redatto dall'architetto senese Vittorio Mariani.\nDescrizione.\nIl complesso si presenta a pianta trapezoidale, con la facciata minore che si sviluppa nell'angolo comune alle due facciate laterali, che guardano rispettivamente su via Saffi e su via Montebello.\nL'edificio si articola su quattro livelli, presentandosi nel complesso in stile neorinascimentale, che rievoca l'epoca di origine della banca, rappresentata dall'imponente e monumentale stemma collocato nella parte alta del prospetto minore.\nAl pian terreno si aprono tre portali, uno su ciascuna delle due facciate laterali ed uno su quella minore. Ogni portale si presenta ad arco tondo, con attorno decorazioni bugnate, che caratterizzano in senso verticale anche gli interi angoli che dividono le varie facciate tra loro, oltre alle finestre di forma quadrata che si aprono lungo tutto il pian terreno. Tale elemento decorativo si frappone al travertino che riveste la facciata esterna al suddetto livello.\nAi piani superiori le facciate sono rivestite in laterizio e le finestre quadrangolari che vi si aprono si presentano architravate. Al primo livello superiore \u00e8 da segnalare la presenza del caratteristico balcone che sporge dal prospetto minore angolare, la cui porta-finestra \u00e8 ulteriormente arricchita da un timpano semicircolare che poggia sull'architrave.\nI vari livelli risultano ripartiti tra loro grazie alla presenza di cordonature; tra il pian terreno e il primo livello superiore la cordonatura \u00e8 doppia.\nLa parte sommitale dell'intero edificio culmina con un coronamento di mensolette sporgenti, che danno appoggio al tetto di copertura, dal quale si eleva un rialzamento a sezione circolare."}
{"id": "1835284", "revid": "121061692", "url": "https://it.wikipedia.org/wiki?curid=1835284", "title": "Triple Crown (ippica)", "text": "La Triple Crown (per esteso: Triple Crown of Thoroughbred Racing, che significa \"Triplice corona dei purosangue da corsa\"; il nome per esteso \u00e8 utilizzato per non confonderlo con altre discipline sportive) \u00e8 una disciplina sportiva ippica molto prestigiosa che si compone di tre gare accessibili ai purosangue da corsa di et\u00e0 massima di tre anni.\nVincerle tutte e tre \u00e8 considerata la pi\u00f9 grande realizzazione per la carriera dei cavalli da corsa partecipanti. Negli ultimi anni, la Triple Crown \u00e8 diventata una conquista molto rara, dato che la maggior parte dei cavalli da corsa viene preparata per cimentarsi in distanze molto pi\u00f9 limitate.\nStati Uniti.\nNegli Stati Uniti la Triple Crown consiste:\nLa Triple Crown inizia con il Kentucky Derby, il primo sabato di maggio. Il Preakness Stables segue due settimane pi\u00f9 tardi e il Belmont Stakes \u00e8 a distanza di tre settimane dalla seconda gara. In 100 anni di storia della gara, negli Stati Uniti, sono solo 11 i cavalli che si sono aggiudicati la Triple Crown. Dal 1978 al 2015, per 37 anni, questo premio non \u00e8 stato pi\u00f9 vinto da alcun cavallo.\nVincitori della Triple Crown statunitense.\nI vincitori della Triple Crown statunitense sono stati:\nNegli altri Paesi.\nRegno Unito.\nNel Regno Unito la Triple Crown consiste:\nVincitori della Triple Crown Regno Unito.\n(Fino al 1970):\nIrlanda.\nIn Irlanda la Triple Crown \u00e8 modellata sull'equivalente inglese e consiste:\nTutte e tre le corse si tengono al The Curragh Racecourse, abbreviato semplicemente in \"The Curragh\", il circuito ippico irlandese pi\u00f9 importante, vicino a Newbridge, County Kildare, Repubblica d'Irlanda.\nCanada.\nIn Canada la Triple Crown \u00e8 stata istituita nel 1959 e comprende:\nI sette vincitori della Triple Crown canadese sono stati (fino al 2003):\nGiappone.\nIn Giappone si corrono due serie di gare denominate Triple Crown:\n1. La Japanese Triple Crown, che comprende:\nI sette vincitori della Japanese Triple Crown sono stati (fino al 2011):\n2. La Japanese Fillies' Triple Crown, che comprende:\nI tre vincitori della Japanese Fillies' Triple Crown sono stati (fino al 2010):\nCina.\nIn Cina la Triple Crown si corre al Sha Tin Racecourse, Hong Kong e consiste in tre gare con una distanza pi\u00f9 ampia l'una dopo l'altra:\nIl solo e unico cavallo che ha vinto la Triple Crown cinese \u00e8 River Verdon (fino al 1994).\nCile.\nIn Cile la Triple Crown comprende:\nUruguay.\nIn Uruguay la Triple Crown comprende:\nEcuador.\nIn Ecuador dal 1980 si corrono due serie di gare denominate Triple Crown:\n1. La Ecuador Triple Crown, che comprende:\n2. La Ecuador Fillies' Triple Crown, che comprende:\nPrima del 1980 consisteva:\nVenezuela.\nDal 1959 anche in Venezuela si corrono due serie di gare denominate Triple Crown:\n1. La Venezuelan Official Triple Crown, che comprende:\n2. La Venezuelan Fillies' Triple Crown, che comprende:\nI vincitori della Triple Crown venezuelana sono stati (fino al 2007):\nGalleria d'immagini.\nDi seguito delle immagini raffiguranti alcuni dei vincitori della Triple Crown:"}
{"id": "1835286", "revid": "1573940", "url": "https://it.wikipedia.org/wiki?curid=1835286", "title": "Chiesa di San Felice in Pincis", "text": "La chiesa di San Felice in Pincis \u00e8 una chiesa monumentale di Napoli ubicata in vico della Vicaria.\nStoria e descrizione.\nL'origine della chiesa risale al XII secolo come romitorio dedicato a San Guglielmo da Vercelli, fondatore della \"Congregazione Benedettina di Montevergine\" nel 1119 ed utilizzata dalla Congregazione fino al XIV secolo. Dopo si stabil\u00ec una congrega laica che dedic\u00f2 l'edificio al santo martire di Nola San Felice in Pincis e nella seconda met\u00e0 del XVIII secolo la chiesa venne ampiamente restaurata in stile tardobarocco.\nLa facciata, restaurata nel XVIII secolo, \u00e8 decorata da preziosi stucchi e da aggetti che evidenziano le membrature e che accolgono al centro un grande oculo. Alla sommit\u00e0 c'\u00e8 un piccolo campanile.\nNell'interno, a pianta centrale, vi \u00e8 un interessante altare del Settecento in marmi policromi, decorato da un baldacchino marmoreo, che accoglie un'immagine del XVII secolo raffigurante la Madonna di Montevergine; ai lati dell'altare due raffigurazioni dei santi titolari della chiesa \"San Felice da Nola\" e \"San Guglielmo da Vercelli\". Inoltre sono conservate due tele: una del 1769 e l'altra del XVI secolo.\nAttualmente la chiesa \u00e8 chiusa dal terremoto dell'Irpinia."}
{"id": "1835291", "revid": "1272592", "url": "https://it.wikipedia.org/wiki?curid=1835291", "title": "Palazzo del Monte dei Paschi di Siena", "text": "Con Palazzo del Monte dei Paschi di Siena ci si pu\u00f2 riferire a:"}
{"id": "1835293", "revid": "1573940", "url": "https://it.wikipedia.org/wiki?curid=1835293", "title": "Aedes triseriatus", "text": "Aedes triseriatus () \u00e8 una zanzara localizzata in alcune zone dell'America, e principalmente in California.\nEssa causa l'encefalite californiana."}
{"id": "1835295", "revid": "119991", "url": "https://it.wikipedia.org/wiki?curid=1835295", "title": "Palazzo del Monte dei Paschi (Siena)", "text": ""}
{"id": "1835297", "revid": "1498232", "url": "https://it.wikipedia.org/wiki?curid=1835297", "title": "Canon EOS 5D", "text": "La EOS 5D \u00e8 una macchina fotografica reflex digitale (DSLR) prodotta da Canon. La EOS 5D fu annunciata da Canon il 22 agosto 2005 e si colloca, come categoria di prezzo, al di sopra della EOS 40D, ma al di sotto delle EOS-1D Mark III ed EOS-1Ds Mark III (sebbene tutti questi modelli siano superiori per quanto riguarda alcuni aspetti, come la raffica).\nLa EOS 5D \u00e8 particolarmente nota per essere la prima reflex digitale pieno formato con un corpo macchina di grandezza standard (al contrario dei pi\u00f9 alti e pesanti corpi macchina \"professionali\"). \u00c8 inoltre conosciuta per il prezzo, con la quale venne introdotta nel mercato per poco pi\u00f9 di $3000 USD, un prezzo significativamente basso per un DSLR a pieno formato; le sole altre reflex full-frame \"concorrenti\" erano all'epoca quelle della serie Canon 1Ds, le quali per\u00f2 costavano almeno due volte tanto. Da allora il prezzo della macchina fotografica \u00e8 sceso pi\u00f9 del 30% (raggiungendo circa i $2000 USD nel febbraio 2008), mantenendo la 5D la reflex a pieno formato pi\u00f9 economica del mercato.\nIl pieno formato della 5D \u00e8 in grado di produrre fotografie con un rumore relativamente basso ad alti ISO. Questo permette agli utenti di poter scattare foto di qualit\u00e0 anche in condizioni di scarsa luce con elevato dettaglio anche nelle zone in ombra.\nIl 17 settembre 2008 Canon ha annunciato il modello successivo, la EOS 5D Mark II."}
{"id": "1835306", "revid": "1543377", "url": "https://it.wikipedia.org/wiki?curid=1835306", "title": "Prjanik", "text": "Il prjanik () \u00e8 un panforte tipico della citt\u00e0 di Tula in Russia.\n\u00c8 di forma rettangolare ed \u00e8 a base di farina, miele, noci, bacche, uva, spezie (limone, menta, vaniglia, zenzero, anice, cumino, noce moscata, chiodi di garofano) e guarnito con del cioccolato anche come decorazione.\nServito su un grande piatto di portata, \u00e8 per antonomasia il dolce delle feste.\nIn Russia le prime notizie riguardanti il panforte risalgono al IX secolo: all'epoca era noto come \"pane al miele\" e veniva preparato con farina di segale, miele, frutti di bosco e succo di mele.\nIn seguito, a partire dal XII - XIII aumentarono i contatti commerciali con l'Oriente, dal quale si importavano le spezie, che verranno impiegate nella preparazione del prjanik e di altre pietanze tipiche.\nDal XVIII secolo la produzione di prjanik si \u00e8 estesa alle citt\u00e0 di Perm', Arcangelo, Tver', Novgorod."}
{"id": "1835310", "revid": "16914325", "url": "https://it.wikipedia.org/wiki?curid=1835310", "title": "Zio Paperone in Solo un povero vecchio", "text": ""}
{"id": "1835311", "revid": "16914341", "url": "https://it.wikipedia.org/wiki?curid=1835311", "title": "Zio Paperone in &quot;Solo un povero vecchio&quot;", "text": ""}
{"id": "1835312", "revid": "767487", "url": "https://it.wikipedia.org/wiki?curid=1835312", "title": "Pusyamitra Shunga", "text": "Govern\u00f2 tra il 185 a.C. e il 151 a.C.\nPusyamitra Sunga era originariamente un \"Senapati\" (Generale) dell'Impero Maurya. Nel 185 a.C. assassin\u00f2 l'ultimo imperatore Maurya (Brhadrata), e lui stesso si proclam\u00f2 re. Con la Ashwamedha Yaj\u00f1a (sacrificio del cavallo) estese i suoi domini in buona parte dell'India settentrionale. Le iscrizioni della dinastia shunga sono state trovate fino a Jalandhar nel Punjab, e il Divyavadana menziona che il suo stato era esteso fino a Sagala (Sialkot)."}
{"id": "1835313", "revid": "37401", "url": "https://it.wikipedia.org/wiki?curid=1835313", "title": "Shammuramat", "text": ""}
{"id": "1835315", "revid": "599013", "url": "https://it.wikipedia.org/wiki?curid=1835315", "title": "Mater-Bi", "text": "Mater-Bi \u00e8 il nome commerciale di un tipo di bioplastica brevettato e commercializzato dalla Novamont.\nViene venduto in granuli ed \u00e8 lavorabile in modo simile alle altre materie plastiche, anche per quanto riguarda la colorazione e la sterilizzazione.\nIl Mater-Bi, a differenza di altre materie plastiche, \u00e8 biodegradabile; il processo di biodegradazione del Mater-Bi, svolto da microorganismi, produce acqua, anidride carbonica e metano.\nStoria.\nLa produzione di Mater-Bi ha avuto inizio nel 1990, nello stabilimento della Novamont di Terni, con una produzione iniziale di 4000 tonnellate all'anno, che \u00e8 raddoppiata nel 1997 e nel 2001 \u00e8 arrivata a tonnellate all'anno.\nComposizione chimica.\nIl marchio \"Mater-Bi\" indica diverse classi di bioplastiche prodotte dalla Novamont a partire da amido di mais.\nIn genere il Mater-Bi \u00e8 un materiale formato da una fase cristallina costituita da amilosio e da un agente complessante e una fase amorfa costituita da amilopectina. L'amilosio e l'amilopectina sono i costituenti dell'amido utilizzato come materia prima; l'agente complessante e vari additivi vengono invece aggiunti durante il processo produttivo.\nDal punto di vista morfologico, tali fasi possono disporsi secondo una morfologia \"a goccia\" o \"a lamelle\":\nLe diverse classi di Mater-Bi si differenziano a seconda dei seguenti fattori:\nAlcuni esempi di Mater-Bi sono il \"Mater-Bi YI01U\", il \"Mater-Bi ZI01U/C\" e il \"Mater-Bi ZF03U/A\". In particolare il Mater-Bi ZIO1U/C dal punto di vista chimico \u00e8 un amido-poli-\u03b5-caprolattone.\nUtilizzi.\nIl Mater-Bi trova applicazioni per esempio nella produzione di imballaggi, giocattoli, posate, stoviglie e buste di bioplastica, in sostituzione dei tradizionali sacchetti in polietilene. \u00c8 stato utilizzato, a livello sperimentale, nell'ambito del costume teatrale attraverso la creazione di una tunica in Mater-Bi.\nProvvedimenti giudiziari.\nIn relazione all'accusa rivolta dalla stessa Novamont nel 2007 ai concorrenti franco-tedeschi della Biotec-Sph\u00e8re, oltre ai giudizi di tribunali tedeschi e francesi che hanno invalidato alcuni brevetti della stessa Novamont, ritenendoli sprovvisti dei requisiti di brevettabilit\u00e0, anche il Tribunale di Torino ha, in primo grado, dato ragione alla Biotec-Sph\u00e8re."}
{"id": "1835316", "revid": "287204", "url": "https://it.wikipedia.org/wiki?curid=1835316", "title": "Campionato mondiale Supermoto 2003", "text": "Nel 2003 si disputa la seconda stagione iridata del Campionato del Mondo Supermoto. Per l'ultimo anno si vedranno i piloti correre in un'unica categoria Open, per poi dividersi dal Mondiale Supermoto 2004. Quest'anno vedr\u00e0 inoltre la pi\u00f9 lunga stagione che il Mondiale Supermoto abbia mai visto: ben 13 gran premi. Il campione del mondo in carica Thierry Van Den Bosch non potr\u00e0 difendere il titolo per il suo spostamento nel Campionato Mondiale Supersport.\nIl nuovo campione \u00e8 cos\u00ec il belga Eddy Seel e il titolo costruttori passa a Husqvarna.\nLa formula di gara, che verr\u00e0 utilizzata anche nella stagione 2004, prevede per ogni GP due brevi manche da 10 punti al primo classificato ciascuna. Il risultato della prima definisce l'ordine di partenza della seconda manche e della superfinale.\nDopo le due manche viene la superfinale: gara pi\u00f9 lunga e dalla cui vittoria il primo classificato ottiene 25 punti. In caso di pari punti il risultato della superfinale \u00e8 discriminante.\nCon questa formula di gara il punteggio massimo che un pilota pu\u00f2 raccogliere in un GP \u00e8 di 45 punti."}
{"id": "1835328", "revid": "729019", "url": "https://it.wikipedia.org/wiki?curid=1835328", "title": "Guglielmo Emanuel", "text": "Biografia.\nNato a Napoli, figlio dell'attore Giovanni Emanuel, si laurea in chimica per poi dedicarsi alla passione della scrittura. Assunto da \"La Stampa\" di Torino, nel 1906 passa al \"Corriere della Sera\", diretto da Luigi Albertini.\nPer il quotidiano milanese lavora sia come corrispondente da Londra sia come inviato speciale, grazie alle sue vaste conoscenze internazionali. Rientra in patria nel 1920. Dal marzo 1921 dirige l'ufficio romano del \"Corriere\". Acceso antifascista, all'allontanamento del direttore Albertini dalla guida del giornale (novembre 1925), decide di licenziarsi anch'egli, per diventare corrispondente di agenzie estere.\nDurante il Ventennio fascista svolge la funzione di agente editoriale per il \u00abKing Features Syndicate\u00bb, titolare dei diritti relativi ai pi\u00f9 importanti fumetti americani (tra i quali quelli Disney).\nAl termine del conflitto assume la direzione de \"Il Giornale\", quotidiano di Napoli di tendenza monarchica. Nell'agosto del 1946 viene richiamato a Milano, alla guida del Corriere della Sera, dalla famiglia Crespi, subentrando a Mario Borsa. Rimane alla guida del giornale fino al 1952, venendo sostituito da Mario Missiroli. \u00c8 sepolto in una tomba del Cimitero Monumentale di Milano."}
{"id": "1835329", "revid": "262457", "url": "https://it.wikipedia.org/wiki?curid=1835329", "title": "S\u016btra", "text": ""}
{"id": "1835330", "revid": "1442080", "url": "https://it.wikipedia.org/wiki?curid=1835330", "title": "Hasan Atiya Al Nassar", "text": "Biografia.\nCresciuto nell'Iraq meridionale, si trasferisce per ragioni di studio a Baghdad, dove pubblica le prime opere di narrativa e poesia, collaborando come giornalista a varie riviste. Nel 1979 \u00e8 costretto a fuggire dall'Iraq, in quanto oppositore al regime di Saddam Hussein.\nHa vissuto per molti anni a Firenze, dove si \u00e8 laureato in Lettere e Filosofia.\nHa ottenuto un dottorato di ricerca all'Istituto Universitario Orientale di Napoli.\nPer molto tempo ha concentrato quasi esclusivamente la propria attivit\u00e0 sulla poesia. Ha scritto in arabo e in italiano.\nTematica fondamentale della sua poetica \u00e8 il dolore dell'esilio, l'anelito di una terra lontana, ma anche la presa di coscienza della fragilit\u00e0 dell'uomo di fronte al mondo circostante, in una condizione d'esilio che va oltre quella puramente geografica.\nLe sue opere sono state pubblicate oltre che in Italia e in Iraq, anche in Siria, Libano, Tunisia, Iran, Regno Unito, Francia, Stati Uniti e Spagna. In Italia ha pubblicato le proprie poesie in riviste specializzate come \"Eleusis\", \"Varia\", \"D.E.A.\", \"Plurale\", \"Si scrive\", \"Le Pagine\", \"K\u00fam\u00e1\", \"Semicerchio\" e \"Testimonianze\". Ha fatto parte del comitato di redazione di \"Semicerchio\", per cui si \u00e8 occupato di poesia araba. In Francia ha pubblicato sulla rivista Confluences Po\u00e9tiques e sul sito CIRCE \"Une autre po\u00e9sie italienne\".\nL'ultima antologia pubblicata \u00e8 \"Il labirinto.\" In prima edizione per l'associazione \"La penultima\", 2013. Uscito poi in e-book nel 2015 con \"Matisklo Edizioni.\" Nel maggio 2018 il libro \u00e8 stato pubblicato in edizione riveduta e ampliata da \"Edizioni Ensemble\".\nDal 2014 suoi testi sono stati pubblicati sul blog di \"Bibbia d'Asfalto - Poesia urbana e autostradale\", a cura di \"Edoardo Olmi\".\n\u00c8 morto nella notte di Natale del 2017, in una clinica vicino a Firenze.\nTeatro.\nHasan Atiya al Nassar ha recitato nella rappresentazione teatrale \"Io \u00e8 un altro\", di Barbara Nativi, ispirato alla vita del poeta Arthur Rimbaud."}
{"id": "1835331", "revid": "57342", "url": "https://it.wikipedia.org/wiki?curid=1835331", "title": "Inviato speciale", "text": ""}
{"id": "1835333", "revid": "117907945", "url": "https://it.wikipedia.org/wiki?curid=1835333", "title": "Tessitrice d'Ombre", "text": "La Tessitrice d'Ombre \u00e8 un personaggio del cartone animato statunitense \"She-Ra, la principessa del potere\" del 1985. \u00c8 stata doppiata in originale da Linda Gary, mentre in Italia da Angiolina Quinterno. Nel reboot del 2018 \"She-Ra e le Principesse Guerriere\" \u00e8 stata doppiata in originale da Lorraine Toussaint, mentre in Italia da Laura Romano.\nBiografia del personaggio.\nLa Tessitrice d'Ombre \u00e8 seconda al comando delle orde infernali, dopo Hordak il tiranno del pianeta Etheria. La sua Magia Nera (come lei stessa la definisce) \u00e8 potentissima e fu lei a lanciare un incantesimo sulla principessa Adora, quando da bambina fu rapita affinch\u00e9 fosse del tutto assoggettata al male. Altri dei suoi numerosi e molto sviluppati poteri consistono nel levitare, teletrasportarsi, assumere altre sembianze, emettere fiamme, ipnosi, prendere il controllo della mente altrui e dominare i fattori atmosferici. Inoltre \u00e8 una grande conoscitrice dei miti e delle leggende di Etheria. Nonostante la sua posizione fra le orde infernali, la Tessitrice d'Ombre non disdegnerebbe prendere il posto di Hordak, infatti anche lei stava per tradirlo a favore di Skeletor nella puntata \"Ombre e teschi\".\nLa Tessitrice d'Ombre proviene dal regno di Mystacor, ed il suo vero nome era Light Spinner. Insieme all'ex amica Castaspella, \u00e8 stata istruita alle arti magiche da un potente stregone di nome Norwyn. Quando Hordak arriv\u00f2 su Etheria, promise alla donna grande potere, ma Light Spinner, sedotta dal fascino del male, trad\u00ec Norwyn e si un\u00ec alle orde infernali. I suoi poteri provengono da una gemma magica, responsabile anche della sua trasformazione fisica e dell'aumento smisurato delle sue capacit\u00e0. Scoperto il tradimento Norwyn distrusse la gemma, rendendo irreversibile la metamorfosi di Light Spinner (gi\u00e0 allora dal volto coperto), che per\u00f2 aveva ormai acquisito in s\u00e9 un terzo del potere del monile. La Tessitrice d'Ombre, nonostante l'aspetto, \u00e8 una donna ancora giovane (ha un'et\u00e0 di poco maggiore rispetto a Castaspella, come si vede nei flashback con il Maestro Norwyn di cui erano entrambe allieve). Indossa una spettrale tonaca rossa con cappuccio che copre completamente il suo corpo, ha una pelle pallida e tendente al verde (lo si pu\u00f2 vedere dalle braccia), la testa incappucciata con la faccia perennemente in ombra, e l'unica parte visibile del volto sono due occhi gialli luminosissimi, privi di iridi. Nell'episodio in cui un ragazzo ambizioso - anch'egli allievo di Norwyn - vuole diventare suo allievo, lei lo mette in guardia dal prezzo da pagare per un simile potere oscuro; pertanto gli mostrer\u00e0 il volto (non visibile per\u00f2 agli spettatori), mostrando in questo modo di avere ancora un pizzico della sua passata bont\u00e0."}
{"id": "1835334", "revid": "767487", "url": "https://it.wikipedia.org/wiki?curid=1835334", "title": "Incontriamoci a Saint Louis", "text": "Incontriamoci a Saint Louis (\"Meet Me in St. Louis\") \u00e8 un film del 1944 diretto da Vincente Minnelli. Prodotto dalla MGM, ha come protagonista Judy Garland, futura moglie di Minnelli.\nSi tratta di un adattamento cinematografico firmato da Irving Brecher e Fred F. Finklehoffe e ispirato ad una serie di brevi storie di Sally Benson, pubblicate originariamente sulla rivista \"The New Yorker\" e diventate poi un romanzo dal titolo di \"5135 Kensington\". Il film \u00e8 ricordato per le sue numerose canzoni come \"The Trolley Song\" e \"Have Yourself a Merry Little Christmas\", cantate da Garland e diventate nel tempo degli standard musicali.\nProdotto da Arthur Freed, uno specialista del genere, e considerato uno dei migliori e pi\u00f9 costosi film musicali della MGM, fu il film col maggiore incasso nell'anno 1944.\nRimasto inedito per le sale cinematografiche italiane, venne trasmesso direttamente per prima dalla RAI in TV negli anni ottanta, al'interno del ciclo dedicato a Judy Garland, per il quale il film fu appositamente doppiato e presentato il 14 settembre 1984 su RAIUNO.\nTrama.\nSt. Louis, nel 1903. L'avvocato Smith annuncia alla moglie, al padre e ai figli che ha accettato un nuovo lavoro, pi\u00f9 importante, a New York, quindi dovranno tutti trasferirsi e lasciare il Missouri. Questo con lo sconvolgimento delle tranquille abitudini familiari, (rinunciare anche a essere presenti l'anno successivo, anno dell'Esposizione Universale ospitata proprio nella loro citt\u00e0). \u00c8 un momento duro per la famiglia Smith, soprattutto per la figlia diciassettenne, Esther, che ha appena conosciuto John, un nuovo vicino di casa, e si \u00e8 innamorata di lui.\nLa storia della famiglia continua, nel periodo della preparazione della Grande Fiera del 1904, gli accadimenti quotidiani, la vita in citt\u00e0, gli amori, il trascorrere del tempo, sino al dramma della partenza, per il probabile trasferimento della famiglia a New York, che impedirebbe alle quattro sorelle Smith di partecipare al grande evento dell'Esposizione Universale e le costringerebbe a lasciare i luoghi d'infanzia, gli amori, le amicizie. All'ultimo, tuttavia, il ripensamento improvviso dell'avvocato Smith scongiura la partenza.\nProduzione.\nLa MGM, per la sola ricostruzione in studio della citt\u00e0 di St. Louis spese 200.000 dollari. Oltre al successo della prova di Judy Garland, particolare risalto ebbe la presenza nel film della piccola Margaret O'Brien, alla quale venne consegnato un Oscar particolare.\nNel film debutta anche la giovane promessa del cinema musicale, Lucille Bremer, successivamente lavorer\u00e0 con Fred Astaire in \"Jolanda e il re della samba\" e altre cinque pellicole di scarso successo, sino a quando, nel 1948, dopo il matrimonio, abbandoner\u00e0 per sempre il mondo dello spettacolo.\nParticolarmente curati, come sempre nei film prodotti dalla MGM, sono i costumi e le scenografie, allestite da un gruppo di specialisti: Irene Sharaff per i vestiti e Lemuel Ayers, Cedric Gibbons, Jack Martin Smith per le ambientazioni.\nColonna sonora.\nLa musica venne affidata a George E. Stoll con la supervisione di Roger Edens.\nAlcune delle canzoni del film erano gi\u00e0 esistenti e sono state riutilizzate e riadattate per il film. Altre sono state scritte appositamente per il commento sonoro della pellicola.\nTutti i pezzi musicali per sola orchestra e le canzoni, furono registrati nello Studio della MGM, di Culver City (California) tra il 3 novembre, 1943 e il 27 maggio, 1944, sotto, l'elenco della lista musicale:\nRiconoscimenti.\nIl film venne nominato ai Premi Oscar 1945 per la miglior sceneggiatura, la miglior fotografia, la miglior colonna sonora e la miglior canzone (\"The Trolley Song\" di Ralph Blane e Hugh Martin). Per la sua interpretazione, alla piccola attrice Margaret O'Brien (che aveva otto anni all'epoca in cui gir\u00f2 il film) venne assegnato l'Oscar giovanile.\nNel 1944 il National Board of Review of Motion Pictures l'ha inserito nella lista dei migliori dieci film dell'anno.\nNel 1994 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 2005 il sito del \"Time\" l'ha inserito fra i 100 miglior film degli ultimi 80 anni ed ha vinto il Grammy Hall of Fame.\nNel 2006 l'American Film Institute l'ha collocato al decimo posto della sua classifica dei migliori musical statunitensi di tutti i tempi."}
{"id": "1835338", "revid": "16914799", "url": "https://it.wikipedia.org/wiki?curid=1835338", "title": "Vico Wallari", "text": ""}
{"id": "1835344", "revid": "135491", "url": "https://it.wikipedia.org/wiki?curid=1835344", "title": "I fratelli Karam\u00e0zov (film 1958)", "text": ""}
{"id": "1835345", "revid": "709565", "url": "https://it.wikipedia.org/wiki?curid=1835345", "title": "Scorpia", "text": "Scorpia \u00e8 un personaggio del cartone animato statunitense \"She-Ra, la principessa del potere\" del 1985. \u00c8 stata doppiata in originale da Linda Gary, mentre in Italia da Melina Martello. Nel reboot del 2018 \"She-Ra e le principesse guerriere\" \u00e8 stata doppiata in originale da Lauren Ash, mentre in Italia da Gemma Donati.\nBiografia del personaggio.\nScorpia \u00e8 un membro delle orde infernali, che vive nel \"Crimson Waste\", dove comanda su un gruppo di schiavi e possiede un proprio castello, il che pu\u00f2 far pensare che Scorpia sia una figura abbastanza potente su Etheria. O almeno che possa esserlo stata prima che il pianeta cadesse sotto il giogo di Hordak. Scorpia, difatti, fra le orde infernali \u00e8 soltanto uno dei tanti gregari di Hordak: era subalterna di Adora e, subito dopo la diserzione di quest'ultima, lo diventer\u00e0 di Catra. Le sue armi principali sono la sua coda a tenaglia di scorpione, e le sue mani a forma di chele. Tuttavia la sua coda \u00e8 anche uno dei suoi principali punti deboli, dato che spesso She-Ra (come d'altronde He-Man) per metterla fuori gioco, la afferra proprio da l\u00ec e la scaraventa rovinosamente lontana con comica tecnica tipo lancio del martello.\nNon \u00e8 molto intelligente, e non sembra andare molto d'accordo con gli altri membri femminili delle orde, soprattutto Catra.\nScorpia ha anche un mezzo di locomozione proprio, il \"crawler\", un carro armato a forma di scorpione. Uno dei poteri del \"crawler\" \u00e8 lanciare potenti laser dalla coda."}
{"id": "1835346", "revid": "104458", "url": "https://it.wikipedia.org/wiki?curid=1835346", "title": "Allison Forsyth", "text": "Biografia.\nAttiva in gare FIS dal dicembre del 1994, la Forsyth esord\u00ec in Nor-Am Cup il 2 gennaio 1995 a Sugarloaf in supergigante (37\u00aa) e in Coppa del Mondo il 19 dicembre 1997 a Val-d'Is\u00e8re in slalom gigante, senza completare la prova. Conquist\u00f2 la prima vittoria in Nor-Am Cup, nonch\u00e9 primo podio, il 1\u00ba gennaio 1998 a Waterville Valley in slalom speciale; l'anno dopo ai Mondiali di Vail/Beaver Creek 1999, sua prima presenza iridata, si classific\u00f2 16\u00aa nello slalom gigante e 10\u00aa nello slalom speciale.\nOttenne il primo podio in Coppa del Mondo il 28 dicembre 1999 a Lienz in slalom gigante (2\u00aa); ai Mondiali di Sankt Anton am Arlberg 2001 si piazz\u00f2 6\u00aa nello slalom gigante e non complet\u00f2 lo slalom speciale e ai XIX Giochi olimpici invernali di , sua unica presenza olimpica, fu 7\u00aa nello slalom gigante e non complet\u00f2 lo slalom speciale. Ai Mondiali di Sankt Moritz 2003 vinse la medaglia di bronzo nello slalom gigante e si classific\u00f2 30\u00aa nello slalom speciale; nella stagione successiva in Nor-Am Cup conquist\u00f2 l'ultima vittoria, il 29 febbraio 2004 a Panorama in supergigante, e l'ultimo podio, il giorno seguente nelle medesime localit\u00e0 e specialit\u00e0 (3\u00aa).\nOttenne l'ultimo podio in Coppa del Mondo l'8 gennaio 2005 a Santa Caterina Valfurva in slalom gigante (3\u00aa); ai successivi Mondiali di Bormio/Santa Caterina Valfurva 2005, sua ultima presenza iridata, non complet\u00f2 n\u00e9 il supergigante n\u00e9 lo slalom gigante. Prese per l'ultima volta il via in Coppa del Mondo il 4 febbraio 2006 a Ofterschwang in slalom gigante (17\u00aa) e si ritir\u00f2 all'inizio della stagione 2007-2008; la sua ultima gara fu la discesa libera di South American Cup disputata il 30 agosto a La Parva, chiusa dalla Forsyth al 9\u00ba posto.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nSG = supergigante\nGS = slalom gigante\nSL = slalom speciale"}
{"id": "1835354", "revid": "547034", "url": "https://it.wikipedia.org/wiki?curid=1835354", "title": "Encarpo", "text": "L'encarpo, in architettura \u00e8 un motivo decorativo costituito da un festone di fronde, frutti e fiori, presente ad esempio nel fregio ionico. \u00c8 chiamato cos\u00ec anche l'abaco riccamente ornato dei capitelli ionici.\nNato nell'et\u00e0 classica, l'encarpo venne ampiamente usato anche durante il Rinascimento."}
{"id": "1835357", "revid": "183694", "url": "https://it.wikipedia.org/wiki?curid=1835357", "title": "Pio Baldelli", "text": "Biografia.\nAllievo di Aldo Capitini, Baldelli si trasferisce da Perugia a Firenze nei primi anni settanta, occupando la cattedra di storia del cinema all'Universit\u00e0 degli Studi di Firenze. Lega il proprio nome a innumerevoli volumi di critica del cinema e argomenti sociali e culturali.\nL'opera pi\u00f9 importante \u00e8 \"Informazione e Controinformazione\" (1972), testo che risale al momento in cui diviene docente di teoria e tecnica delle comunicazioni di massa, all'Accademia di Perugia.\nBaldelli approfondisce gli studi sui rischi legati ai grandi mezzi di comunicazione e, proprio su queste basi, decide di sposare la causa delle prime radio e televisioni private. Per questa ragione decide di concedere la propria firma di giornalista e di accettare la direzione responsabile di alcune testate fiorentine, come Controradio, D.E.A. e DEApress.\nBaldelli diviene un punto di riferimento per i giovani del Movimento Studentesco.\nDiviene direttore responsabile del periodico \"Lotta Continua\" (alla cui organizzazione non sar\u00e0 mai affiliato).\nPer tale giornale, scrive articoli in difesa dell'anarchico Giuseppe Pinelli, per i quali viene denunciato nel 1970 dal commissario Luigi Calabresi, e processato. Nel 1976 venne condannato a 1 anno e 3 mesi per diffamazione. Calabresi era gi\u00e0 stato assassinato da esponenti di Lotta Continua nel 1972.\nAll'inizio degli anni Ottanta \u00e8 docente di Teoria e Metodo dei Mass Media presso l'Accademia di Belle Arti di Firenze.\nTra il 1980 e il 1983 \u00e8 stato deputato alla Camera, eletto nelle file del Partito Radicale."}
{"id": "1835362", "revid": "1305772", "url": "https://it.wikipedia.org/wiki?curid=1835362", "title": "Eone (disambigua)", "text": ""}
{"id": "1835369", "revid": "54354", "url": "https://it.wikipedia.org/wiki?curid=1835369", "title": "Nerbo (matematica)", "text": "Nella teoria degli insiemi, il nerbo \u00e8 un oggetto associato ad un ricoprimento. Si tratta di uno schema simpliciale che contiene le informazioni sulle incidenze degli insiemi del ricoprimento.\nTale concetto \u00e8 particolarmente utile in topologia perch\u00e9 pu\u00f2 permettere (se sono verificate opportune ipotesi) di descrivere con sufficiente precisione uno spazio topologico tramite un oggetto combinatorio.\nDefinizione.\nDato un insieme X e un suo ricoprimento \n(I \u00e8 una famiglia qualsiasi di indici), ossia una collezione di insiemi tali che \nil nerbo di X \u00e8 lo schema simpliciale associato allo spazio come segue:\nindicato con \nlo schema si ha \nIn topologia.\nIl concetto di nerbo risulta avere importanti applicazioni in topologia algebrica. In questo contesto, formula_5 \u00e8 uno spazio topologico e formula_6 \u00e8 un suo ricoprimento aperto. Il nerbo dipende fortemente dal ricoprimento scelto. Tuttavia, se il ricoprimento \u00e8 sufficientemente \"buono\" allora formula_7 risulta essere una buona approssimazione di formula_5: ad esempio, pu\u00f2 essere omotopicamente equivalente ad formula_5, oppure avere la stessa omologia."}
{"id": "1835371", "revid": "486946", "url": "https://it.wikipedia.org/wiki?curid=1835371", "title": "Abul Qasim-e Ferdowsi", "text": ""}
{"id": "1835372", "revid": "287204", "url": "https://it.wikipedia.org/wiki?curid=1835372", "title": "Jan Anton\u00edn Ko\u017eeluh", "text": "Biografia.\nStudi\u00f2 dapprima musica nella scuola del paese natale, poi come corista al collegio dei Gesuiti di B\u0159eznice e infine sotto la guida di Josef Seger a Praga. Successivamente fu attivo per un breve periodo come \"Kapellmeister\" (maestro di cappella) a Rakovn\u00edk e sino al marzo del 1762 come cantore a Velvary. Tra il 1763 e il 1766 soggiorn\u00f2 a Vienna, dove studio composizione con Christoph Willibald Gluck e Florian Leopold Gassmann e recitativo con Johann Adolf Hasse. Al suo rientro a Praga divenne subito un rinomato insegnante di musica e in seguito fu \"Kapellmeister\" della chiesa di San Francesco (St. Franti\u0161ek). Dopo la morte di Franz Xaver Brixi, avvenuta nel 1771, present\u00f2 istanza per il posto di \"cappellae magister\" della cattedrale di Praga, per\u00f2 senza successo. Riusc\u00ec ad ottenere questa carica parecchi anni pi\u00f9 tardi, il 2 marzo 1784, quando fu designato successore di Anton Laube; terr\u00e0 tale posizione sino alla morte.\nTra i suoi allievi si ricordano in particolare V\u00e1clav Praupner, Joseph Karl Ambrosch e il cugino Leopold Kozeluch; insegn\u00f2 inoltre composizione ai suoi figli Wenzel Franz (1784-?) e Vinzenz Emanuel (1780-1839) e a sua famiglia Barbara, la quale fu una cantante e pianista.\nConsiderazioni sull'artista.\nJohann Anton Kozeluch fu uno dei pi\u00f9 importanti compositori boemi della seconda met\u00e0 del XVIII secolo. La sua musica venne molto apprezzato dai contemporanei, tant'\u00e8 che venne eseguita anche durante il XIX secolo. In vita venne soprannominato \"il magistrale contrappuntista\", dato che era solito impiegare forme polifoniche nei suoi lavori sacri, scritti principalmente nel primo e tardo periodo della sua attivit\u00e0 compositiva, nei quali ridusse il ruolo delle parti vocali solistiche e virtuose per dar spazio all'espressione armonica e contrappuntistica. Nel periodo intermedio invece prevalse l'ambito operistico: egli fu, dopo Josef Myslive\u010dek, il secondo compositore ceco a rappresentare propri lavori operistici a Praga.\nLe sue opere seguono i canoni dell'opera seria tipici dei lavori di Niccol\u00f2 Jommelli, ossia la alternanza tra recitativi e arie (nella ridotta forma dell'aria da capo). Impieg\u00f2 inoltre i recitativi accompagnati (ad es. nel suo \"Demofoonte\")"}
{"id": "1835373", "revid": "1318309", "url": "https://it.wikipedia.org/wiki?curid=1835373", "title": "Cingetorige (Galli)", "text": "Cesare appoggi\u00f2 Cingetorige contro il suo rivale anti-romano, Induziomaro. Tuttavia, quest'ultimo convinse il suo popolo ad unirsi alla rivolta guidata da Ambiorige degli Eburoni (54 a.C.) e dichiar\u00f2 Cingetorige nemico pubblico, confiscandone le propriet\u00e0. Cingetorige si present\u00f2 al legato di Cesare, Tito Labieno, che sconfisse e uccise Induziomaro in uno scontro di cavalleria."}
{"id": "1835375", "revid": "76430", "url": "https://it.wikipedia.org/wiki?curid=1835375", "title": "Franz Xaver Brixi", "text": ""}
{"id": "1835382", "revid": "1543377", "url": "https://it.wikipedia.org/wiki?curid=1835382", "title": "Festival di Cannes 1958", "text": "L'11\u00aa edizione del Festival di Cannes si \u00e8 svolta a Cannes dal 2 al 18 maggio 1958.\nLa giuria presieduta dallo scrittore francese Marcel Achard ha assegnato la Palma d'oro per il miglior film a \"Quando volano le cicogne\" di Mikhail Kalatozov.\nIl cinema francese non \u00e8 mai stato cos\u00ec poco rappresentato come in questa edizione.\nIl critico dei \"Cahiers du Cin\u00e9ma\" Fran\u00e7ois Truffaut ha attaccato cos\u00ec violentemente l'organizzazione del Festival, giudicandola troppo elitaria, incapace di promuovere il meglio del cinema internazionale ed essere al passo delle nuove tendenze, al punto da essere bandito dal Festival. Sar\u00e0 \"perdonato\" l'anno successivo quando presenter\u00e0 in concorso il proprio film d'esordio, \"I quattrocento colpi\", vincendo il premio per la miglior regia."}
{"id": "1835384", "revid": "28057", "url": "https://it.wikipedia.org/wiki?curid=1835384", "title": "Bruce Beutler", "text": "Le sue scoperte, rivelando alcuni fattori essenziali delle interazioni fra l'organismo e il suo ambiente, sono importanti per il futuro delle ricerche sul sistema immunitario.\nBiografia.\nNel 2007 ha vinto con Jules Hoffmann il Premio Balzan per l'immunit\u00e0 innata. Nel 2011 gli \u00e8 stato assegnato il Premio Nobel per la medicina insieme a Jules Hoffmann e Ralph M. Steinman.\nNel 2019 l'Universit\u00e0 di Catanzaro gli ha conferito la laurea Honoris Causa in Medicina e Chirurgia."}
{"id": "1835386", "revid": "2039709", "url": "https://it.wikipedia.org/wiki?curid=1835386", "title": "Universit\u00e0 per stranieri di Siena", "text": "L'universit\u00e0 per stranieri di Siena (acronimo UniStraSi) \u00e8 un'universit\u00e0 statale italiana divenuta tale con la legge istitutiva del 17 febbraio 1992. Affonda per\u00f2 le proprie radici nella Scuola di Lingua Italiana per Stranieri, che fu inaugurata a Siena il 1\u00ba agosto 1917 e che dell'Ateneo rappresenta di fatto il nucleo originario. \nStoria.\nL'universit\u00e0 per stranieri ha ereditato una tradizione plurisecolare di insegnamento dell'italiano che, nella citt\u00e0 di Siena, vede i suoi albori gi\u00e0 nel 1588 con l'istituzione della prima \"Cattedra di\" \"Toscana favella\" voluta dal Granduca Ferdinando I (1588) a sostegno gli studenti tedeschi che frequentavano lo Studio della citt\u00e0. \nL'Universit\u00e0 si occupa oggi dell'insegnamento e della diffusione della lingua e della cultura italiane, dello studio dell'italiano nel contatto con le altre lingue e della formazione dei docenti di italiano come lingua straniera. Rilascia titoli di laurea, laurea magistrale, master e dottorato di ricerca a studenti italiani e stranieri. Organizza inoltre corsi di lingua e cultura italiana per studenti stranieri.\nLa sede, trasferita nel 2008 dallo storico palazzo di via di Pantaneto al moderno edificio lineare ubicato in prossimit\u00e0 della stazione ferroviaria di Siena, oltre alle aule e agli uffici amministrativi, ospita una biblioteca e un auditorium.\nStruttura.\nL'Universit\u00e0 comprendeva fino al 2012 una Facolt\u00e0 e due Dipartimenti. A seguito della riforma Gelmini e con l'entrata in vigore del nuovo Statuto, la Facolt\u00e0 ed i Dipartimenti sono confluiti nel Dipartimento di Ateneo per la Didattica e la Ricerca (DADR), poi denominato Dipartimento di Studi Umanistici (DiSU) a partire dal 2021."}
{"id": "1835387", "revid": "119982", "url": "https://it.wikipedia.org/wiki?curid=1835387", "title": "Hotta Yumi", "text": ""}
{"id": "1835391", "revid": "1793900", "url": "https://it.wikipedia.org/wiki?curid=1835391", "title": "Jules Hoffmann", "text": "Le sue scoperte, rivelando alcuni fattori essenziali delle interazioni fra l'organismo e il suo ambiente, sono importanti per il futuro delle ricerche sul sistema immunitario.\nNel 2007 ha vinto con Bruce Beutler il Premio Balzan per l'immunit\u00e0 innata.\nNel 2011 ha vinto con Bruce Beutler e Ralph Steinman il Premio Nobel per la medicina. \u00c8 la seconda persona di origine lussemburghese a vincere un Premio Nobel dopo Gabriel Lippmann, che vinse il Premio Nobel per la fisica nel 1908.\nIl 1\u00ba marzo 2012 viene eletto al seggio numero 7 dell'Acad\u00e9mie fran\u00e7aise, subentrando a Jacqueline Worms de Romilly."}
{"id": "1835392", "revid": "1543377", "url": "https://it.wikipedia.org/wiki?curid=1835392", "title": "Cingetorige (Britanni)", "text": "Durante la seconda spedizione guidata da Gaio Giulio Cesare nel 54 a.C. contro la Britannia, oltre a lui nel suo \"De bello Gallico\" il generale romano ricorda altri tre re: Tassimagulo, Carvilio e Segovage. I quattro si allearono con il leader britannico Cassivellauno e attaccarono il campo navale romano. L'intento era di costringere Cesare ad allentare l'assedio in cui aveva stretto Cassivellauno nella sua fortezza a nord del fiume Tamigi. L'assalto fall\u00ec e Cassivellauno fu costretto a cercare un accordo."}
{"id": "1835398", "revid": "767487", "url": "https://it.wikipedia.org/wiki?curid=1835398", "title": "Provincia di Palena", "text": "La provincia di Palena \u00e8 una provincia del Cile posta a sud-est nella regione di Los Lagos. Si estende su una superficie di 15.301,9 km\u00b2 e al censimento del 2002 possedeva una pololazione di 18.971 abitanti. La capitale era Chait\u00e9n, ma a causa dell'eruzione del vulcano omonimo le istituzioni provinciali sono state trasferite da maggio 2008 a Palena e, a partire da marzo 2009, definitivamente a Futaleuf\u00fa.\nComuni.\nLa provincia di Palena \u00e8 suddivisa in 4 comuni:"}
{"id": "1835404", "revid": "767487", "url": "https://it.wikipedia.org/wiki?curid=1835404", "title": "Trinh Minh Th\u00e9", "text": "Biografia.\nTh\u1ebf nacque nella provincia di T\u00e2y Ninh e fu allevato nella religione Cao \u0110\u00e0i. Frequent\u00f2 la scuola allievi ufficiali giapponese Kempeitai quando i giapponesi cominciarono a usare delle truppe paramilitari Cao \u0110\u00e0i. Dal 1945 Th\u00e9 fu ufficiale della milizia Cao \u0110\u00e0i.\nNel giugno del 1951 Th\u00e9 si separ\u00f2 dalla gerarchia Cao \u0110\u00e0i e prese con s\u00e9 circa 2000 soldati e form\u00f2 il suo esercito personale, i Lien Minh, impegnati a combattere sia i francesi sia i Viet Minh. Il padre di Th\u00e9 e uno dei suoi fratelli formarono il proprio gruppo militare nei Lien Minh e furono in seguito uccisi dai Viet Minh in combattimento.\nLe truppe di Th\u00e9 furono protagoniste di una serie di attentati terroristici a Saigon dal 1951 al 1953 - attentati che a quel tempo furono attribuiti ai comunisti - e forse furono anche responsabili dell'assassinio del generale francese Chanson a Sadec nel 1951.\nNel 1954 il consigliere militare statunitense Edward Lansdale, incaricato di sostenere il regime di Ng\u00f4 \u0110\u00ecnh Di\u1ec7m, strinse un accordo con Th\u00e9 per usare le sue milizie a sostegno di Diem e dell'esercito della Repubblica del Vietnam. Il 13 febbraio 1955 le truppe di Th\u00e9 furono ufficialmente integrate nell'esercito del Vietnam del Sud, dove Th\u00e9 assunse il rango di generale. Th\u00e9 e i suoi Lien Minh entrarono a Saigon in marcia trionfale.\nAttraverso Edward Lansdale, Gli U.S.A. continuarono a finanziare Th\u00e9 e altri gruppi caodaisti. In ogni caso, visto che il governo del Vietnam del Sud traballava, molti soldati dichiararono la loro opposizione a Di\u1ec7m e cominciarono a preparare un colpo di Stato. La lealt\u00e0 di Th\u00e9 a questo punto non era chiara, e neanche era chiaro se gli U.S.A. intendessero sostenere Di\u1ec7m contro i ribelli; alcuni dicevano che Th\u00e9 poteva realisticamente sostituire Di\u1ec7m. In ogni caso, quando i Lien Minh entrarono a Saigon di nuovo, sembr\u00f2 che essi avessero accolto la richiesta di Lansdale, fatta all'ultimo momento, di proteggere Di\u1ec7m.\nIl 31 maggio 1955, mentre viaggiava su un veicolo scoperto, Th\u00e9 fu colpito alla schiena da un cecchino.\nIl figlio di Th\u00e9, Trinh Minh Son, sostiene che suo padre fu ucciso con un colpo alla testa sparato a bruciapelo. Sostiene anche che Th\u00e9 fu colpito da due proiettili, non da uno solo come affermato dalla stampa ufficiale. Secondo Son, \u00e8 possibile che Th\u00e9 sia stato assassinato dal governo del Vietnam del Sud per impedirgli una possibile futura opposizione al governo."}
{"id": "1835410", "revid": "72811", "url": "https://it.wikipedia.org/wiki?curid=1835410", "title": "Colonne sonore di Sailor Moon R", "text": ""}
{"id": "1835414", "revid": "765341", "url": "https://it.wikipedia.org/wiki?curid=1835414", "title": "Tritoni", "text": "I Tritoni sono, nella mitologia greca, la progenie di Tritone. Non c'\u00e8 prova che siano la controparte maschile delle sirene, sono creature mitologiche con la forma di uomo dalla vita in su e di pesce dalla vita in gi\u00f9, ma possono assumere sembianze interamente umane. Talvolta descritti come insidiosi, altre come affascinanti.\nEtimologia.\nIl greco \u03a4\u03c1\u03af\u03c4\u03c9\u03bd\u03b5\u03c2 \"Tr\u00edt\u014dnes\" significa \u2018rumoreggianti\u2019, \u2018scroscianti\u2019.\nMito.\nSi racconta che, dopo la nascita di Tritone da Poseidone e Anfitrite, da esso stesso sia nata una schiera numerosa di creature marine. Non \u00e8 escluso che questo mito sia stato ampliato in epoca successiva a opera di poeti, mitografi e artisti. I Tritoni, che si aggiunsero quindi al Tritone originario, abitavano insieme a Poseidone e Anfitrite in un palazzo dorato in fondo al mare. Divennero cos\u00ec servitori delle divinit\u00e0 marine, che trasportavano sul dorso o su carri trainati da loro stessi. Erano agli ordini di Poseidone e potevano scatenare o placare le tempeste marine, suonando un corno a forma di chiocciola, ricavato da una conchiglia.\nAspetto fisico.\nNelle fonti greche i Tritoni sono descritti come esseri triformi, con la testa umana, capelli e occhi verdastri, bocca larga dotata di zanne, corpo equino squamoso e terminante in una coda simile a quella di un delfino. Per questo i Tritoni saranno chiamati anche \u039a\u03b5\u03bd\u03c4\u03b1\u03c5\u03c1\u03bf\u03c4\u03c1\u03af\u03c4\u03c9\u03bd\u03b5\u03c2 \"kentaurotr\u00edt\u014dnes\".\nPi\u00f9 tardi prevarr\u00e0 la semplice forma umana-pisciforme e il tritone sar\u00e0 considerato il maschio della sirena.\nAraldica.\nIl tritone, nella sua forma semplificata, \u00e8 anche una figura araldica, ed \u00e8 rappresentato prevalentemente in una posizione verticale (che ricorda quella della sua omologa femminile, la sirena). Il pi\u00f9 delle volte \u00e8 rappresentato con l'elmo. In rari casi il tritone \u00e8 utilizzato come sostegno dello scudo."}
{"id": "1835415", "revid": "383359", "url": "https://it.wikipedia.org/wiki?curid=1835415", "title": "Cortometraggi Pixar", "text": "Elenco dei Cortometraggi prodotti dalla Pixar dagli anni ottanta in poi.\nStoria.\nCi sono principalmente cinque tipi di cortometraggio prodotti da Pixar Animation Studios:\nNella prima categoria \u00e8 consuetudine far rientrare il cortometraggio \"Le avventure di Andr\u00e9 e Wally B.\" del 1984, ufficialmente diretto da Alvy Ray Smith ma realizzato di fatto da John Lasseter e la sezione di Computer Graphics della LucasFilm, guidata da Ed Catmull, quando ancora la Pixar non era nata come societ\u00e0.\nI cortometraggi della prima categoria (incluso \"Andr\u00e9 e Wally B.\", appunto) erano stati pubblicati in una VHS del 1996, distribuita dalla Disney, dal titolo \"Tiny Toy Stories\".\nNell'ottobre 2007 ne \u00e8 uscita la versione digitale (in DVD e Bluray) contenente anche gli altri cortometraggi: \"I corti Pixar collection - primo volume\" contenente tutti i cortometraggi distribuiti fino a quel momento.\nI cortometraggi della seconda categoria sono prodotti dalla Pixar indipendentemente dalla Walt Disney fino al 2006. I cortometraggi della terza categoria invece sono tratti dai lungometraggi (co-prodotti dalla Disney) quindi anche questi appartengono a entrambe le societ\u00e0. Da quando la Disney ha acquistato la Pixar ovviamente non ha pi\u00f9 senso fare una differenziazione, ma i cortometraggi cinematografici dal 2006 in poi continueranno comunque, come i lungometraggi, ad essere marchiati anche \"Pixar\".\nin oro sono evidenziate le categorie in cui il premio \u00e8 stato vinto; in grigio le categorie in cui il film \u00e8 stato soltanto nominato."}
{"id": "1835416", "revid": "125006338", "url": "https://it.wikipedia.org/wiki?curid=1835416", "title": "Uriah Heep (gruppo musicale)", "text": "Gli Uriah Heep sono un gruppo musicale hard rock/progressive britannico formatosi a Londra nel 1969.\nStoria del gruppo.\nTutto inizia con una band chiamata \"The Stalkers\" nella quale militano il chitarrista Mick Box e il cantante David Byron. Quando il gruppo si scioglie i due fondano gli \"Spice\", ai quali si unisce presto anche il bassista Paul Newton, e successivamente anche il batterista Alex Napier. La fama degli Spice aumenta, e una sera ad un loro spettacolo c'\u00e8 anche il produttore musicale Gerry Bron, che li invita ad alcune sessioni in studio. Bron suggerisce ai quattro di ingaggiare un tastierista, e la scelta finale cade, su consiglio di Newton che lo conosceva dai tempi dei \"The Gods\", su Ken Hensley. A questo punto il nome alla band viene mutato in \"Uriah Heep\", nome suggerito da Bron (che diventer\u00e0 il loro manager) e preso in prestito dal personaggio presente nel romanzo di Charles Dickens \"David Copperfield\".\nNel 1970 esce il primo disco, chiamato \"Very 'eavy...Very 'umble\", prodotto dallo stesso Bron. Alla batteria si avvicendano prima Nigel Olsson (poi batterista con Elton John, che in pi\u00f9 era un carissimo amico di David Byron), e poi Alex Napier. L'album non incontra un'accoglienza favorevole, tanto che la giornalista Melissa Mills afferma dalle colonne di \"Rolling Stone\": \"Se questo gruppo ce la far\u00e0 io dovr\u00f2 suicidarmi...\"\nNel 1971, dopo l'ingresso in formazione del batterista Keith Baker, viene pubblicato \"Salisbury\", un'opera rock monumentale. Questo soprattutto per la suite omonima di sedici minuti, che viene suonata insieme a un'orchestra di 24 elementi, e che conclude grandiosamente il disco. Da notare anche \"Bird of Prey\", sicuramente progenitrice di tutto un genere che dalla fine degli anni ottanta verr\u00e0 definito come epic metal.\nDopo l'uscita di \"Salisbury\", gli Uriah Heep partono per il loro primo tour negli Stati Uniti con il nuovo batterista, Ian Clarke, e al ritorno Bron fonda la \"Bronze Record\". A questo punto la band va in studio a registrare il terzo disco, \"Look at Yourself\": qui il suono della band diventa sempre pi\u00f9 pesante (\"Look at Yourself\", \"Shadows of Grief\") e in certi casi anche \"sporco\" (\"Tears in My Eyes\", \"Love Machine\"), ma nel disco sono presenti anche tracce come \"July Morning\" (con un assolo di moog di Manfred Mann) e \"What Should Be Done\", interessante esempio del loro lato pi\u00f9 soft.\nIn questi anni gli Uriah Heep sono guidati dal multi-strumentista Ken Hensley, che oltre a suonare organo, pianoforte, moog e cantare, si offre come seconda chitarra (principalmente \"slide\") per molte canzoni di impatto pi\u00f9 violento.\nNel 1972 esce quello che viene definito da molti il capolavoro degli Uriah, \"Demons &amp; Wizards\", album nel quale non troviamo pi\u00f9 n\u00e9 Paul Newton n\u00e9 Ian Clarke che sono stati rimpiazzati dall'ex-bassista di Keef Hartley, Gary Thain, e dal batterista Lee Kerslake. La band trova cos\u00ec la sua formazione pi\u00f9 classica, con cui registrer\u00e0 anche \"The Magician's Birthday\" nel 1972, \"Uriah Heep Live\" e \"Sweet Freedom\" nel 1973, e infine \"Wonderworld\" nel 1974. Tutti questi album avranno dei riconoscimenti internazionali, e faranno crescere la fama del gruppo. Nel 1975 Thain verr\u00e0 per\u00f2 escluso dal gruppo in favore di John Wetton (gi\u00e0 dei Family e dei King Crimson tra gli altri) a causa di problemi con l'eroina, di cui Gary abusava continuamente, e che lo port\u00f2 alla morte lo stesso anno. Con questa nuova formazione il gruppo registr\u00f2 nel 1975 l'album successivo, \"Return to Fantasy\", che avr\u00e0 anch'esso un buon riscontro di critica e pubblico.\nCon il successo per\u00f2 aumentano i contrasti tra i membri della band, e i problemi con l'alcol di Byron non aiutano certo la situazione. Cos\u00ec il cantante \u00e8 costretto a lasciare il gruppo nell'estate del 1976, dopo il tour successivo alla pubblicazione di \"High and Mighty\". Anche Wetton abbandona il gruppo, e viene sostituito da Trevor Bolder. Come cantante viene assunto invece, su consiglio di Roger Glover che vi aveva lavorato insieme, John Lawton. Con la nuova formazione esce nel 1977 \"Firefly\", album diverso dai precedenti, seguito nello stesso anno da \"Innocent Victim\", e l'anno successivo \"Fallen Angel\", tutti con la medesima formazione.\nNel frattempo per\u00f2 nascono altri malumori, e quando nel 1979 gli Uriah Heep entrano in studio per l'album successivo, Lawton e Kerslake abbandonano il gruppo. Vengono sostituiti rispettivamente da John Sloman e dal futuro AC/DC Chris Slade. Nel 1980 esce quindi \"Conquest\", che per\u00f2 non entusiasma. Questa volta per\u00f2, dopo il tour \u00e8 Hensley ad abbandonare gli Heep. Inizialmente si prosegue con l'ingresso in formazione del tastierista canadese Gregg Dechert, ma quando all'inizio del 1981 anche Sloman lascia il gruppo, Box opta per la rifondazione.\nSceglie di riconfermare Bolder per il ruolo di bassista, mentre per il cantante decide di ripuntare su Byron. Per\u00f2 Byron rifiuta, e cos\u00ec Bolder decide di accettare l'offerta dei Wishbone Ash. Rimasto solo, Box si mette alla ricerca di musicisti: riesce a convincere Lee Kerslake a rientrare nella band, mentre come bassista viene ingaggiato l'australiano ed ex-Rainbow Bob Daisley, che insieme a Kerslake aveva appena finito la collaborazione con Ozzy Osbourne. La rifondazione si conclude con gli innesti di John Sinclair come tastierista, e dell'ex-Trapeze Peter Goalby come cantante.\nI cinque cominciano subito a lavorare per il nuovo album, e quando nel 1982 \"Abominog\" esce sul mercato viene accolto decisamente molto meglio di come erano stati accolti gli ultimi album della band. Anche il successivo \"Head First\", uscito nel 1983, segue la stessa sorte. Con la sola defezione di Daisley, per altro sostituito dal rientrante Trevor Bolder, la band pubblica due anni pi\u00f9 tardi \"Equator\", che raccoglie i medesimi successi di critica dei suoi due predecessori. Nonostante questo, Goalby e Sinclair lasciano il gruppo nel 1985. Il posto di quest'ultimo viene preso da Phil Lanzon, mentre come cantante viene in un primo momento assunto Steff Fontaine, ma dopo soli pochi mesi Fontaine viene sostituito dal canadese Bernie Shaw. Questa volta, la scelta del cantante si rivela azzeccata e assicura alla band la stabilit\u00e0 che mancava dall'addio di Byron. La voce di Shaw non \u00e8 certo quella dell'inimitabile protagonista dei primi dischi ma questo non impedisce al gruppo di trovare finalmente un degno sostituto capace di dare nuova vitalit\u00e0 ai lavori in studio e in grado di affrontare i vecchi successi della band senza sfigurare. Le caratteristiche vocali di Shaw sono decisamente pi\u00f9 rock e la svolta verso un suono pi\u00f9 duro si evince sin dal primo lavoro che mette insieme brani melodici a canzoni veloci e molto ritmate.\nNel 1988 viene pubblicato Il primo disco dalla nuova formazione, \"Live in Moscow\", mentre il debutto in studio avviene l'anno successivo con \"Raging Silence\", seguito nel 1991 da \"Different World\", \"Sea of Light\" nel 1995, e infine \"Sonic Origami\" nel 1998, ma la band \u00e8 pi\u00f9 attiva dal vivo che non in studio. Tra questi lavori, il pi\u00f9 riuscito \u00e8 sicuramente l'album del 1995.\nPurtroppo il 2007 segna l'abbandono di Kerslake a causa di problemi di salute. Il batterista viene sostituito da Russell Gilbrook, e nel 2008, dopo dieci anni dall'ultimo album in studio, il gruppo pubblica \"Wake the Sleeper\".\nDopo una compilation di classici registrati nel 2009 dalla nuova formazione in occasione del quarantesimo anniversario della band e che prende il nome di \"Celebration\", il 2011 vede la realizzazione del potente \"Into the Wild\" cui fa seguito l'ennesimo tour con tappa in Italia il 16 ottobre.\nNel gennaio del 2013 il bassista Trevor Bolder annuncia alla stampa di avere il cancro al pancreas e di doversi sottoporre a un intervento chirurgico che lo avrebbe costretto ad abbandonare il palco per qualche tempo. Purtroppo, il 21 maggio del 2013, perde la propria battaglia contro il cancro che lo porta via all'et\u00e0 di 62 anni.\nL'attivit\u00e0 della Band continua attualmente con al basso Davey Rimmer.\nIl 6 giugno 2014 viene pubblicato il nuovo album \"Outsider\", che li porta in tourn\u00e9e per tutta l'Europa. Il 2 agosto hanno suonato al Baloma Bikers di Cortemaggiore per l'unica tappa italiana.\nL'anno successivo viene pubblicata una compilation dal titolo \"Totally Driven\", che raccoglie una selezione dei loro migliori pezzi ri-registrati in studio dalla precedente formazione (1986-2007). Gi\u00e0 pubblicata nel 2001 con una differente disposizione delle tracce e con un altro titolo (\"Remasters: The Official Anthology\") e, ristampata nel 2004 come \"Uriah Heep's Gold: Looking Back 1970-2001\".\nIl 7 giugno 2018 esce un nuovo singolo della band, \"Grazed by Heaven\", che annuncia l\u2019uscita del loro venticinquesimo album in studio, \"Living the Dream\", avvenuta il 14 settembre 2018.\nStile.\nLa musica degli Uriah Heep \u00e8 stata descritta principalmente da critici e giornalisti come una commistione di hard rock, rock progressivo e heavy metal, con influenze di acid rock, blues e folk.\nLe caratteristiche distintive del gruppo sono il massiccio uso di tastiere e le forti armonie vocali: in particolare, nei primi anni risaltava il cantato quasi operistico di David Byron."}
{"id": "1835421", "revid": "396099", "url": "https://it.wikipedia.org/wiki?curid=1835421", "title": "Pistrici", "text": ""}
{"id": "1835423", "revid": "450695", "url": "https://it.wikipedia.org/wiki?curid=1835423", "title": "Pistrice", "text": "La pistrice nella mitologia greca e romana \u00e8 un leggendario mostro marino, dotato di coda di serpente.\nSi trova nelle raffigurazioni dei cortei di Nettuno e altre divinit\u00e0 marine, oppure nelle mappe nautiche greche, riprese fino al Rinascimento. \nLa pistrice era un grande mostro che simboleggiava anche la paura verso l'ignoto. Nel medioevo la pistrice divenne nel periodo carolingio un ibrido tra volpe e serpente marino."}
{"id": "1835424", "revid": "298229", "url": "https://it.wikipedia.org/wiki?curid=1835424", "title": "Orange County Blue Star", "text": "L'Orange County Blue Star \u00e8 stata una societ\u00e0 calcistica statunitense fondata nel 1997. Il club militava nella Premier Development League (PDL) e giocava le gare interne di campionato nello stadio della Concordia University di Irvine (California), a poco pi\u00f9 di 60\u00a0km da Los Angeles.\nStoria.\nNella A-League.\nFondato nel 1997, il club originariamente era noto come Orange County Zodiac ed era membro della A-League (oggi chiamata USL First Division). Al termine della prima stagione, gli Zodiac conclusero la regular season al quinto posto in classifica. Anche nelle due stagioni successive i risultati non furono eccezionali, e solo nel 1999 gli Zodiac riuscirono ad accedere ai play-off, in cui vennero eliminati negli ottavi di finale dai Seattle Sounders. Prima dell'inizio della stagione 2000, il team cambi\u00f2 il nome in Orange County Waves; i risultati in campionato furono per\u00f2 disastrosi e i Waves conclusero la stagione regolare all'ultimo posto della Pacific Conference.\nNella PDL.\nNel 2001 la societ\u00e0 decise di scendere di categoria, iscrivendosi alla PDL e cambiando nuovamente nome alla squadra: fecero cos\u00ec la loro comparsa nel calcio americano gli Orange County Blue Star. La prima stagione nel nuovo campionato vide i Blue Star vincere la regular season. Nei playoff i californiani vennero sconfitti in semifinale dai Calgary Storm.\nIl 2002 fu invece una stagione frustrante, infatti gli Orange County conclusero il campionato al terzo posto, mancando di poco l'accesso ai playoff. Nel 2003 le cose migliorarono: i Blue Star arrivarono secondi in classifica alle spalle dei Fresno Fuego. Nei playoff i Blue Star sfiorarono l'impresa, arrivando alle semifinali nazionali in cui vennero battuti per 3-1 dai Chicago Fire Reserves. Nel 2003 gli Orange County schierarono in campo per otto partite un calciatore tedesco di nome Jay Goppingen. Goppingen era in realt\u00e0 lo pseudonimo del notissimo attaccante J\u00fcrgen Klinsmann che, trasferitosi in California al termine della sua carriera professionistica in Europa, aveva deciso di giocare ancora un po' a calcio per puro divertimento. Klinsmann-Goppingen segn\u00f2 cinque reti con il team californiano.\nNel 2004 i Blue Star vinsero di nuovo la regular season, perdendo solo tre gare in tutto il campionato. Nei playoff ebbero la meglio dello Spokane Shadow, ma si dovettero arrendere di fronte ai Fresno Fuego, che avevano chiuso la stagione regolare al secondo posto.\nIl 2005 \u00e8 l'anno di maggior successo per gli OC: vinsero per il secondo anno consecutivo la regular season, staccando i secondi classificati (i Southern California Seahorses) di ben 11 punti. La rosa del 2005 includeva diversi giocatori che finirono poi per giocare nella Major League Soccer e nella nazionale statunitense. Nei playoff i Blue Star eliminarono il Fresno Fuego e i Cascade Surge, e vennero sconfitti nelle semifinali nazionali dai Des Moines Menace, che vinsero poi la PDL. Nel 2005 gli Orange County presero parte anche alla US Open Cup per la prima volta nella loro storia, ma uscirono al primo turno per mano degli El Paso Patriots. Ad ogni modo il 2005 fu un'annata eccezionale: i Blue Star vinsero quindici gare su sedici nella regular season, chiudendo con una differenza reti di +39.\nNel 2006 gli OC arrivarono secondi in campionato alle spalle del Southern California Seahorses. Nei playoff ebbero la meglio sull'Abbotsford Rangers e sul BYU Cougars. Per la terza volta nella loro storia, i Blue Star arrivarono alle semifinali nazionali, ma la loro cavalcata verso il titolo venne stoppata stavolta dai Michigan Bucks.\nLa stagione 2007 fu un disastro: gli Orange County vinsero appena tre gare in campionato, finendo all'ultimo posto in classifica. Il club termin\u00f2 la propria attivit\u00e0 nel 2012."}
{"id": "1835426", "revid": "125685269", "url": "https://it.wikipedia.org/wiki?curid=1835426", "title": "Bertucce di Gibilterra", "text": "Le bertucce di Gibilterra, specie \"Macaca sylvanus\", sono l'unica popolazione di scimmie selvatiche in Europa. Attualmente, nel territorio d'oltremare britannico di Gibilterra ne sono presenti 230, divisi in 5 gruppi che si trovano nelle zone pi\u00f9 alte della Rocca, pur non disdegnando ogni tanto delle scorribande in citt\u00e0, dove gli abitanti le chiamano \"monos\", ossia \"scimmie\" in llanito.\nLe bertucce sono considerate il simbolo della colonia, che dal 1988 ha proprio questo animale raffigurato sulla moneta da 5 pence.\nScimmie europee.\n\u00c8 opinione diffusa fra gli studiosi giustificare la presenza delle bertucce a Gibilterra con l'introduzione da parte degli Arabi, che occuparono la zona tra il 711 ed il 1492: altri studiosi attribuiscono agli antichi Romani l'introduzione di questi animali in Europa, mentre i pi\u00f9 estremisti sostengono che queste scimmie siano invece autoctone, discendendo dalle popolazioni di bertucce che abitavano l'Europa meridionale cinque milioni e mezzo di anni fa, durante il Pliocene.\nQuale che sia l'opzione giusta, la presenza di questi animali a Gibilterra \u00e8 molto anteriore alla conquista della rocca da parte degli inglesi nel 1704. Gi\u00e0 nel 1610 Portillo parlava delle bertucce che vivevano sulle alture della rocca, mentre nel 1782 lo storico spagnolo Ayala diceva che nessun cannone, sia quello saraceno che quello spagnolo od inglese, avrebbe potuto mandar via le scimmie dalla rocca. Indipendentemente dalla loro origine, esse rappresentano gli unici primati, a parte l'uomo, a vivere semi-liberi in Europa.\nImportanza economica e interazione con l'uomo.\nLe bertucce costituiscono un'attrattiva irresistibile per molti turisti, che durante tutto l'anno arrivano in massa a Gibilterra per vederle e magari interagire con loro, seppure questi animali siano piuttosto selvatici e scontrosi.\nProprio la presenza massiccia di turisti stava minando la stabilit\u00e0 dei gruppi di bertucce, interferendo coi loro legami sociali e rendendo questi animali dipendenti dall'uomo, con conseguenti episodi di aggressione per ottenere cibo o furti di cibo nelle case: per arginare il problema, nutrire le scimmie \u00e8 diventato reato a Gibilterra, punibile con una multa abbastanza salata.\nLa protezione delle bertucce.\nLa popolazione di bertucce di Gibilterra fra il 1915 ed il 1991 era posta sotto il controllo dell'esercito inglese: la protezione di questi animali fu affidata al reggimento di stanza nella colonia.\nUn ufficiale veniva appositamente scelto per monitorare l'unico gruppo iniziale, la salute dei suoi componenti ed eventualmente fornire cibo qualora ce ne fosse scarsit\u00e0. Le nuove nascite venivano segnalate sul gazzettino militare e ad ogni neonato veniva dato un nome, generalmente quello di un governatore o di un militare d'alto rango:\ngli esemplari malati o feriti venivano soccorsi al Royal Naval Hospital.\nI militari addetti alla cura delle scimmie furono, in ordine cronologico:\nDopo il ritiro della guarnigione inglese di stanza a Gibilterra, la cura delle bertucce \u00e8 passata al governo della colonia, il quale ha incaricato la \"Gibraltar Ornithological and Natural History Society\" (GONHS), coadiuvata da alcuni veterinari, di continuare l'opera fatta dai militari.\nOgni giorno alle bertucce viene fornita una razione di acqua e di frutta, vegetali e granaglie, in addizione a ci\u00f2 che gli animali possono trovare in natura (foglie, olive, fiori, semi e radici). Periodicamente, ogni animale viene pesato e controllato per verificarne lo stato di salute: ogni esemplare possiede un tatuaggio ed un microchip per l'identificazione, oltre che una scheda personale con registrati tutti i parametri (dimensioni, peso, et\u00e0 e altri dati)."}
{"id": "1835427", "revid": "104458", "url": "https://it.wikipedia.org/wiki?curid=1835427", "title": "Marlies Oester", "text": "Biografia.\nStagioni 1994-2000.\nOriginaria di Adelboden, la Oester debutt\u00f2 in campo internazionale ai Mondiali juniores di Lake Placid 1994 e ottenne il suo primo piazzamento in Coppa del Mondo il 18 dicembre 1994 nello slalom speciale di Sestriere, che chiuse al 23\u00ba posto. Pochi mesi dopo vinse la medaglia d'oro sia nello slalom speciale sia nella combinata dei Mondiali juniores di Voss 1995.\nIl 26 gennaio 1996 ottenne il suo primo podio in Coppa del Mondo, il 2\u00ba posto nello slalom speciale disputato a Sestriere; nello stesso anno partecip\u00f2 anche per la prima volta ai Campionati mondiali, gareggiando nella rassegna iridata della Sierra Nevada in slalom speciale senza completare la seconda manche. Nella stagione successiva ai Mondiali di Sestriere 1997 si classific\u00f2 31\u00aa nella discesa libera, 5\u00aa nella combinata e non complet\u00f2 lo slalom speciale.\nStagioni 2001-2006.\n14\u00aa nello slalom speciale ai Mondiali di Sankt Anton am Arlberg 2001, il 20 gennaio 2002 la Oester conquist\u00f2 la sua unica vittoria, nonch\u00e9 ultimo podio, in Coppa del Mondo, nello slalom speciale di Berchtesgaden; nello stesso anno inoltre prese parte ai XIX Giochi olimpici invernali di , sua unica presenza olimpica, giungendo 4\u00aa nella prova di combinata e non completando quella di slalom speciale.\nAi Mondiali di Sankt Moritz 2003 vinse la medaglia di bronzo nella combinata e si piazz\u00f2 14\u00aa sia nello slalom gigante sia nello slalom speciale; ai successivi Mondiali di Bormio/Santa Caterina Valfurva 2005, suo congedo iridato, fu 18\u00aa nello slalom gigante, 14\u00aa nella combinata e non concluse lo slalom speciale. Si ritir\u00f2 durante la stagione 2005-2006; la sua ultima gara di Coppa del Mondo fu lo slalom gigante di S\u00f6lden del 22 ottobre, che chiuse al 16\u00ba posto, e la sua ultima gara in carriera lo slalom speciale di Nor-Am Cup disputato a Winter Park il 30 novembre, che non complet\u00f2.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1835437", "revid": "1566286", "url": "https://it.wikipedia.org/wiki?curid=1835437", "title": "Burgess Abernethy", "text": "Nel 2012 scrive, dirige e produce il cortometraggio \"Quietus\", insieme al collega Hari Jago. Abernethy ha anche lavorato come speaker negli spot televisivi di Trading Post, Milo e del Good Start Early Learning Centre. Nel 2018 interpreta William di Cambridge nel film televisivo \"Harry &amp; Meghan\".\nDoppiatori italiani.\nNelle versioni in italiano dei suoi film, Burgess Abernethy \u00e8 stato doppiato da:"}
{"id": "1835441", "revid": "1109", "url": "https://it.wikipedia.org/wiki?curid=1835441", "title": "Bluray Disc", "text": ""}
{"id": "1835448", "revid": "810437", "url": "https://it.wikipedia.org/wiki?curid=1835448", "title": "Pisa (famiglia)", "text": "La famiglia Pisa, oppure da Pisa, \u00e8 una longeva compagine familiare italiana, tuttora esistente, la quale tra i pi\u00f9 noti esponenti annovera banchieri, imprenditori e persone di cultura. Sebbene sin dalla fine dell'Ottocento, buona parte della famiglia era su posizione di liberi pensatori, e attraverso cosiddetti matrimoni misti spesso i figli sono stati battezzati alla nascita, la documentata origine storica si rif\u00e0 all'antica famiglia attestata nella Comunit\u00e0 ebraica di Roma nel XIII e XIV secolo e nei documenti in lingua ebraica nota con gli appellativi mi Beth El o \"min ha Keneset\".\nDenominazioni ebraiche che nei documenti in lingua latina e italiana appaiono come \"Scole\" o delle Scole. \nA questa famiglia mi Beth El a Roma nei secoli XII-XIV sono spesso collegati i colti, longevi e prolifici membri della famiglia Anaw/Anav/Anau, tuttora esistente . \nQuella dei Pisa o da Pisa, \u00e8 generalmente considerata tra le pi\u00f9 notevoli famiglie ebraiche del Rinascimento italiano; il ramo ferrarese, in gran parte trasferito a Milano (1852), Firenze (1865) e Roma (1870), dette poi ancora taluni significativi personaggi nel corso del XIX secolo e del XX secolo.\nEsistono altre famiglie italiane denominate Pisa,(che non sono di origine ebraica) sia nelle citt\u00e0 di Milano, Roma, Napoli e ancora in altre citt\u00e0, le quali nulla hanno a che fare con questa famiglia, ma che comunque hanno preso denominazione dalla citt\u00e0 da cui origina detta famiglia. Infatti per lo pi\u00f9 le famiglie con un cognome identico al nome di una citt\u00e0, hanno origine in quella citt\u00e0, poi disperse in altri luoghi.\nOrigine.\nUn ramo della famiglia o consorteria romana detta in ebraico \"mi-Beth El\" o \"min ha Keneset\", con stipite Matassia Mattatia di Sabato, dal 1393 si trasferisce da Perugia in Toscana; nel Comune umbro \"Mathacsia Sabbati Scole\" (cio\u00e8 \"mi Beth El\" o \"min ha Keneset\") negli anni Ottanta del secolo XIV era compreso tra i banchieri ebrei che godevano della cittadinanza originaria (A.Fabretti 1891). \nNel 1393 i notai della Repubblica fiorentina stilano a nome di Matassia una concessione bancaria locale per la cittadina di San Miniato; Matassia \u00e8 attivo all'incirca dallo stesso anno in Pisa durante la Signoria di Jacopo d'Appiano. Passato lo stato pisano nel 1406 alla Repubblica fiorentina, il figlio di Matassia di nome Vitale Yechiel ottiene una nuova licenza bancaria e trae da questa sede l'appellativo cognominale. (U.Cassuto 1910, M. Luzzati 1998).\nDagli anni Novanta del Trecento alla caduta di Piero de' Medici - 1494 - che significa per i \"mi Beth El\" da Pisa la perdita del favore del \"reggimento\" fiorentino, si succedono in Pisa cinque generazioni della famiglia.\nNella citt\u00e0 di Pisa la famiglia di Vitale di Matassia prende possesso di un vasto palazzo, sito nell'attuale via Domenico Cavalca, tuttora esistente, con \"scola\" (sinagoga) privata e per tale motivo centro della piccola locale comunit\u00e0 ebraica (forse cinquanta persone); per un secolo e mezzo, pur in un contesto ove era presente il noto specifico pregiudizio religioso e caratterizzato da una generale incertezza politica, i da Pisa furono in relazione con i vertici politici fiorentini e in particolare con il partito mediceo, costruendo una vasta innovativa rete di banchi locali di depositi e prestiti, associando soci minori, oltre che nella Repubblica fiorentina, anche in quella di Siena e in altre localit\u00e0 dell'Italia centrale e settentrionale (M.Luzzati 1985).\nQuesti banchi oltre a utilizzare mezzi propri (\"corpo della compagnia\") accettavano depositi remunerati e fornivano prestiti sia al pubblico indistinto, sia a medi e piccoli operatori artigianali, commerciali o agricoli, a carattere locale; finanziando per questi operatori per lo pi\u00f9 il capitale circolante, oppure effettuando credito al consumo per una variegata clientela (M. Botticini 2000).\nLa famiglia nel Rinascimento.\nLa storia dei da Pisa all'epoca del Rinascimento \u00e8 stata studiata prima da Umberto Cassuto (1910 e 1918) poi pi\u00f9 recentemente da Michele Luzzati (1985 e 1998), il quale tra l'altro ha dato notizie sulla propriet\u00e0 fondiaria e immobiliare che la famiglia da Pisa detenne per oltre un secolo nell'area delle colline pisane - la villa da Pisa - che si potrebbe anche chiamare la \"villa antica\" di Asciano Pisano - la quale gi\u00e0 era stata citata nel diario di David Reuben\u00ec, datato intorno alla met\u00e0 del primo ventennio del Cinquecento (L.Sestieri 1991); questa possessione divenne in seguito una delle propriet\u00e0 fondiarie della famiglia Cybo, duchi di Massa.\nAsseverati dalla presenza nel catasto pisano (AS Pisa,FF, n.1613, c.74v e n. 1589, c. 64; n. 1590, c.189; n. 1591, c.444 bis) i da Pisa godevano della qualifica di \"cives\" (Luzzati 1985). Vitale di Isach da Pisa \u00e8 citato in un atto del notaio ser Bernardino del Pattiere come \"nobilis vir\" (ASFirenze, N.A., P 212 (1484-85), \"ad annum\", 10 aprile 1483) (M. Luzzati 1985). \nVitale (ebraicamente Yechiel) di Isach da Pisa (m. 1490) \u00e8 il pi\u00f9 importante esponente della famiglia durante l'epoca del massimo successo mediceo avanti il Principato. Vitale intrattiene rapporti significativi con Lorenzo de' Medici e il ceto dirigente fiorentino (M.Luzzati 1985). Cecil Roth lo definisce:\nAnche suo figlio Isach, in un atto del 1492 del notaio ser Tommaso Meucci (ASFirenze N.A. n. 13898, gi\u00e0 M467, 1492, c.76 r) concernente una fornitura d'acqua per la propriet\u00e0 di Asciano Pisano \u00e8 definito \"nobilis\" (M. Luzzati 2000).\nIsach e Simone di Vitale da Pisa, tra alterne vicende, oltre che con i Medici, sono in relazione con gli Estensi, Signori di Ferrara, e con Alfonso d'Aragona, duca di Calabria, principe ereditario del Regno di Napoli, (M. Luzzati 1998).\nSimone di Vitale di Isach da Pisa nei primi anni del Cinquecento aveva aggiunto ai suoi interessi la licenza esclusiva per un banco di depositi e prestiti autorizzato dal Comune di Verona; in una lettera indirizzata dall'Imperatore Massimiliano d'Asburgo nel 1509 al suo Luogotenente a Verona, si cita il titolare del banco veronese come \" \"non inutilis fisco et camere nostre\" \" (ASVr Antico archivio del Comune, Ducali, reg.16, c. 14v.) (M. Luzzati 1985).\nAlcuni favorevoli privilegi emessi da Leone X e poi da Clemente VII tra il 1518 e il 1531 riguardano Isach da Pisa e i suoi figli; oltre ad occuparsi della rete di banche della famiglia, Daniele di Isach fa parte a Roma del seguito del Papa Clemente VII, ed \u00e8 definito come \"familiare\" del Pontefice. I privilegi sono confermati a Salomon di Isach da Pisa nel 1534 da Paolo III (S. Simonshon 1990). Nel 1524 Daniele da Pisa redige, raccogliendo il consenso della Congregazione ebraica di Roma, un nuovo statuto che da lui prende nome i \"Capitoli di Daniele da Pisa\", approvati da Clemente VII (A. Milano 1935).\nI da Pisa, ritornati nella Repubblica fiorentina, tra il 1514 e il 1527 godono del favore del \"reggimento\" filo-mediceo e riaprono le loro attivit\u00e0; la seconda cacciata dei Medici da Firenze significa per i da Pisa per la seconda volta la perdita del favore del \"reggimento\"; tuttavia gi\u00e0 dal 1496, usciti dalla Toscana, Isach e Simone e le loro famiglie avevano posto base nel Ducato di Ferrara e nello stato bolognese.\nIn Bologna Abram di Isach tra il 1509 e la sua morte nel 1555 sembra l'esponente che maggiormente ricostruisce la forza economica che era stata dell'avo Vitale di Isach. La linea di Abram dirama poi a Mantova nel 1566 e a quanto pare si estingue agli inizi del secolo XVII.\nDal 1547, Vitale Yechiel Nissim di Simone da Pisa invece \u00e8 nuovamente a Pisa, grazie al favorevole atteggiamento di Cosimo I verso le congregazioni ebraiche fino alla svolta del 1571; in Pisa egli abita fino alla seconda met\u00e0 degli anni sessanta del secolo XVI (M.Luzzati 1998); Vitale Yechiel Nissim (m. circa 1574 a Ferrara) \u00e8 stato uno studioso della Bibbia ebraica e autore di \"responsa\". Per altro apprezzato studioso \u00e8 stato anche il sopra citato cugino banchiere Abram di Isach da Pisa (m. ca 1555 a Bologna) (Jewish Encyclopedia, 1906, U. Cassuto 1910, M.Luzzati, 1998).\nIl figlio di Vitale Nissim, di nome Simone Shemuel da Pisa, ottiene il diploma di \"artium et medicinae doctor\" (professore) all'Universit\u00e0 di Pisa nel 1554, con dispensa papale (C. Fedeli 1911), qualifica molto rara per un medico ebreo, tra l'altro comportante l'appellativo di \"Dominus Magister\" ed eserciter\u00e0 la professione nello stato Estense.\nDalla caduta di Piero de' Medici - 1494 - i Duchi Estensi sono stati un costante punto di riferimento per la famiglia da Pisa; membri di essa, a partire dal 1499, si inseriscono tra le case ebraiche che, assieme a licenze di banco e mercantili ottengono rari privilegi dai Duchi di Ferrara (comprese lettere patenti con l'attribuzione della qualifica di nobili e l'iscrizione nel relativo elenco della casa Estense).\nPer tutto il secolo XVI gli Estensi tengono in considerazione la famiglia; il 22 aprile del 1561 Emanuele di Salomone di Isach da Pisa dopo aver studiato presso varie universit\u00e0 ottiene a Ferrara il raro diploma di \"artium et medicinae doctor\" (M.Luzzati 1985).\nCon l'avvento della dominazione spagnola in Italia e il mutamento dell'orientamento, di fatto, pi\u00f9 spesso \"tollerante\" della Curia vaticana (L.Poliakov 1965), inizia a mutare anche il clima per gli ebrei: la prima svolta avviene nel 1555 con la bolla Cum nimis absurdum emanata il 12 luglio 1555, quando Papa Paolo IV, il cardinale Carafa ex capo della Santa Inquisizione divenuto Pontefice, decreta norme restrittive della libert\u00e0 religiosa, della libert\u00e0 personale, nonch\u00e9 di quella economica.\nInizia, pur in modi non uniformi, l'et\u00e0 dei Ghetti e del rilancio del pregiudizio religioso anti-ebraico (A.Milano 1963).\nIntorno ai primi decenni del secolo XVII anche a Ferrara e a Mantova si arriva a creare il Ghetto, cio\u00e8 istituire norme restrittive della libert\u00e0 personale e religiosa. \nDurante il Seicento e Settecento vari rami della famiglia si estinguono, per cui rimangono solo i mi Beth El da Pisa abitanti a Ferrara; da documenti notarili ferraresi si evince il passaggio dal cognome \"da Pisa\" in \"Pisa\".\nOttocento e Novecento.\nElia Pisa (Ferrara 1753-ivi 1808), di Abramo, residente a Ferrara, \u00e8 pi\u00f9 attivo nel Ducato di Modena; ebreo a Ferrara (dove \u00e8 membro della confraternita \"Ghemilut ha chasadim\" - misericordia e morte -), a Modena tale caratteristica non viene presa in esame nei rapporti con la Corte Estense e nelle lettere patenti con le quali il benevolo Duca, grazie a particolari servigi, lo gratifica con un provvedimento nobiliare di barone, trasmissibile per primogenitura (Libro d'Oro della Nobilt\u00e0 Italiana, Collegio Araldico, Roma 2000), mentre agli altri spetta la qualifica di nobili dei baroni.\nDopo l'esperienza favorevole anche in termini economici del cosiddetto periodo francese, le linee principali della famiglia Pisa sono quelle dei discendenti di Elia, i fratelli Beniamino (1775-1833), Mois\u00e8 Aron (1781-1848) e Zaccaria (1788-1833), figli di Elia e di Giuditta Lampronti, commercianti-banchieri locali e possidenti in provincia di Rovigo, Lombardo-Veneto asburgico, dove gi\u00e0 sin dall'epoca di Giuseppe II (1782 \"Judentolleranzpatent\") erano cadute quasi tutte le restrizioni normative a carico dei sudditi israeliti.\nDai fratelli Mois\u00e8 Aron e Zaccaria Pisa si diramano significativi esponenti tra Milano (1852), Firenze (1865) e Roma (1870).\nFiglio di Zaccaria e Venturina Finzi, trasferitosi a Milano nel 1852 e acquisita la cittadinanza a fronte dello status di possidente in area di Rovigo (Lombardo-Veneto), \u00e8 il noto banchiere privato Luigi Israele Pisa (Ferrara 1813-Milano 1895); egli \u00e8 significativamente attivo, con la ditta \"Zaccaria Pisa\" (anche Z. Pisa, fondata dal padre nel 1831), sia in operazioni di sconto di effetti commerciali, anticipazioni, mutui immobiliari, sia nella sottoscrizione e collocamento dei titoli del debito pubblico del Regno - dal 1863 in avanti - e di titoli di grandi imprese.\nPoliticamente Luigi Pisa \u00e8 simpatizzante per gli ambienti risorgimentali (liberali, democratici e mazziniani); gi\u00e0 con lo Statuto del 1848 adottato poi nel Regno d'Italia (proclamato il 17 marzo 1861), Casa Savoia aveva del tutto parificato i sudditi israeliti, per altro abitanti per secoli nei territori sabaudi con una certa libert\u00e0 relativamente ai tempi. \nLa casa bancaria Zaccaria Pisa ha la veste di una ditta in \"comunione\" (associazione) di capitali, di cui sono contitolari anche Leopoldo Leone (Ferrara 1814-Milano 1872) e Giuseppe (Ferrara 1827-Milano 1904); questa firma \u00e8 tra i primi operatori (broker) alla nascente Borsa di Milano; sin dall'inizio partecipa alla sottoscrizione e collocamento al pubblico delle azioni e obbligazioni della Societ\u00e0 italiana per le strade ferrate meridionali (D. Novacco 1964) portando per molti decenni in assemblea circa un 2-3 % del capitale sociale di questa grande impresa italiana, promossa da Pietro Bastogi nel 1862; Luigi Pisa \u00e8 inoltre amico e sostenitore di Edoardo Sonzogno, editore del quotidiano milanese Il Secolo; \u00e8 poi tra i vari finanziatori del quotidiano economico-finanziario Il Sole.\nLuigi Pisa \u00e8 a lungo tra i membri del Consiglio di Reggenza della sede di Milano della Banca Nazionale nel Regno d'Italia, del Consiglio di amministrazione della Strade Ferrate Meridionali e oltre ad operare come broker in Borsa, sostiene e segue direttamente lo sviluppo di significative imprese industriali milanesi, tra cui, dagli inizi, l'azienda cotoniera fondata da Ernesto De Angeli e la Societ\u00e0 di Macinazione - Molini Certosa fondata con Achille Levi, convogliando capitali \"di rischio\" attraverso il collocamento al pubblico dei loro titoli azionari e obbligazionari.\nSviluppando la consistenza del proprio capitale, la casa bancaria Zaccaria Pisa, dei fratelli Pisa, amplia anche le possessioni fondiarie a carattere agricolo e successivamente le propriet\u00e0 immobiliari, tra cui gli uffici siti vicino a piazza della Scala (via S. Giuseppe 4, ridenominata dal 1901 via G. Verdi). \nNotevoli propriet\u00e0 fondiarie sono acquisite dai titolari della Zaccaria Pisa, una \"ditta in comunione di capitali\" in zona Pieve Emanuele e in zona Bereguardo, tra cui il castello di Bereguardo. \nCome altre case bancarie private la Zaccaria Pisa accettava conti di deposito, vincolati o finalizzati a singole operazioni, scarsi i depositi in conto corrente. Accanto ai titolari si muovevano poi in modo informale capitali di altri investitori, cugini, altri parenti e amici.\nInsieme all'attivit\u00e0 di sconto di effetti commerciali, anticipazioni e altri finanziamenti, agenti di cambio, una limitata presenza azionaria e il finanziamento di selezionate imprese industriali e le collegate operazioni sui titoli, in \"pool\" con altri operatori, \u00e8 una caratteristica dell'azione della Banca Zaccaria Pisa; questa propensione viene perseguita in tutta la sua attivit\u00e0, mentre allo stesso tempo clienti-investitori e amici ne seguivano i consigli per gli investimenti mobiliari e immobiliari. \nLa clientela si pu\u00f2 definire prevalentemente \"all'ingrosso\", cio\u00e8 imprese di rilievo, grandi e medi patrimoni privati, alcune banche medie o piccole.\nAccanto a Luigi ha operato, come contitolare nella Banca Zaccaria Pisa, il pi\u00f9 giovane fratello Giuseppe Pisa (Ferrara 1827-Milano 1904); a ventuno anni combattente con Garibaldi nel 1848, anch'egli oltre all'attivit\u00e0 di compravendita titoli per clienti, ha diretto operazioni di Borsa in favore di imprese industriali e sin dalla seconda met\u00e0 degli anni novanta (1895-6) \u00e8 stato membro del sindacato di controllo della Edison (con circa un 2-3% del capitale sociale) accanto alla casa Feltrinelli e alla Banca Commerciale Italiana, \"pool\" che ha attuato, con l'ing. Esterle, il rilancio tecnico basato sulla corrente alternata in sostituzione della obsoleta corrente continua propugnata da T.A. Edison (Storia industria elettrica in Italia 1882-1914, 1992); \u00e8 stato dal 1895 fino alla sua scomparsa, attivo Consigliere di Amministrazione della Societ\u00e0 Edison.\nGiuseppe si \u00e8 occupato del finanziamento di varie imprese industriali milanesi, seguendo direttamente, anche con piccole quote azionarie, lo sviluppo in particolare della De Angeli, della Molini Certosa, della Ferrovia Suzzara-Ferrara, della Edison, della Ricordi, della Filotecnica ing. Salmoiraghi e partecipando come Banca Zaccaria Pisa a varie operazioni di credito mobiliare insieme alla Banca Commerciale Italiana (A.Confalonieri 1974). Dopo la morte del fratello Luigi e l'uscita dalla ditta bancaria dei capitali prima di Giulio e qualche anno dopo anche di Ugo, eredi di Luigi, egli resta il principale esponente e detentore della grande maggioranza del capitale immesso nella Zaccaria Pisa, concedendo una piccola presenza di capitale al procuratore e nipote Luigi Della Torre. Senza figli, Giuseppe nomina suo erede universale il minore Luigi Giuseppe (n. nel 1890), suo nipote in quanto figlio di Ugo di Luigi, affidando l'amministrazione del patrimonio all'altro nipote Giuseppe Sullam, figlio di una sorella, e gerente della ditta bancaria, fino alla maggiore et\u00e0 di Luigi Giuseppe.\nDella linea discesa da Mois\u00e8 Aron e Rachele di Elia Sinigaglia, i loro figli maschi sono Abramo Pisa (Ferrara 1817-ivi 1900) e Elia Salomone Pisa (Ferrara 1831-Firenze 1905), cugini di Luigi e Giuseppe Pisa.\nAbramo a Ferrara \u00e8 attivo inizialmente con il fratello, proseguendo la ditta mercantile-bancaria M.A. Pisa &amp; C., poi dal 1882 con una sua ditta solo commerciale, importazione e commercio all'ingrosso di metalsiderurgici e affini e si occupa anche di compravendite e gestioni fondiarie; Abramo e Salomone nel 1858 donano un intero palazzetto alla Comunit\u00e0 ebraica di Ferrara. \nAnche i figli di Abramo, Arturo e Luigi sono imprenditori e finanzieri attivi in operazioni fondiarie; titolari di una ditta grossista in campo dei prodotti metalsiderurgici con depositi in Ferrara e Bologna; nei primi decenni del secolo XX Arturo partecipa anche a similari imprese industriali (Societ\u00e0 per azioni italiane, Notizie statistiche, ed.XIII, 1932.p.884); in Bologna fino agli anni Sessanta i discendenti di Arturo sono proprietari della Villa Spada.\nElia Salomone fonda a Firenze nel 1865 la ditta S. Pisa, casa mercantile che opera nel commercio all'ingrosso di metalsiderurgici e anche nello sconto di tratte di commercianti, che poi sono presentate per il risconto presso grandi banche, nonch\u00e9 nella compravendita di titoli mobiliari, fino al nuovo Codice di commercio del 1882. Egli \u00e8 spesso associato in singole operazioni mobiliari ai titolari della Zaccaria Pisa. Viticultore a Compiobbi, partecipa alla vita pubblica fiorentina nell'area socialista riformista (socialdemocratica). Inoltre apre in Firenze una tipografia, ancora continuata dal figlio Virgilio infine sotto il nome di Stabilimento Tipografico Pisa &amp; Lampronti. \nFiglio di una sorella di Luigi e Giuseppe, Elisa Pisa, e del possidente e imprenditore agricolo veneziano Costante Sullam, l'ing. Giuseppe Sullam (1842-1927), sar\u00e0 efficacemente e a lungo tra i gerenti della Banca Zaccaria Pisa; partecipando tra l'altro alla fondazione e amministrazione della Societ\u00e0 Quartieri Industriali Nord Milano (Societ\u00e0 italiane per azioni - Notizie statistiche 1914 ad nomen, id 1920, id 1928), mentre il fratello Benedetto \u00e8 a lungo presidente della Banca Veneta di Depositi e Conti Correnti. Dal febbraio 1904, morte di Giuseppe Pisa, l'ing. Sullam ha l'importante ruolo di amministratore della \"eredit\u00e0 Giuseppe Pisa\" in attesa che il minore Luigi Giuseppe, figlio di Ugo, possa acquisirla in proprio; appoggia il procuratore Della Torre in varie operazioni; nel 1909 approva la proposta di Della Torre di acquisire il quotidiano Il Secolo. La Z. Pisa aveva gi\u00e0 immesso capitali nella Treves editori, Milano.\nEredi di Luigi (m. 1895) sono i figli maschi Ugo e Giulio, avuti dalla consorte Vittoria Vitali, i quali tuttavia non seguono l'attivit\u00e0 della banca di famiglia: Giulio esce subito dalla ditta bancaria e Ugo pi\u00f9 tardi.\nLa diffusa \"laicizzazione\" segna anche una certa distanza di taluno delle nuove generazioni dalle forme dell'osservanza della tradizione religiosa ebraica (forme e attitudini che, peraltro, durante l'epoca dei ghetti anche per difesa si erano, per alcuni versi, complicate e irrigidite); i matrimoni \"misti\" spesso, seppure non sempre, contribuiscono all'indebolimento della trasmissione tra le generazioni. \nCos\u00ec, troviamo che dalla fine del sec. XIX mentre taluni dei Pisa mantengono l'aderenza alle congregazioni ebraiche costituite e alla loro tradizione, altri, come prima accennato, allo stesso modo di rami di altre significative famiglie ebraiche italiane, si sono identificati con un sostanziale agnosticismo, con la posizione di libero pensatore o lasciando che i figli passassero alla religione di maggioranza. Si pu\u00f2 dire che gi\u00e0 agli inizi del Novecento buona parte dei membri della famiglia erano su queste posizioni.\nUgo Pisa (Ferrara 1845- Milano 1910) laureato in giurisprudenza a Pavia, volontario con Garibaldi nella guerra del 1866, attivo con funzione di \"attach\u00e9\" diplomatico e presente anche nel Regno Unito e in Cina (1869-1874), dopo un'esperienza nella banca paterna, \u00e8 stato consigliere comunale a Milano (1889-1894 e 1895-1897), nell'area Societ\u00e0 democratica lombarda (radicali e liberali progressisti) e consigliere di amministrazione della Banca Popolare di Milano (1889-1891). Sposato con Clelia Bondi, \u00e8 stato presidente della Camera di Commercio di Milano (1893-1900), filantropo e collezionista d'arte, senatore del Regno nel 1898, particolarmente attivo nella promozione di innovativa legislazione sociale, sostenitore dell'avvio e poi del funzionamento della Societ\u00e0 Umanitaria (M.T.Sillano 2004). \u00c8 con una piccola quota tra i numerosi soci del quotidiano Il Tempo, diretto da Claudio Treves. Nei primi anni del Novecento esce dalla casa bancaria Z. Pisa ritirando i capitali ivi investiti. Tra il 1904 e la morte, avvenuta nel 1910, con funerale laico, il senatore Ugo \u00e8 sostenitore dell'Istituto di credito per le cooperative, S.A. Milano, fondato dalla Societ\u00e0 Umanitaria.\nUna via a Milano ricorda il suo nome; a suo nome nel 1913 viene costruita, dal figlio Luigi Giuseppe, la colonia Ugo Pisa, a Marina di Massa per curare bambini con problemi respiratori e il parco Ugo Pisa, donati al Comune.\nGiulio Pisa (Ferrara 1851-Milano 1905), si laurea in ingegneria, ma poi si dedica prevalentemente alla vita pubblica, come consigliere comunale nell'area Societ\u00e0 democratica lombarda (radicali e liberali progressisti), \u00e8 collezionista ed esperto d'arte, saggista e autore di teatro; sposato con Antonietta Rizzi, \u00e8 tra i curatori di una edizione della mostra che poi diventer\u00e0 la Biennale di Venezia.\nErede con il fratello Ugo della ditta bancaria Z. Pisa, poco dopo la morte del padre Luigi esce dalla \"comunione bancaria\" ritirando i suoi capitali. Filantropo, Giulio Pisa con testamento dispone un rilevante lascito all'Ospedale Maggiore di Milano; inoltre Giulio aveva gi\u00e0 donato all'omonimo comune il castello di Bereguardo (sito Comune di Bereguardo, Donazione Castello); la cittadina ha intitolato una via al benefattore.\nAssociati spesso alle operazioni mobiliari della Zaccaria Pisa sono Virgilio Pisa (Ferrara 1855-Firenze 1927), figlio di Elia Salomone e dopo la morte del padre nel 1905 proprietario della casa commerciale S. Pisa, consigliere comunale a Firenze, consocio, consigliere di amministrazione e poi presidente della Osva - Officine Sesto San Giovanni &amp; Valsecchi Abramo (Societ\u00e0 italiane per azioni - Notizie statistiche 1914 p. 473, 520, 1241; idem edizioni 1920 e 1928), e con lui il pi\u00f9 giovane fratello Umberto R. Giuseppe (Roma 1871-ivi 1954), sposato con Beatrice Roccas, anche egli imprenditore a Roma nello stesso settore con un'altra casa commerciale (Societ\u00e0 italiane per azioni-Notizie statistiche 1914, p.1241; idem edizioni seguenti). \nProcuratore nella Zaccaria Pisa negli anni Novanta del secolo XIX \u00e8 il banchiere, attivo nella vita pubblica, Luigi Della Torre (Alessandria 1861- Casciago 1937), nipote di Luigi in quanto figlio di una sua figlia premorta di nome Jenny. \nLuigi Della Torre \u00e8 gi\u00e0 socio minoritario dello zio Giuseppe (restato dopo l'uscita di Giulio e di Ugo proprietario della banca), poi morto Giuseppe, nel 1911, dopo la maggiore et\u00e0 di Luigi Giuseppe Pisa (1890-1930), si associa in una nuova snc Zaccaria Pisa con il giovane erede Pisa, erede sia di Giuseppe sia del padre senatore Ugo, proprietario della maggior parte del capitale dentro la comunione \"Zaccaria Pisa\" e dentro la nuova snc. \nSposato con Teresa Mombelli, Luigi Della Torre dal 1913 fino al 1925 \u00e8 fattivo presidente della Societ\u00e0 Umanitaria, succedendo all'avv. Luigi Majno che precedentemente affiancava come vice presidente; \u00e8 creato senatore del Regno nel 1913 per l'area democratica sociale. \nDiventa presidente e animatore dell'Istituto di credito per le cooperative, S.A. Milano - fondato nel 1904 dalla Societ\u00e0 Umanitaria - sostenendo tra l'altro le iniziative delle cooperative di lavoro, attive negli appalti pubblici e nelle bonifiche agrarie, guidate da Nullo Baldini.\nDella Torre ricopre la carica di consigliere di amministrazione di varie importanti societ\u00e0 milanesi (Societ\u00e0 italiane per azioni - Notizie statistiche 1914 ad nomen, id. 1920 id. 1928) (Storia industria elettrica in Italia 1914-1925, 1993), ed \u00e8 presidente della Treves editori, la maggiore casa editrice italiana fino al 1938, di cui la Z. Pisa \u00e8 socia minoritaria fino a poco dopo il 1930, essendo in tale veste anche tra le promotrici della Enciclopedia Italiana; Della Torre resta in amichevoli rapporti con Carlo Feltrinelli, ed \u00e8 vice presidente della Edison fino alla fine dei suoi giorni. \nCon il socio ing. Giuseppe Pontremoli, tra il 1913 e il 1925, segue con la Z. Pisa le iniziative dell'editore Enrico Bemporad; come senatore del Regno \u00e8 vicino a personaggi dell'area politica democratica e radicale (liberali progressisti).\nStimato da tempo da Bonaldo Stringher e dai vertici delle grandi banche milanesi (F. Bonelli 1971), nel 1919 \u00e8 il primo presidente dell'Associazione Bancaria Italiana (ABI), carica che riveste fino alla \"fascistizzazione\" del 1925 (tra l'altro acquisisce la sede di piazza del Ges\u00f9 e fonda la Rivista Bancaria).\nUna delle figlie di Della Torre, Michelina, sposa nel 1916 l'avv. Rinaldo Majno, che in seguito affiancher\u00e0 come braccio destro Della Torre.\nLuigi Pisa (Milano 1890-ivi 1930) divenuto maggiorenne e laureatosi, pur ricoprendo la veste di gerente, si occupa da lontano della gestione della Banca Zaccaria Pisa, di cui \u00e8 apportatore del 90% del capitale, lasciandola a Sullam e Della Torre; fa costruire a Marina di Massa, intitolata al padre, la colonia Ugo Pisa (1913) e il vicino parco Ugo Pisa; un asilo a Pieve Emanuele a nome di Giuseppe Pisa; si dedica soprattutto ai suoi interessi culturali, tra cui l'ampliamento della sua importante collezione d'arte, che raggiunge dimensioni per le quali gli occorre tutta una villa in Fiesole, la villa della Luna a San Domenico e un'altra a Roma, in zona Parioli, attuale ambasciata Svizzera.\nTra il 1922 e il 1924 l'Istituto di credito per le cooperative, S.A., Milano, subisce forti perdite, che si ripercuotono sulla Zaccaria Pisa che era il socio maggioritario e anche la principale finanziatrice interbancaria. \nPerdite rinvengono alla Zaccaria Pisa anche dalla partecipazione maggioritaria alla societ\u00e0 che edita il quotidiano Il Secolo, che tra il 1922 e il 1923 \u00e8 tra i quotidiani che subiscono i sequestri politici decretati dal nuovo governo.\nNel 1925-1926 la Banca Zaccaria Pisa snc subisce forti perdite sui finanziamenti e sulla partecipazione azionaria che affiancavano la presenza della Western Electric nella Societ\u00e0 Telefonica della Puglia, S.A. alla quale il governo, nel riassetto generale del comparto telefonico, attuato nel 1925, non rinnova la concessione.\nLa crisi di liquidit\u00e0 innescata dalla riduzione della circolazione, attuata dalla Banca d'Italia per disposizione del governo a partire dal 1927, inizia a colpire l'economia, la Borsa e le banche producendo ulteriori perdite su crediti per la Zaccaria Pisa e un fermo della tradizionale attivit\u00e0 di broker borsistico; segue la cosiddetta crisi del 1929.\nDopo la morte di Luigi Giuseppe Pisa \u00e8 decisa la messa in liquidazione della casa bancaria Zaccaria Pisa snc (fine 1930- primavera 1933). \nL'avv. Rinaldo Majno nel 1936 sar\u00e0 incaricato di liquidare definitivamente la Finanziaria Zaccaria Pisa S.A.\nAltri esponenti della famiglia ancora da segnalare sono il pittore Alberto Pisa (Ferrara 1864-Firenze 1930) figlio di Abramo e Malvina Anau, il quale ha lavorato lungamente a Londra, recentemente una via \u00e8 stata intitolata a suo nome nella citt\u00e0 natale; Bruno Pisa (Ferrara 1897- Isonzo 1917), figlio di Luigi di Abramo e Graziella Ravenna, sottotenente decorato con medaglia d'argento al V.M. e pubblicamente commemorato dall'amico Italo Balbo (A.C. Pico Cavalieri)."}
{"id": "1835454", "revid": "33751", "url": "https://it.wikipedia.org/wiki?curid=1835454", "title": "Storia del campionato europeo di calcio", "text": "La storia del campionato europeo di calcio \u00e8 iniziata nel 1960, quando il francese Henri Delaunay, all'epoca segretario della UEFA, si fece promotore di un nuovo torneo per squadre nazionali europee.\nAlla fase finale dell'edizione del 1960 presero parte solo quattro squadre. La competizione si \u00e8 successivamente evoluta fino a comprendere tutte le 55 squadre nazionali affiliate alla UEFA, che si sfidano nel torneo di qualificazione nei due anni precedenti alla fase finale.\nPrima dell'Europeo: la Coppa Internazionale.\nDal 1927 al 1960 si disput\u00f2 in sei edizioni una competizione per squadre nazionali: la Coppa Internazionale, precursore del campionato europeo di calcio. Questa era riservata a cinque o (nell'ultimo torneo) sei nazionali dell'Europa centrale e meridionale. L'ultima edizione termin\u00f2 il 6 gennaio 1960, dopodich\u00e9 la coppa fu abbandonata per lasciare spazio al primo trofeo pan-europeo per nazioni.\nIl primo campionato europeo di calcio (Francia 1960).\nIl primo campionato europeo di calcio nacque in sostituzione della Coppa Internazionale e fu promosso da Henri Delaunay, all'epoca segretario generale della UEFA.\nAlle qualificazioni per l'Europeo del 1960 parteciparono 17 squadre: l'Italia dette forfait dopo lo scotto della mancata qualificazione al . Dopo un turno preliminare in cui la Cecoslovacchia ebbe la meglio sull'Irlanda in due incontri, si form\u00f2 il tabellone degli ottavi di finale. \nDopo le sfide di andata e ritorno, si deline\u00f2 la fase finale, costituita dalle quattro semifinaliste, quali: , , e . La Francia ospit\u00f2 la prima fase finale dell'Europeo.La prima storica gara si disput\u00f2 il 6 luglio 1960 allo Stade V\u00e9lodrome di Marsiglia, arbitrata dall'italiano Cesare Jonni. L'URSS sconfisse nettamente i cecoslovacchi per tre reti a zero grazie alla doppietta di Ivanov e al gol di Ponedelnik, qualificandosi per la finale. Poche ore dopo al Parco dei Principi di Parigi si affrontarono Francia e Jugoslavia, che dettero vita all'incontro con pi\u00f9 gol segnati durante un campionato europeo: 9 segnature, per il 5-4 finale che premi\u00f2 la selezione in trasferta.\nLa finalissima si tenne nella capitale francese quattro giorni pi\u00f9 tardi: i sovietici ebbero la meglio sui balcanici per 2-1 dopo i tempi supplementari, laureandosi primi campioni d'Europa.\nPeriodo 1964-1976.\nSpagna 1964.\nLe squadre ai blocchi di partenza passarono da 17 a 29. In seguito alle qualificazioni di Spagna, Ungheria, Danimarca e ai detentori dell'Unione Sovietica (che dovettero passare i turni eliminatori), la UEFA decise di far ospitare la seconda edizione della manifestazione al paese iberico.\nI padroni di casa spagnoli vinsero la coppa alla loro prima finale in un torneo internazionale.\nItalia 1968.\nL'edizione del 1968, che la UEFA fece organizzare all'Italia, fu vinta dagli \"Azzurri\" alla loro prima partecipazione. La manifestazione cambi\u00f2 nome da \"Coppa d'Europa delle nazioni\" (in francese \"Coupe d'Europe des nations\", in inglese \"European Nations' Cup\") a \"Campionato europeo di calcio\" (in francese \"Championnat d'Europe des nations\", in inglese \"European Football Championship\").\nLa semifinale tra e , tenutasi al San Paolo di Napoli, termin\u00f2 con il risultato di 0-0 dopo 120 minuti. \nCos\u00ec l'arbitro Kurt Tschenscher chiam\u00f2 i capitani delle due squadre negli spogliatoi per operare il sorteggio con la monetina, visto che all'epoca non erano previsti i tiri di rigore. La nazionale di casa ebbe la meglio e si qualific\u00f2 all'atto finale. Italia - si disput\u00f2 all'Olimpico di Roma l'8 giugno 1968 e fin\u00ec 1-1 dopo i supplementari. Fu necessario il replay due giorni dopo, quando gli italiani batterono gli slavi per 2-0: il trofeo venne conquistato trent'anni dopo l'ultimo alloro internazionale, ossia il .\nBelgio 1972.\nIn Belgio nel 1972 a trionfare fu la Germania Ovest, grazie alle vittorie per 2-1 contro i padroni di casa in semifinale e per 3-0 contro l'URSS in finale.\nJugoslavia 1976.\nLa Jugoslavia fu scelta per ospitare l'Europeo successivo, ma la squadra di casa perse tutte e due le partite. La batt\u00e9 la Germania Ovest in finale dopo i calci di rigore e alz\u00f2 un trofeo continentale per la prima volta dopo la Coppa Internazionale 1955-1960. L'ultimo tiro dagli undici metri divenne celebre: Panenka lo trasform\u00f2 tramite un \"cucchiaio\" (nel mondo anglosassone conosciuto proprio come \"Panenka penalty kick\"), ovvero scelse di calciare un pallonetto che ingann\u00f2 il portiere avversario. Era la prima volta che avveniva in campo internazionale.\nPeriodo 1980-1992.\nItalia 1980.\nIl campionato europeo del 1980 fu il primo torneo dove la nazione ospitante veniva scelta per votazione a seguito di una candidatura e la propria selezione aveva diritto di partecipare senza passare per le qualificazioni. Fu scelta l'Italia, alla seconda organizzazione; la fase finale pass\u00f2 da quattro squadre a otto.\nLa vittoria and\u00f2 ai tedeschi occidentali che batterono per 2-1 il nella finalissima.\nFrancia 1984.\nL'edizione 1984 si disput\u00f2 in Francia, con i transalpini che sollevarono la coppa.\nIn finale i \"bleus\" ebbero la meglio sulla , aggiudicandosi il primo alloro internazionale della loro storia. Platini fu l'assoluto trascinatore della sua nazionale: con 9 reti nel torneo stabil\u00ec un primato ancora imbattuto.\nGermania Ovest 1988.\nLa rassegna nel 1988 si svolse in Germania Ovest ed a trionfare furono i , al primo titolo internazionale della storia del calcio olandese.\nSvezia 1992.\nL'edizione svedese del 1992 si rivel\u00f2 tra le meno prevedibili. Vinse la , ripescata al termine delle qualificazioni che l'avevano vista eliminata: infatti nel suo raggruppamento si era classificata prima la , esclusa tuttavia alla vigilia a causa del conflitto nei Balcani. La nazionale scandinava conquist\u00f2 inaspettatamente il campionato europeo, realizzando uno degli exploit pi\u00f9 sorprendenti della storia del calcio.\nPeriodo 1996-2012.\nInghilterra 1996.\nNel 1996 l'Europeo si svolse in Inghilterra e vide l'allargamento del numero delle partecipanti da otto a sedici. \nIn finale la , che tentava di risultare vincitrice dopo la separazione dalla Slovacchia, dovette arrendersi alla . I tedeschi conquistarono il primo trofeo dalla riunificazione, grazie al primo golden goal della storia in un incontro fra nazionali maggiori, messo a segno nei supplementari da Bierhoff.\nBelgio e Paesi Bassi 2000.\nGli Europei di calcio del 2000 rappresentarono la prima edizione organizzata congiuntamente da due paesi: Belgio e Paesi Bassi. \nLa semifinale tra i padroni di casa dei e l' divenne celebre per i cinque rigori sbagliati dagli olandesi sui sei calciati (il portiere azzurro Toldo fece la differenza) e per il \"cucchiaio\" di Totti (rigore tirato con un morbido pallonetto come Panenka nel 1976).\nLa finale si gioc\u00f2 il 2 luglio a Rotterdam e ad alzare il trofeo fu la , vittoriosa nei confronti degli italiani al golden goal.\nPortogallo 2004.\nPer il 2004 come paese organizzatore della massima competizione europea per nazionali fu scelto il Portogallo.\nLa finale si gioc\u00f2 a Lisbona tra i padroni di casa lusitani e la stupefacente di Rehhagel: gli ellenici, ai blocchi di partenza senza velleit\u00e0 di vittoria, raggiunsero inaspettatamente l'atto finale da sfavoriti. Vincendo per 1-0 segnarono una delle imprese sportive meno pronosticabili di sempre e alzarono il primo trofeo prestigioso della propria storia.\nAustria e Svizzera 2008.\nAustria e Svizzera si aggiudicarono l'organizzazione del campionato europeo 2008. \nNella finale di Vienna la ebbe la meglio sulla per 1-0, centrando il primo alloro continentale dopo 44 anni: iniziava l'epoca d'oro delle \"Furie rosse\".\nPolonia e Ucraina 2012.\nL'edizione del 2012 si svolse in Polonia e Ucraina.\nNella finalissima di Kiev la sconfisse l' con un secco 4-0, risultato con il pi\u00f9 ampio scarto di reti nell'atto conclusivo di un campionato d'Europa. Gli iberici sollevarono cos\u00ec la terza coppa continentale, seconda consecutiva (record), inanellando una storica tripletta: due Europei intervallati dal .\nPeriodo attuale (dal 2016).\nFrancia 2016.\nA partire dal 2016 (quindicesima edizione) viene introdotto il formato che prevede la partecipazione di 24 squadre alla fase finale degli Europei.\nLa manifestazione francese \u2014 per la terza occasione il trofeo continentale si disputava nel Paese transalpino \u2014 vide arrivare in finale la padrona di casa e il . I lusitani vinsero per 1-0 dopo i tempi supplementari; si trattava del loro primo titolo internazionale.\nEuropa 2020.\nIn occasione del 60\u00ba anniversario dalla nascita del torneo, la UEFA decise che l'edizione del 2020 non si sarebbe svolta in una singola nazione o due nazioni, bens\u00ec in undici distinte citt\u00e0 europee, creando cos\u00ec un'edizione itinerante senza squadre qualificate d'ufficio come di consueto. Difatti la manifestazione, inaugurata allo stadio Olimpico di Roma, si concluse allo stadio londinese di Wembley.\nOriginariamente previsto dal 12 giugno al 12 luglio 2020, fu procrastinato all'anno successivo a causa della pandemia di COVID-19: per la prima volta un europeo si svolse in un anno dispari e per la prima volta in un anno non bisestile.\nAd aggiudicarsi il campionato d'Europa 2020 fu l', che, giunta in finale per la seconda volta nelle ultime tre edizioni, sconfisse l' per 3-2 ai tiri di rigore (1-1 dopo i tempi supplementari) nell'atto conclusivo del torneo, giocato a Wembley. Per gli \"Azzurri\" fu il secondo trionfo continentale, giunto a cinquantatr\u00e9 anni di distanza dall'ultimo successo nella competizione."}
{"id": "1835456", "revid": "149726", "url": "https://it.wikipedia.org/wiki?curid=1835456", "title": "Ecfanto di Siracusa", "text": " \nBiografia.\nVissuto intorno nel IV secolo a.C., fu discepolo del concittadino pitagorico Iceta di Siracusa, ma si rifece anche alle teorie di Democrito e Anassagora. Ecfanto fu tra i primi a riconoscere la rotazione della terra intorno al suo asse da occidente verso oriente. L'Universo di Ecfanto \u00e8 costituito dall'unione di corpi invisibili separati dal vuoto, degli atomi o corpuscoli che hanno forma, grandezza e potenza e il loro movimento \u00e8 dovuto ad una forza derivata dalla mente e dall'anima.\nSotto il suo nome ci sono giunti quattro ampi frammenti conservatici da Giovanni Stobeo da uno scritto \"Sulla regalit\u00e0\".\nInfluenza.\nLa visione di Ecfanto influenzer\u00e0 parecchio il pensiero di Giordano Bruno."}
{"id": "1835459", "revid": "1543377", "url": "https://it.wikipedia.org/wiki?curid=1835459", "title": "World Series of Poker 2000", "text": "Le World Series of Poker 2000 furono la trentunesima edizione della manifestazione. Si tennero dal 22 aprile al 22 maggio presso il casin\u00f2 Binion's Horseshoe di Las Vegas.\nIl vincitore del Main Event fu Chris Ferguson.\nMain Event.\nI partecipanti al Main Event furono 512. Ciascuno di essi pag\u00f2 un buy-in di 10.000 dollari."}
{"id": "1835469", "revid": "599013", "url": "https://it.wikipedia.org/wiki?curid=1835469", "title": "Julieta Cantaluppi", "text": "La sua societ\u00e0 \u00e8 stata la S.G. Fabriano.\nCarriera.\nGinnasta.\nFiglia dell'atleta bulgara Kristina Ghiurova, campionessa del mondo alla fune di Londra 1979, che \u00e8 stata anche la sua allenatrice, la Cantaluppi inizia la sua attivit\u00e0 agonistica nel 1992, ed entra a far parte del Team Italia nel 1998.\nLa Cantaluppi \u00e8 l'unica ginnasta ad aver vinto sette volte i campionati assoluti italiani (2005, 2007, 2008, 2009, 2010, 2011 e 2012); ha ottenuto una medaglia d'oro ai Giochi del Mediterraneo del 2009.\nNel 2004 ottiene l'11\u00ba posto della classifica a squadre agli Europei di Kiev. Nel 2005 il 4\u00ba posto ai Giochi del Mediterraneo di Almeria, il 14\u00ba posto ed il 9\u00ba posto nella classifica a squadre agli Europei di Mosca . Nel 2008 l'8\u00ba posto, nella specialit\u00e0 clavette, nella Coppa del Mondo a Corbeil-Essonnes, e il 15\u00ba posto agli Europei di Torino.\nNel 2009 vince la medaglia d'oro ai XVI Giochi del Mediterraneo a Pescara, ed ottiene il 13\u00ba posto ai Mondiali di Mie. Nel 2010 raggiunge il 13\u00ba posto agli Europei di Brema. Nel settembre 2011 conquista il pass che le consente di gareggiare alle Olimpiadi di Londra 2012.\nSi ritira dall'attivit\u00e0 agonistica al termine della stagione 2013, terminata con la conquista del terzo posto nel campionato italiano a squadre, a 28 anni.\nAllenatrice.\nRitiratasi dall'attivit\u00e0 agonistica Julieta prosegue nella ginnastica ritmica in veste di allenatrice presso la S.G. Fabriano.\nNel 2013, 2015 e 2017 \u00e8 responsabile, insieme alla madre Kristina Ghiurova, delle Squadre Nazionali Juniores che partecipano a Tornei Internazionali e Campionati Europei. Nel 2017 la squadra junior alle 10 clavette conquista uno storica medaglia d'argento ai Campionati Europei di Budapest.\nJulieta \u00e8 ed \u00e8 stata allenatrice di alcune ginnaste individualiste del Team Italia tra cui:"}
{"id": "1835470", "revid": "1451528", "url": "https://it.wikipedia.org/wiki?curid=1835470", "title": "Mitra (arma)", "text": "Il termine mitra, nell'accezione comune, designa un'arma da fuoco automatica individuale portatile, camerata per cartucce da pistola.\nDefinizione.\n\"Mitra\" \u00e8 un termine coniato in Italia negli anni trenta del ventesimo secolo: partendo dalla definizione di arma automatica, se ne deduce che si tratta di un'arma che consente a chi la imbraccia di sparare una sequenza di proiettili in rapidissima successione, mantenendo una semplice pressione del dito sul grilletto e di interromperne il fuoco sollevando il dito stesso: spesso \u00e8 possibile, in alternativa, sparare anche in modalit\u00e0 semiautomatica, cio\u00e8 a colpo singolo. Ad ogni colpo, chi spara deve sollevare il dito dal grilletto e ripremerlo per sparare il colpo successivo, senza dover per\u00f2 prima riarmare il percussore.\nSi tratta comunque di un termine non tecnico, al quale non corrisponde una specifica arma, ma un insieme di armi aventi le caratteristiche indicate. Etimologicamente il nome \u00e8 l'abbreviazione di mitragliatrice, e da questa deriva la rapidit\u00e0 di fuoco, unendogli per\u00f2 la portabilit\u00e0 di un'arma da fuoco individuale come la pistola, il moschetto o la carabina: a volte il termine \u00e8 impropriamente usato per identificare armi quali i fucili mitragliatori.\nEsempi di mitra.\nFu molto usato nella seconda guerra mondiale.\nTra le armi convenzionalmente note in italiano come mitra, ci fu il Beretta MAB 38, la cui denominazione ufficiale era per\u00f2 \"Moschetto Automatico Beretta\", da cui la sigla. Un'altra arma celebre e definita in italiano mitra, fu l'americano Thompson, famoso per le sue frequenti apparizioni nei film di \"gangster\" della Chicago anni trenta, ma in realt\u00e0 utilizzato diffusamente anche dalle truppe statunitensi nel corso della guerra mondiale, seppure con caricatore lineare. In inglese il Thompson viene definito \"submachine gun\". I tedeschi usarono l'MP 40, i britannici lo Sten.\nConfronti con altri tipi di armi automatiche.\nI mitra possono spesso venire confusi con armi definite in linguaggio tecnico pistola mitragliatrice, fucile mitragliatore o fucile d'assalto; in realt\u00e0 la pistola mitragliatrice differisce dal mitra prevalentemente per la possibilit\u00e0 di utilizzo efficace con una mano: nell'accezione comune, invece, il termine mitra si riferisce solitamente pi\u00f9 ad un'arma da fuoco da imbracciare, cio\u00e8 da sostenere durante lo sparo con entrambe le mani.\nA causa dell'etimologia del nome, il mitra viene anche scambiato con il fucile mitragliatore, ma le due armi si differenziano per il fatto che mentre nel mitra si usano solo cartucce da pistola (ad esempio le 9 mm Parabellum), nel fucile mitragliatore si usa munizionamento da fucile. La potenza di queste cartucce fa s\u00ec che l'arma destinata a spararle debba essere pi\u00f9 pesante per meglio attutire il rinculo. Un esempio di fucile mitragliatore coevo dei mitra \u00e8 stato il BREN.\nL'evoluzione moderna.\nEssendo i fucili mitragliatori eccessivamente pesanti per utilizzarli senza appoggio, nel secondo dopoguerra furono sviluppate cartucce da fucile pi\u00f9 leggere, da poter essere utilizzate in armi individuali in grado di sparare sia in modo automatico che semiautomatico.\nTipica cartuccia di questo tipo \u00e8 la 7,62 \u00d7 39 mm russa, che alimenta il fucile di assalto AK-47 Kalashnikov. Questo tipo di armi \u00e8 stato denominato fucile d'assalto e ha soppiantato nell'utilizzo i mitra nelle forze armate. \nModernamente, per armi automatiche pi\u00f9 leggere dei fucili d'assalto, si preferisce utilizzare il termine pistola mitragliatrice o l'inglese \"submachine gun\".\nSono utilizzati preferibilmente dalle forze di polizia, con modelli come il collaudato Beretta M12."}
{"id": "1835478", "revid": "287204", "url": "https://it.wikipedia.org/wiki?curid=1835478", "title": "Giovanni Giorgio di Sassonia-Weissenfels", "text": "Biografia.\nGiovanni Giorgio era il terzo figlio del Duca Giovanni Adolfo I di Sassonia-Weissenfels e di sua moglie Giovanna Maddalena, figlia del Duca Federico Guglielmo II di Sassonia-Altenburg.\nDal momento che i suoi due fratelli maggiori erano morti ancora infanti, Giovanni Giorgio succedette al padre al trono ducale alla di lui morte nel 1697. Dal momento che per\u00f2 non aveva ancora raggiunto la maggiore et\u00e0, venne posto sotto la tutela del Principe Elettore Federico Augusto I di Sassonia. Interessatosi di religione, nel 1700 fece pubblicare a suo nome il \"Corpus Evangelicus\", che riassumeva i caratteri da adottarsi per la chiesa evangelica come religione di Stato.\nGiovanni Giorgio si preoccup\u00f2 subito di far prosperare il proprio paese, investendo in particolare nelle operazioni economiche e favorendo il commercio e costruendo un piccolo porto sulle rive del fiume Saale dove fece anche costruire una piccola flotta non solo per diletto personale e della propria famiglia, ma anche per migliorare le difese e i commerci della citt\u00e0. Con questi intenti, Giovanni Giorgio si fece promotore dello sviluppo delle arti e delle scienze entro i confini del proprio stato. Sotto la sua reggenza la citt\u00e0 di Weissenfels conobbe un tale sviluppo che arriv\u00f2 a competere in cultura ed economia con Dresda, la capitale dell'Elettorato di Sassonia. Malgrado le proprie buone intenzioni, tutto ci\u00f2 non fece che aumentare i gi\u00e0 gravosi debiti che assillavano la sua casata, debiti che fortunatamente vennero risolti dai suoi successori.\nMalgrado la propria influenza, la situazione europea degener\u00f2 anche entro i confini del Sassonia-Weissenfels, che venne occupato dalle truppe svedesi dal 1706 al 1707.\nCome il padre e prima ancora il nonno, Giovanni Giorgio venne accolto nella Societ\u00e0 dei Carpofori il 24 giugno 1704, per poi morire improvvisamente dopo pochi anni, il 16 marzo 1712 a 34 anni e venne sepolto nella chiesa degli agostiniani del castello di Weissenfels.\nDal momento che il suo unico figlio maschio non sopravvisse all'anno di et\u00e0, alla morte di Giovanni Giorgio gli succedette al trono il fratello Cristiano.\nMatrimonio e figli.\nGiovanni Giorgio, il 7 gennaio 1698 a Jena si spos\u00f2 con Federica Elisabetta di Sassonia-Eisenach, figlia del Duca Giovanni Giorgio I di Sassonia-Eisenach e di Giovannetta di Sayn-Wittgenstein.\nLa coppia ebbe i seguenti eredi:"}
{"id": "1835481", "revid": "2015336", "url": "https://it.wikipedia.org/wiki?curid=1835481", "title": "Statua di personaggio romano da Delos", "text": "La statua di personaggio romano, alta 2,25 metri, proveniente da Delos e conservata al Museo archeologico nazionale di Atene \u00e8 un'importante opera della statuaria romana, tra i prototipi delle statue cosiddette \"achillee\" (termine usato da Plinio), dove un ritratto realistico di un personaggio era posto su un corpo nudo in atteggiamento eroico. \u00c8 databile agli ultimi decenni del II secolo a.C., prima della perdita di importanza di Delos in seguito alle guerre mitridatiche e confrontabile con l'Ofellio Fero.\nStoria e descrizione.\nLa statua proviene dal porto franco di Delos, nelle Cicladi, uno dei luoghi di incontro tra mercanti orientali e \"negotiatores\" italici. Il corpo si rif\u00e0 alle raffigurazioni classiche di eroi, atleti o divinit\u00e0, dalla postura morbida derivato dai modi di Prassitele. La testa invece ha un carattere marcatamente ritrattistico, in contrasto con l'aura idealizzata del corpo, con la mascella quadrata e il doppio mento, il cranio calvo, le orecchie sporgenti.\nInteressante \u00e8 l'esempio di opere d'arte per una committenza di ceto intermedio, per il quale l'artista, a differenza delle classi aristocratiche romane, realizz\u00f2 una sorta di sintesi sbrigativa tra le esigenze ritrattistiche e il retaggio scultoreo classico, in una sorta di imitazione dei modelli privi delle valenze psicologiche dell'arte greca.\nA partire da queste esperienze, con il ritorno dei \"negotiatores\" in patria a Roma, nacque in seguito il tipico ritratto \"repubblicano\" romano, espressione delle nuove classi aristocratiche \"del danaro\" a cui dovr\u00e0 la sua fortuna Ottaviano Augusto."}
{"id": "1835486", "revid": "767487", "url": "https://it.wikipedia.org/wiki?curid=1835486", "title": "Mamoutou Diarra", "text": ""}
{"id": "1835492", "revid": "124808", "url": "https://it.wikipedia.org/wiki?curid=1835492", "title": "American Pie 3", "text": ""}
{"id": "1835498", "revid": "767487", "url": "https://it.wikipedia.org/wiki?curid=1835498", "title": "J\u00e9r\u00f4me Schmitt", "text": ""}
{"id": "1835501", "revid": "287204", "url": "https://it.wikipedia.org/wiki?curid=1835501", "title": "Jerome Schmitt", "text": ""}
{"id": "1835502", "revid": "16917284", "url": "https://it.wikipedia.org/wiki?curid=1835502", "title": "Minos Kyriakou", "text": ""}
{"id": "1835503", "revid": "729019", "url": "https://it.wikipedia.org/wiki?curid=1835503", "title": "Parco della Cittadella", "text": "Il parco della Cittadella (in catalano \"parc de la Ciutadella\", pronuncia ]) \u00e8 stato per molti anni il solo parco della citt\u00e0 di Barcellona. Prende il suo nome dal fatto che fu costruito sugli antichi terreni della fortezza cittadina (\"La Ciutadella\"), a immagine e somiglianza dei giardini del Lussemburgo di Parigi.\nSi trova nel distretto della Citt\u00e0 Vecchia, nel triangolo compreso tra la Estaci\u00f3 de Fran\u00e7a, l'Arco di Trionfo e la Villa Ol\u00edmpica. Dispone di dieci accessi e ha un'estensione di 17,42 ettari, senza contare lo zoo di Barcellona.\nNel parco si trova l'antico Arsenale della Cittadella, sede attuale del Parlamento della Catalogna.\nL'Esposizione universale del 1888.\nL'Esposizione universale del 1888 d\u00e0 al sindaco Francesc Rius i Taulet l'opportunit\u00e0 di aprire Barcellona al mondo internazionale, e per questa occasione incarica la costruzione del parco a Josep Fontser\u00e8 i Mestre, nei terreni scombri della cittadella demolita.\nAntoni Gaud\u00ed aiuta Fontser\u00e8 nella costruzione della fontana della cascata. La fontana verr\u00e0 finita con il gruppo scultoreo in ferro battuto \"La quadriga de l'Aurora\", di Rossend Nobas i Ballb\u00e9.\nLlu\u00eds Dom\u00e8nech i Montaner fu l'architetto del Castell dels Tres Dragons inaugurato per questa esposizione come ristorante. Successivamente coprir\u00e0 diverse funzioni, incluso come sede del Museo di zoologia fino al 2011, ed da allora sede del Laboratori Natura, dipartimento del Museo di scienze naturali di Barcellona).\nAtri edifici costruiti nel parco sono il Museo di geologia Martorell progettato da Antoni Rovira i Trias, l'Umbracle con la funzione di ombracolo progettato da Josep Fontser\u00e8 i Mestre e finito da Josep Amarg\u00f3s i Samaranch e la \"Galeria de les M\u00e0quines\", oggi occupata come struttura per lo zoo."}
{"id": "1835511", "revid": "1305772", "url": "https://it.wikipedia.org/wiki?curid=1835511", "title": "Anatra zoppa", "text": "L'espressione \"anatra zoppa\" \u00e8 un idiomatismo, che traduce l'originale \"lame duck\" della lingua inglese. \u00c8 diffusa quasi esclusivamente nel gergo giornalistico e politico.\nSignificato.\nViene definito \"anatra zoppa\" negli Stati Uniti un politico che, malgrado occupi ancora una carica istituzionale elettiva, non sia ritenuto del tutto in grado di esercitare il relativo potere politico, per motivi istituzionali:\nNegli Stati Uniti e in Australia l'epiteto \"lame duck\" viene adoperato in diverse situazioni. Nel lessico giornalistico italiano l'espressione corrispondente viene di solito riferita esclusivamente al Presidente degli Stati Uniti che sia privo di una maggioranza al Congresso, anche se il suo significato originale \u00e8 riferito al periodo di tempo che intercorre fra l'elezione presidenziale (a novembre) e l'effettivo insediamento presidenziale (nel gennaio successivo). Per estensione, pu\u00f2 essere utilizzata anche per designare un politico che a dispetto del ruolo stia perdendo il suo effettivo potere.\nOrigine.\nL'uso figurato dell'espressione \"lame duck\" \u00e8 attestato gi\u00e0 nel Settecento presso la Borsa di Londra: era il soprannome infamante riservato ai broker che non riuscivano a pagare i propri debiti. L'espressione \u00e8 attestata per la prima volta in una lettera di Horace Walpole all'amico Horatio Mann.\nIl termine sarebbe stato utilizzato per la prima volta in politica contro il Presidente degli Stati Uniti James Buchanan, per stigmatizzare la mancanza d'iniziativa con la quale egli assistette all'aggravarsi della crisi che sarebbe sfociata nella Guerra di secessione americana.\nIn Italia.\nIn Italia il termine \"Anatra zoppa\" \u00e8 usato anche per indicare quei rari casi in cui un sindaco, pur eletto a maggioranza, si trova a \"convivere\" con un consiglio comunale la cui maggioranza \u00e8 rappresentata da liste che avevano sostenuto un diverso candidato a sindaco. \nSeppur raro, l'evento si \u00e8 verificato in alcuni comuni italiani, come ad esempio Acquaviva delle Fonti, Casalnuovo di Napoli, Bolzano, Isernia, Nocera Inferiore, Torremaggiore, Marigliano e pi\u00f9 recentemente a Lecce, Avezzano, Maddaloni e Noci. Nel comune di Battipaglia (SA) tale situazione \u00e8 scaturita dalle elezioni comunali del 2007 e si \u00e8 ripetuta alle successive amministrative del 2009. In quasi tutti i casi le amministrazioni hanno avuto durata molto breve tranne a Noci dove \u00e8 durata 5 anni e poi nel 2018 ha riconfermato il sindaco Domenico Nisi. Nel caso del primo comune anzi detto, i consiglieri della coalizione che al primo turno aveva ottenuto la maggioranza assoluta dei voti si dimisero subito dopo il loro insediamento in consiglio comunale.\nQuesta situazione, con l'attuale legge elettorale per i comuni, pu\u00f2 verificarsi nel caso in cui un gruppo di liste collegate al primo turno ottenga almeno il 50% +1 dei voti validi, mentre la maggioranza dei voti per il candidato a sindaco vada ad un sindaco sostenuto da un altro gruppo di liste. In questo caso, non scatta il \"premio di maggioranza\" a favore delle liste che sostengono il candidato sindaco effettivamente eletto. Il premio di maggioranza non scatta nemmeno nel caso di sindaco eletto al primo turno, se le liste che lo appoggiano non raggiungono il 40% dei voti. L'esatta interpretazione della legge \u00e8 ancora oggetto di dibattito giurisprudenziale con esiti spesso contrastanti."}
{"id": "1835512", "revid": "300067", "url": "https://it.wikipedia.org/wiki?curid=1835512", "title": "Draft NBA 1984", "text": "Il Draft NBA 1984 si \u00e8 svolto il 19 giugno 1984 al Madison Square Garden di New York.\nQuesta edizione viene generalmente considerata la pi\u00f9 ricca di talento nella storia della NBA: vi furono infatti scelti ben sette futuri All-Star e ben quattro di loro compaiono nella lista dei 50 migliori giocatori del cinquantenario della NBA, vale a dire Michael Jordan, Charles Barkley, Hakeem Olajuwon e John Stockton.\nQuesta edizione \u00e8 stata inoltre l'ultima prima dell'introduzione della Draft Lottery."}
{"id": "1835513", "revid": "34760", "url": "https://it.wikipedia.org/wiki?curid=1835513", "title": "Telugu", "text": ""}
{"id": "1835518", "revid": "287204", "url": "https://it.wikipedia.org/wiki?curid=1835518", "title": "Unione Calcio AlbinoLeffe 2008-2009", "text": "Questa voce raccoglie le informazioni riguardanti l'Unione Calcio AlbinoLeffe nelle competizioni ufficiali della stagione 2008-2009.\nMaglie e sponsor.\nLo sponsor tecnico per la stagione 2008-2009 \u00e8 Acerbis, mentre lo sponsor ufficiale \u00e8 UBI Banca Popolare di Bergamo per le partite casalinghe, UBI Assicurazioni per le trasferte. Secondo sponsor maglia della compagine seriana \u00e8 Studio Casa, gruppo agenzie immobiliari.\nSociet\u00e0.\nArea direttiva\nArea organizzativa\nArea tecnica\nArea sanitaria\nStatistiche.\n\"Statistiche aggiornate al 24 agosto 2009\"\nGiovanili.\nOrganigramma societario.\nArea direttiva"}
{"id": "1835520", "revid": "129019", "url": "https://it.wikipedia.org/wiki?curid=1835520", "title": "Parc de la Ciutadella", "text": ""}
{"id": "1835522", "revid": "262457", "url": "https://it.wikipedia.org/wiki?curid=1835522", "title": "San\u0101tanadharma", "text": ""}
{"id": "1835523", "revid": "287204", "url": "https://it.wikipedia.org/wiki?curid=1835523", "title": "Specie di Araneidae (G-M)", "text": "Di seguito sono descritte tutte le specie della famiglia di ragni Araneidae, i cui generi cominciano dalla lettera G alla lettera M, note al 30 dicembre 2007.\nGasteracantha.\n\"Gasteracantha\" \nGastroxya.\n\"Gastroxya\" Benoit, 1962\nGea.\n\"Gea\" C. L. Koch, 1843\nGibbaranea.\n\"Gibbaranea\" \nGlyptogona.\n\"Glyptogona\" Simon, 1884\nHeterognatha.\n\"Heterognatha\" Nicolet, 1849\nHeurodes.\n\"Heurodes\" \nHingstepeira.\n\"Hingstepeira\" Levi, 1995\nHomalopoltys.\n\"Homalopoltys\" \nHypognatha.\n\"Hypognatha\" Gu\u00e9rin, 1839\nHypsacantha.\n\"Hypsacantha\" (Dahl, 1914)\nHypsosinga.\n\"Hypsosinga\" Ausserer, 1871\nIdeocaira.\n\"Ideocaira\" Simon, 1903\nIsoxya.\n\"Isoxya\" Simon, 1885\nKaira.\n\"Kaira\" O. P.-Cambridge, 1889\nKapogea.\n\"Kapogea\" Levi, 1997\nKilima.\n\"Kilima\" Grasshoff, 1970\nLarinia.\n\"Larinia\" Simon, 1874\nLariniaria.\n\"Lariniaria\" Grasshoff, 1970\nLarinioides.\n\"Larinioides\" Caporiacco, 1934\nLeviellus.\n\"Leviellus\" Wunderlich, 2004\nLewisepeira.\n\"Lewisepeira\" \nLipocrea.\n\"Lipocrea\" Thorell, 1878\nMacracantha.\n\"Macracantha\" Simon, 1864\nMadacantha.\n\"Madacantha\" Emerit, 1970\nMadrepeira.\n\"Madrepeira\" \nMahembea.\n\"Mahembea\" Grasshoff, 1970\nMangora.\n\"Mangora\" O. P.-Cambridge, 1889\nManogea.\n\"Manogea\" Levi, 1997\nMastophora.\n\"Mastophora\" Holmberg, 1876\nMecynogea.\n\"Mecynogea\" Simon, 1903\nMegaraneus.\n\"Megaraneus\" Lawrence, 1968\nMelychiopharis.\n\"Melychiopharis\" Simon, 1895\nMetazygia.\n\"Metazygia\" \nMetepeira.\n\"Metepeira\" \nMicrathena.\n\"Micrathena\" Sundevall, 1833\nMicrepeira.\n\"Micrepeira\" Schenkel, 1953\nMicropoltys.\n\"Micropoltys\" Kulczy\u0144ski, 1911\nMilonia.\n\"Milonia\" \nMolinaranea.\n\"Molinaranea\" "}
{"id": "1835524", "revid": "116522", "url": "https://it.wikipedia.org/wiki?curid=1835524", "title": "Ohio State University", "text": ""}
{"id": "1835525", "revid": "284225", "url": "https://it.wikipedia.org/wiki?curid=1835525", "title": "Materiale antiferromagnetico", "text": ""}
{"id": "1835526", "revid": "438678", "url": "https://it.wikipedia.org/wiki?curid=1835526", "title": "Quattro figlie", "text": "\"Quattro figlie (Four Daughters)\" \u00e8 un film del 1938 diretto da Michael Curtiz e interpretato, nei ruoli femminili, dalle sorelle Lane (Priscilla, Rosemary e Lola) affiancate da Gale Page.\nTrama.\nThea, Emma, Kay e Ann sono le quattro figlie, ormai grandi, del professor Adam Lemp, il decano della Briarwood Music Foundation. Vivono con il padre e la zia nella grande casa di famiglia: dal padre hanno ereditato il grande amore per la musica, ma tra di loro sono molto differenti. Thea non d\u00e0 importanza all'amore e progetta di fare un buon matrimonio con il ricco Ben Crowley, che le garantir\u00e0 sicurezza e denaro. Emma \u00e8 amata dal timido Ernst mentre la pi\u00f9 giovane, Ann, appena diciottenne, si impegna con la sorella a non sposarsi e a vivere sempre con lei. L'unica che si dedica veramente alla musica, studiando canto, \u00e8 Kay.\nLa vita delle quattro ragazze viene messa sottosopra quando in citt\u00e0 arriva il bel Felix Deitz, un giovane compositore che partecipa a un concorso di musica e che viene invitato a casa da Lemp. La sua venuta provoca agitazioni in famiglia, con tutte e quattro le giovani Lemp che si innamorano di lui mentre un altro giovane che frequenta la casa, Mickey, un pianista che assiste Felix, provoca nelle ragazze un certo disagio e ripulsa, a causa del suo essere introverso e difficile. Le sole che colgono in lui la sua vera natura, quella di un carattere estremamente sensibile, sono Ann e la zia Etta.\nQuando, durante una gita, Felix e Ann annunciano il loro fidanzamento spiazzando tutti con quella notizia, Mickey, che ama la ragazza, ne ha il cuore infranto. Kay reagisce dichiarando che \u00e8 in partenza per Filadelfia, dove proseguir\u00e0 i suoi studi; Thea, invece, annuncia il suo matrimonio con Ben, mentre Emma rimane sconvolta ma nasconde i suoi veri sentimenti.\nIl matrimonio tra Felix e Ann \u00e8 alle porte. Mickey confessa alla ragazza di amarla e le rivela l'infelicit\u00e0 di Emma, profondamente innamorata di Felix. Ann, allora, decide di sacrificarsi per amore della sorella e fugge con Mickey, lasciando Felix a Emma. Ma l'unione tra Ann e Mickey si dimostra infelice; per cercare di dimenticare i loro problemi, i due si recano per le vacanze natalizie a casa Lemp dove si ritrova tutta la famiglia tranne Kay, che si sente cantare alla radio. Emma, nel frattempo, si \u00e8 fidanzata, ma non con Felix che, dopo la fuga di Ann, era partito per Seattle, bens\u00ec con il fedele Ernst. Ora anche Felix si trova a casa Lemp, invitato per Natale. Mickey si rende conto che Ann e il musicista si amano ancora. Al momento della partenza di Felix, Mickey si offre di accompagnarlo in macchina alla stazione insieme a Ben, il fidanzato ricco di Thea. Sulla strada del ritorno, Mickey porta l'auto a schiantarsi contro un albero. La notizia dell'incidente arriva a casa Lemp e Thea crede che il ferito sia Ben: disperata, si rende conto di esserne innamorata sul serio. Ma l'uomo in ospedale, che ormai sta morendo, \u00e8 Mickey: Ann riceve da lui le sue ultime parole di addio.\nA primavera, tornano i fiori e la natura si risveglia. A casa Lemp ritorna ancora una volta Felix, che rinnover\u00e0 la sua proposta di matrimonio ad Ann.\nProduzione.\nIl film fu prodotto dalla Warner Bros. Pictures Inc.\nDistribuzione.\nDistribuito dalla Warner Bros., il film usc\u00ec nelle sale cinematografiche USA il 9 agosto 1938. Nel dicembre dello stesso anno fu distribuito anche in Francia (7 dicembre), con il titolo \"R\u00eaves de jeunesse\", e in Finlandia (25 dicembre), con il titolo \"Nelj\u00e4n tyt\u00f6n sankari\"."}
{"id": "1835527", "revid": "104458", "url": "https://it.wikipedia.org/wiki?curid=1835527", "title": "Lucio Roscio", "text": ""}
{"id": "1835528", "revid": "131358", "url": "https://it.wikipedia.org/wiki?curid=1835528", "title": "Football League 1", "text": ""}
{"id": "1835531", "revid": "486946", "url": "https://it.wikipedia.org/wiki?curid=1835531", "title": "Contrada delle Braide", "text": ""}
{"id": "1835532", "revid": "131358", "url": "https://it.wikipedia.org/wiki?curid=1835532", "title": "Football League 2", "text": ""}
{"id": "1835533", "revid": "1431409", "url": "https://it.wikipedia.org/wiki?curid=1835533", "title": "Sam Waterston", "text": "Biografia.\nSuo padre, George Chychele Waterston, era un semanticista scozzese originario di Leith, un borgo a nord di Edimburgo; mentre sua madre, Alice Tucker Atkinson, era una pittrice statunitense specializzata nel ritrarre paesaggi. Dopo aver frequentato le scuole superiori nel Massachusetts, si iscrive all'Universit\u00e0 di Yale, dove consegue il titolo di Bachelor of Arts nel 1962. Dopo aver frequentato la Clinton Playhouse, Waterston si reca a Parigi per un corso alla Sorbona. Tornato in patria, ottiene alcune parti in lavori teatrali e televisivi. Tra questi ultimi una riduzione per il piccolo schermo di \"Zoo di vetro\" (1973), dall'omonimo dramma di Tennessee Williams, accanto a Katharine Hepburn e un film britannico tratto da \"Molto rumore per nulla\" di Shakespeare.\nIl suo debutto cinematografico risale al 1965 con \"The Plastic Dome of Norma Jean\", film inedito in Italia. Nel 1967 interpreta un piccolo ruolo in \"Ladri sprint\". Qualche anno pi\u00f9 tardi arrivano i ruoli da comprimario in film di successo quali \"Il grande Gatsby\" (1974), \"Capricorn One\" (1978) e il discusso \"I cancelli del cielo\" (1980), e un ruolo da protagonista in \"La rotta del terrore\" (1975). Nel 1980 \u00e8 protagonista di un'intensa interpretazione dello scienziato Oppenheimer nell'omonima miniserie BBC, che vince il British Academy Television Award per la miglior serie drammatica. Nel 1985 viene candidato all'Oscar al miglior attore per \"Urla del silenzio\". Per il suo ruolo in questo film ottiene anche la candidatura al Golden Globe e allo Screen Actors Guild Award. Waterston compare in diverse pellicole dirette da Woody Allen quali \"Interiors\" (1978), \"Hannah e le sue sorelle\" (1986), \"Settembre\" (1987) e \"Crimini e misfatti\" (1989).\nWaterston ha pi\u00f9 volte impersonato, sia sullo schermo che in palcoscenico, il ruolo di Abraham Lincoln (ad esempio nel documentario \"The Civil War\", in \"Gore Vidal's Lincoln\", a Broadway nel lavoro teatrale \"Abe Lincoln in Illinois\"). \u00c8 stato inoltre membro della commissione per le celebrazioni del 200\u00ba anniversario della nascita dello statista statunitense. In televisione \u00e8 stato il celebre protagonista in quindici stagioni della serie televisiva \"Law &amp; Order - I due volti della giustizia\" interpretando il ruolo del Vice procuratore, ed in seguito Procuratore distrettuale di Manhattan, Jack McCoy e, come tale, \u00e8 stato pi\u00f9 volte candidato all'Emmy Award. In seguito ha ripreso il ruolo nel film televisivo \"Omicidio a Manhattan\" e negli spin-off \"Law &amp; Order - Unit\u00e0 vittime speciali\", \"Law &amp; Order - Il verdetto\", oltre che nel crossover con la serie televisiva \"\".\nVita privata.\nSi \u00e8 sposato due volte: prima con la fotografa Barbara Rutledge-Johns dal 1964 al 1975, da cui ha avuto un figlio, James (1969, attore), mentre dal 1976 \u00e8 sposato con la modella Lynn Louisa Woodruff, da cui ha avuto tre figli, Elisabeth (1977, attrice); Katherine (1980, attrice) e Graham (1982, regista).\nAttivo nelle iniziative umanitarie, \u00e8 politicamente indipendente e nelle presidenziali USA del 2008 ha sostenuto il movimento \"Unity08\", che cercava di portare alla presidenza un candidato bipartisan.\nDoppiatori italiani.\nNelle versioni in italiano dei suoi film, Sam Waterston \u00e8 stato doppiato da:\nDa doppiatore \u00e8 stato sostituito da:"}
{"id": "1835536", "revid": "438678", "url": "https://it.wikipedia.org/wiki?curid=1835536", "title": "Pigmalione (film 1938)", "text": "Pigmalione (\"Pygmalion\") \u00e8 un film del 1938 diretto da Anthony Asquith e Leslie Howard.\nPellicola prodotta da Gabriel Pascal e tratto dall'omonima commedia di George Bernard Shaw, che contribu\u00ec personalmente alla sceneggiatura.\nIl film ebbe grande successo ed ottenne l'Oscar alla migliore sceneggiatura non originale, oltre ad altre tre nomination come miglior film, migliore attore protagonista (Leslie Howard) e migliore attrice protagonista (Wendy Hiller); Leslie Howard fu inoltre premiato con la Coppa Volpi per la migliore interpretazione maschile alla Mostra cinematografica di Venezia.\nDal film fu tratto il musical teatral\"e My Fair Lady\" (1956), portato poi sugli schermi in una versione cinematografica con lo stesso titolo, nel 1964.\nAdattamento.\nIl produttore Gabriel Pascal, che intendeva portare sullo schermo le commedie di George Bernard Shaw, nonostante la riluttanza del commediografo ad autorizzare le riduzioni cinematografiche delle sue opere, ottenne personalmente il permesso di adattare per il cinema \"Pigmalione\", concedendo a Shaw il pieno controllo sulla produzione.\nLa sceneggiatura di Cecil Lewis e W.P. Lipscomb si limit\u00f2 a sfrondare di qualche particolare superfluo la commedia, mentre lo stesso Shaw contribu\u00ec personalmente con aggiunte di dialoghi e scene, come la lunga scena del ballo, nonch\u00e9 con la creazione di un nuovo personaggio, il conte ungherese Aristid Karpathy, ispirato al produttore Gabriel Pascal. Il lieto fine, invece, fu un'aggiunta che Shaw accett\u00f2 suo malgrado, essendo di parere contrario.\nWendy Hiller fu scelta dallo stesso Shaw per interpretare il ruolo di Eliza Doolittle, che l'attrice aveva gi\u00e0 recitato in teatro. Per il ruolo di Higgins, Shaw avrebbe voluto Charles Laughton. La scelta di Leslie Howard - nonostante Shaw temesse che un attore cos\u00ec amato dal pubblico femminile potesse accentuare il lato romantico della storia - si rivel\u00f2 comunque molto felice, tanto da imprimere al personaggio caratteristiche che vennero poi mantenute anche in \"My Fair Lady\".\nTrama.\nMentre si aggira per il Covent Garden trascrivendo frammenti di conversazione dei passanti, il glottologo professor Higgins viene scambiato per un poliziotto provocando le proteste della fioraia Eliza Doolittle. L'incidente si chiarisce anche con l'aiuto del colonnello Pickering, anch'egli studioso di lingue e dialetti, che \u00e8 giunto dall'India proprio per incontrare Higgins. Vantandosi con Pickering, Higgins sostiene che, insegnandole a parlare correttamente, Eliza potrebbe avere un destino migliore; anzi, egli sarebbe in grado di farla passare per una duchessa. La ragazza si presenta quindi a casa di Higgins, per prendere lezioni di pronuncia. Il colonnello Pickering fa allora una scommessa con Higgins: si offre di sostenere tutte le spese se il professore riuscir\u00e0 a far passare la ragazza per una signora elegante nel giro di poche settimane.\nUn primo esperimento deludente ha luogo in casa della madre di Higgins, ad un t\u00e8, durante il quale la ragazza scandalizza i presenti coi suoi discorsi pur se pronunciati con accento perfetto. Uno degli ospiti, per\u00f2 - il giovane Freddy - rimane affascinato da Eliza.\nDopo un faticosissimo tirocinio al quale viene sottoposta ad opera di un inflessibile Higgins, e durante il quale il giovane Freddy tenta invano di rivederla, Eliza viene finalmente condotta da Higgins e Pickering ad un ricevimento d'ambasciata. Qui Higgins incontra un suo ex-allievo, il conte Aristid Karpathy, che \u00e8 diventato celebre e richiesto per la sua capacit\u00e0 di riconoscere l'origine delle persone dell'alta societ\u00e0 dal loro modo di parlare. Higgins e Pickering temono che Eliza si tradisca con lui, ma la ragazza riesce ad ingannarlo perfettamente ed ottiene un tale successo da essere scambiata per una principessa.\nTornati dal ricevimento, Higgins e Pickering si congratulano vicendevolmente per il successo ottenuto, trascurando il contributo importante di Eliza e del suo impegno. Ferita dall'indifferenza di Higgins, di cui si \u00e8 innamorata, la ragazza fugge andando a rifugiarsi in casa della madre del professore. Qui docente ed allieva hanno un'ulteriore discussione al termine della quale Eliza abbandona Higgins e se ne va con il giovane Freddy, minacciando di offrirsi come assistente ad Aristid Karpathy.\nTornato a casa da solo, il professor Higgins distrugge alcuni dischi in un impeto d'ira e riascolta una delle prime registrazioni della voce di Eliza. Questa si palesa pochi istanti dopo proprio nella camera del professore, ed il film si conclude (diversamente rispetto allo spettacolo teatrale precedente) con un finale aperto e piuttosto speranzoso."}
{"id": "1835539", "revid": "122268739", "url": "https://it.wikipedia.org/wiki?curid=1835539", "title": "MGM Channel", "text": "MGM Channel \u00e8 stato un canale televisivo tematico a pagamento edito da MGM Networks (una sussidiaria della Metro-Goldwyn-Mayer Studios) e dedicato al cinema.\nPresente in molti Paesi del mondo in edizione localizzata, in Italia MGM Channel \u00e8 sbarcato sulla piattaforma televisiva Sky al canale 320 il 1\u00ba giugno 2008 in sostituzione di Studio Universal. Il canale ha cessato le sue trasmissioni il 31 agosto 2012.\nStoria.\nMGM Channel ha iniziato le trasmissioni sul canale 320 della piattaforma Sky il 1\u00ba giugno 2008 all'una di notte, dopo circa un'ora di silenzio audio in cui veniva mostrato un cartello fisso con il logo di Studio Universal. Per tutta la notte e il giorno successivo \u00e8 stato trasmesso lo stesso promo in \"loop\" fino alle 21 del 1\u00ba giugno quando \u00e8 andato in onda il primo film, \"Un pesce di nome Wanda\".\nDal 1\u00ba dicembre 2009 il canale \u00e8 stato trasmesso in formato panoramico . Il canale ha cessato le sue trasmissioni il 31 agosto 2012. Dal 28 settembre una parte della library di MGM viene ospitata sul canale Sky Cinema Classics all'interno del blocco televisivo MGM Gold.\nProgrammazione.\nSu MGM Channel venivano programmati film tratti dal catalogo della casa di produzione cinematografica statunitense Metro-Goldwyn-Mayer. Principalmente film degli anni settanta, ottanta e novanta, ma in misura minore anche pellicole degli anni cinquanta e sessanta.\nMGM offriva un palinsesto studiato in blocchi giornalieri e settimanali per soddisfare i gusti e le aspettative dei diversi telespettatori. Un mix di successo con le migliori produzioni di Hollywood e non solo, che spaziano ogni genere -azione, thriller, commedie, romantici, Western, horror- dai successi al botteghino a classici imperdibili.\nIn pi\u00f9, ogni mese venivano programmati eventi tematici e appuntamenti speciali, con tanti cicli di film dedicati ad attori e registi leggendari: da Audrey Hepburn a Meryl Streep, da Fritz Lang a Woody Allen.\nDalle dive di ieri, che sono diventate vere icone della celluloide, alle superstar di oggi, MGM offre tutta la magia del grande cinema ogni giorno, fedele alla filosofia Metro-Goldwyn-Mayer: \"Grandi star, grandi registi, grandi sceneggiature, grandi attori\".\nAltre edizioni.\nMGM Channel \u00e8 disponibile in vari Paesi del mondo in edizione localizzata: negli Stati Uniti su DirecTV, nelle Filippine su SkyCable e Global Destiny Cable, in Thailandia su TrueVisions, in India su Dish TV, nel Medio Oriente e Nord Africa su Orbit Network, a Singapore su StarHub CableTV, in Romania su Focus Sat e in Germania su Sky Deutschland."}
{"id": "1835542", "revid": "767487", "url": "https://it.wikipedia.org/wiki?curid=1835542", "title": "Arditi dell'aria", "text": "Arditi dell'aria (\"Test Pilot\") \u00e8 un film del 1938 diretto da Victor Fleming che ha come protagonisti Clark Gable, Myrna Loy e Spencer Tracy. Tra gli altri interpreti, Lionel Barrymore, Samuel S. Hinds, Marjorie Main.\nTrama.\nJim Lane \u00e8 un pilota che ama fare bisboccia quasi quanto ami volare. Cos\u00ec finisce che deve essere il suo socio, Gunner Morse, a tenerlo a bada. Durante un volo su un aereo della Drake Aviation, mentre sta cercando di battere un record, Jim \u00e8 costretto a un atterraggio di fortuna nei campi di una fattoria del Kansas che appartiene alla famiglia Barton. Il pilota si sente subito attratto, ricambiato, dalla bella Ann Barton, pur se ambedue fingono il pi\u00f9 totale disinteresse nei confronti l'uno dell'altra. Prima che Gunner arrivi per riparare l'aereo, i due passano la giornata insieme. Ma, quella sera, Ann e il suo ragazzo annunciano il loro fidanzamento. Il giorno seguente, Jim se ne va, ma torna poco dopo per prendersi la ragazza e portarsela via, andando a sposarla da un'altra parte.\nN\u00e9 Gunnar n\u00e9 Drake, il padrone della compagnia di aviazione, approvano quel matrimonio ma Ann, che Gunner ha soprannominato Thursday, diventa ben presto parte integrante del gruppo. Nonostante gli avvertimenti di Gunnar, Jim continua a volare pericolosamente e sfugge di un soffio alla morte, mentre il suo collega Greg Benson ci lascia le penne. Ann si rende conto dei pericoli che li attendono, mentre Jim \u00e8 beatamente ignaro dell'effetto che provoca il suo comportamento sulla sua compagna. Durante un volo per testare le potenzialit\u00e0 di un aereo militare su cui \u00e8 imbarcato anche Gunnar, dei sacchi di sabbia che dovrebbero simulare le bombe, si rompono e Gunnar muore schiacciato. A casa, Ann si scontra con Jim, accusandolo di essere un irresponsabile e che lei avrebbe preferito fosse morto. Drake, quando vede poi Jim, lo aiuta a riconoscere che lui ama Ann e che ha bisogno di lei. Poi chiama la donna e le dice che Jim ormai non voler\u00e0 pi\u00f9 alto nel cielo, perch\u00e9 la morte dell'amico l'ha riportato a terra per sempre.\nAlcuni anni sono passati: Jim ha messo la testa a posto ed \u00e8 diventato un ufficiale istruttore che insegna i segreti del volo ai giovani piloti. Ann \u00e8 rimasta con lui. Ora hanno un bambino che lei lo porta a visitare il campo di volo, a guardare le meraviglie degli aerei nel cielo.\nProduzione.\nIl film fu prodotto dalla Metro-Goldwyn-Mayer e dalla Loew's Incorporated come \"Victor Fleming's Production\".\nVenne girato nei Metro-Goldwyn-Mayer Studios, al 10202 di W. Washington Blvd., a Culver City.\nDistribuzione.\nDistribuito dalla Metro-Goldwyn-Mayer e dalla Loew's, il film fu presentato in contemporanea a Los Angeles e a New York il 16 aprile 1938, uscendo poi nelle sale statunitensi il 22 aprile. Sempre nello stesso anno, usc\u00ec anche in Danimarca (10 giugno), Francia (15 giugno), Australia (30 giugno), Paesi Bassi (ad Amsterdam, il 29 luglio), Germania (19 agosto), in Finlandia (21 agosto), Portogallo (8 novembre). In Spagna, venne distribuito il 15 dicembre 1939.\nIn Italia il film venne presentato l'8 agosto 1938 in concorso alla 6\u00aa Mostra internazionale d'arte cinematografica di Venezia e distribuito nelle sale a partire dal 22 novembre.\nOttenne tre candidature agli Oscar 1939: per il miglior film, per il miglior soggetto originale e per il miglior montaggio."}
{"id": "1835543", "revid": "599013", "url": "https://it.wikipedia.org/wiki?curid=1835543", "title": "Mirsad T\u00fcrkcan", "text": ""}
{"id": "1835544", "revid": "245802", "url": "https://it.wikipedia.org/wiki?curid=1835544", "title": "Paperino e le spie atomiche", "text": "Paperino e le spie atomiche (\"Donald Duck in \"Dangerous Disguise\"\") \u00e8 una storia a fumetti di 28 tavole scritta da Carl Barks e pubblicata per la prima volta sul periodico statunitense \"Four Color\" n. 308 del gennaio 1951.\nLa prima pubblicazione in Italia \u00e8 avvenuta sui numeri 29 e 30 di \"Topolino\" nel luglio del 1951.\nTrama.\nScoperto per puro caso che una giovane ragazza \u00e8 in realt\u00e0 l'agente segreto Madame XXX in missione per conto della Filiburlandia, Paperino e i nipoti intraprendono un lungo viaggio carico di avventure nel tentativo di fermare la donna prima che questa consegni dei piani segreti ad un altro agente segreto."}
{"id": "1835545", "revid": "287204", "url": "https://it.wikipedia.org/wiki?curid=1835545", "title": "Mirsad Turkcan", "text": ""}
{"id": "1835546", "revid": "438678", "url": "https://it.wikipedia.org/wiki?curid=1835546", "title": "Strada sbarrata", "text": "Strada sbarrata (\"Dead End\") \u00e8 un film del 1937 diretto da William Wyler.\nIl film \u00e8 influenzato dallo spirito del New deal, ma anche dalla necessit\u00e0 di Samuel Goldwyn di arginare il genere gangster a sfondo sociale imposto dalla casa rivale Warner Bros.\nAlla sua uscita ottenne consensi dalla critica proprio per i suoi contenuti; inoltre \u00e8 stato definito \"teatro filmato\", per una certa stat\u00eccit\u00e0 causata dalla ricostruzione di un intero quartiere con le modalit\u00e0 di una rappresentazione teatrale, dato che la MgM si rifiut\u00f2 di effettuare le riprese all'esterno.\nTrama.\nLa protagonista del film \u00e8 una strada dell'East Side newyorkese dove si affiancano due modelli di vita americano; uno \u00e8 quello dei ricchi abitanti dei palazzi \"bene\", l'altro \u00e8 costituito dalle misere costruzioni (slum).\n\u00c8 la storia del ritorno a casa di un gangster, che si riveler\u00e0 per\u00f2 fallimentare, dato che la madre lo respinger\u00e0 e la sua vecchia fiamma esercita ormai la prostituzione. Disperato per la sua presenza ormai anonima, decide quindi di realizzare un supercolpo che per\u00f2 arriver\u00e0 alle conseguenze pi\u00f9 tragiche.\nDistribuzione.\nData di uscita.\nLe date di uscita internazionali sono state:\nEdizione italiana.\nIl doppiaggio italiano del film fu realizzato dalla O.D.I. senza utilizzare la colonna internazionale, sostituendo la maggior parte delle musiche. Inoltre furono rimosse diverse scene, per un totale di circa 8 minuti."}
{"id": "1835547", "revid": "438678", "url": "https://it.wikipedia.org/wiki?curid=1835547", "title": "La buona terra", "text": "La buona terra (\"The Good Earth\") \u00e8 un film del 1937 diretto da Sidney Franklin, tratto dall'omonimo romanzo di Pearl S. Buck.\nTrama.\nSiamo in Cina. Padre, madre e tre bambini emigrano verso il sud abbandonando le loro terre arse dalla siccit\u00e0. Un colpo di fortuna consente alla famigliola di raggiungere la ricchezza e di rientrare in patria. Ma il benessere porta scompiglio tra i due coniugi. Ci vorr\u00e0 una nuova calamit\u00e0, l'invasione delle cavallette, per riunire la famiglia. Il film \u00e8 tratto dal famoso romanzo della scrittrice Pearl Buck.\nProduzione.\nIl film \u00e8 dedicato a Irving Thalberg (con il nome Irving Grant Thalberg). Prodotto dalla MGM, il film ebbe un budget stimato di 2.800.000 dollari e fu girato dal 28 febbraio al 23 luglio 1936. Le riprese furono effettuate in California e in Cina.\nDistribuzione.\nDistribuito nelle sale statunitensi il 6 agosto 1937; in Italia venne distribuito nel 1938 e ridistribuito nel giugno 1947. In occasione della messa in onda da parte della Rai il 27 febbraio 1967, il film \u00e8 stato presentato con un nuovo doppiaggio."}
{"id": "1835548", "revid": "1543377", "url": "https://it.wikipedia.org/wiki?curid=1835548", "title": "Stephen Walt", "text": "Biografia.\nSi \u00e8 laureato nel 1983 in scienze politiche presso l'Universit\u00e0 della California a Berkeley.\nStephen Walt \u00e8 stato al centro di un aspro dibattito pubblico in quanto coautore, con John Mearsheimer, di un articolo sui rapporti tra politica estera americana e la cosiddetta lobby israeliana. All'articolo ha fatto s\u00e9guito un libro, dal titolo \"La Israel lobby e la politica estera americana\", che \u00e8 divenuto un Best Seller negli Stati Uniti secondo il New York Times."}
{"id": "1835549", "revid": "1964823", "url": "https://it.wikipedia.org/wiki?curid=1835549", "title": "Unione Calcio AlbinoLeffe 2007-2008", "text": "Questa voce raccoglie le informazioni riguardanti l'Unione Calcio AlbinoLeffe nelle competizioni ufficiali della stagione 2007-2008."}
{"id": "1835550", "revid": "599013", "url": "https://it.wikipedia.org/wiki?curid=1835550", "title": "Kerem Tun\u00e7eri", "text": ""}
{"id": "1835551", "revid": "287204", "url": "https://it.wikipedia.org/wiki?curid=1835551", "title": "Kerem Tunceri", "text": ""}
{"id": "1835552", "revid": "1442080", "url": "https://it.wikipedia.org/wiki?curid=1835552", "title": "NBA Playoffs 1960", "text": "Gli NBA Playoffs 1960 si conclusero con la vittoria dei Boston Celtics (campioni della Eastern Conference) che sconfissero i campioni della Western Conference, gli St. Louis Hawks.\nEastern Division.\nSemifinali.\n(2) Philadelphia Warriors - (3) Syracuse Nationals.\nRISULTATO FINALE: 2-1\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Boston Celtics - (2) Philadelphia Warriors.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\nWestern Division.\nSemifinali.\n(2) Detroit Pistons - (3) Minneapolis Lakers.\nRISULTATO FINALE: 0-2\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) St. Louis Hawks - (3) Minneapolis Lakers.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\nNBA Finals 1960.\nBoston Celtics - St. Louis Hawks.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 6 agosto 2021\"."}
{"id": "1835553", "revid": "245802", "url": "https://it.wikipedia.org/wiki?curid=1835553", "title": "Zio Paperone e le miniere di re Salomone", "text": "Zio Paperone e le miniere di re Salomone (\"The Mines of King Solomon\") \u00e8 una storia a fumetti di 27 tavole scritta da Carl Barks e pubblicata per la prima volta sul numero 19 di \"Uncle Scrooge\" del settembre 1957. \nLa prima pubblicazione in Italia \u00e8 avvenuta sul numero 18 dell\"'Almanacco Topolino\" nel giugno del 1958 con il titolo \"Paperon de' Paperoni e il congedo dei cammelli\".\nLa storia \u00e8 ispirata al romanzo \"Le miniere di re Salomone\" di Henry Rider Haggard.\nTrama.\nMentre si trova in giro per il mondo per ispezionare le sue numerose propriet\u00e0, Paperone e i nipoti decidono di intraprendere un viaggio sul Mar Rosso per scoprire la causa della mancata consegna di un tipo speciale di sabbia in una vetreria di sua propriet\u00e0. \nDopo una serie di avventure scoprir\u00e0 le leggendarie miniere di Re Salomone."}
{"id": "1835557", "revid": "254401", "url": "https://it.wikipedia.org/wiki?curid=1835557", "title": "Passeggiata Anita Garibaldi", "text": "La passeggiata Anita Garibaldi, nota soprattutto con il nome di passeggiata di Nervi, \u00e8 un importante luogo turistico di Genova nel quartiere di Nervi. Essa parte dal porticciolo di Nervi, dalla foce dell'omonimo torrente, fino a giungere all'antico scalo di Capolungo con una lunghezza totale di quasi 2 km.\nStoria.\nLa passeggiata nasce da un antico sentiero che, all'incirca a partire dal 1823, serviva ai pescatori e ai contadini della zona per raggiungere i luoghi di pesca o i terreni agricoli allora confinanti con il mare. Dato il suggestivo paesaggio, fornito soprattutto dalla rocciosa e frastagliata costa nerviese e dal panorama sul promontorio di Portofino, nel 1862 il marchese Gaetano Gropallo fece avviare i lavori di costruzione di una vera e propria \"passeggiata a mare\" dopo un lungo progetto che inizialmente divideva la passeggiata in due tronconi visto che al centro, il terreno di parte dell'attuale passeggiata, era ancora annesso a villa Grimaldi Fassio, oggi facente parte dei parchi di Nervi. Il primo tratto collegava il porticciolo di Nervi con l'antica torre Gropallo mentre il secondo tratto, costruito nel 1872, collegava via Serra Gropallo con Capolungo.\nFino al 20 aprile 1944 la passeggiata era intitolata alla \"Principessa di Piemonte\", ma durante la Repubblica Sociale Italiana il commissario prefettizio Antonio Canevaro deliber\u00f2 un cambio di nome in \"passeggiata X\u00aa Flottiglia MAS\".\nLa passeggiata, di propriet\u00e0 del comune di Genova che la intitol\u00f2 il 19 giugno 1945 ad Anita Garibaldi, moglie di Giuseppe Garibaldi, \u00e8 oggi meta scelta dai cittadini genovesi e attrazione per i suoi turisti. A partire dall'estate del 1959 \u00e8 stato vietato il transito ai veicoli, rendendola quindi esclusivamente pedonale. Nel periodo estivo \u00e8 anche meta di molti bagnanti e di alcuni pescatori, che possono accedere al mare grazie a scalette di accesso (molte ad oggi chiuse per motivi di sicurezza) sulla costa rocciosa, che spesso forma vere e proprie piscine naturali. Lungo la passeggiata sono presenti numerosi locali e alcuni stabilimenti balneari.\nTorre Gropallo.\nLa torre Gropallo, anticamente nota anche con il nome di torre del Fieno per via del fieno bagnato che veniva bruciato sulla parte superiore della torre per produrre fumo e segnalare pericoli, prende il nome dal marchese Gaetano Gropallo, ideatore della passeggiata, che l'acquist\u00f2 a met\u00e0 del XIX secolo.\nLa costruzione della torre \u00e8 risalente alla met\u00e0 del cinquecento, ed era parte del sistema difensivo (comprendente anche il castello che nella parte a ponente della passeggiata sovrasta l'area del porticciolo) costruito per via dell'intensificarsi degli attacchi da parte dei corsari di Dragut, ma nei secoli \u00e8 stata modificata e restaurata pi\u00f9 volte.\nNel 1936 la torre venne acquistata dal comune di Genova, e successivamente ospit\u00f2 la sede della Lega navale italiana e la sezione di Nervi dell'Associazione Nazionale Alpini presente ancora oggi."}
{"id": "1835559", "revid": "16918035", "url": "https://it.wikipedia.org/wiki?curid=1835559", "title": "Zio Paperone e il congedo dei cammelli", "text": ""}
{"id": "1835560", "revid": "16918032", "url": "https://it.wikipedia.org/wiki?curid=1835560", "title": "Zio Paperone e le miniere di Re Salomone", "text": ""}
{"id": "1835561", "revid": "767487", "url": "https://it.wikipedia.org/wiki?curid=1835561", "title": "Giuseppe Scategni", "text": "Carriera.\nGiocatore.\nAttaccante sovente utilizzato sulla fascia sinistra, cresce nel Galatina (Seconda Divisione), da cui passa al Bari.\nCon i biancorossi realizza 39 reti in due campionati di Serie B, contribuendo alla promozione della sua squadra in Serie A.\nNelle due successive stagioni nel massimo campionato ha 3 reti all'attivo.\nPassa quindi al Perugia prima ed al Genova poi, dove riprende a segnare con pi\u00f9 continuit\u00e0, dando un contributo importante alla promozione in Serie A dei liguri.\nL'anno successivo, nel massimo campionato, segna tre gol.\nScende nuovamente in Serie B, dove veste le maglie di Spezia, Messina, Atalanta e Pisa.\nSoltanto con i bergamaschi si avvicina ai suoi standard realizzativi, concludendo poi la carriera in Serie C giocando nel Colleferro.\nAllenatore.\nDa allenatore guid\u00f2 Brindisi, Benevento e Formia."}
{"id": "1835563", "revid": "284225", "url": "https://it.wikipedia.org/wiki?curid=1835563", "title": "Scooter elettrico", "text": ""}
{"id": "1835572", "revid": "152416", "url": "https://it.wikipedia.org/wiki?curid=1835572", "title": "Passeggiata di Nervi", "text": ""}
{"id": "1835573", "revid": "767487", "url": "https://it.wikipedia.org/wiki?curid=1835573", "title": "Carlo Girometta", "text": "Carriera.\nCresciuto nell'Olubra, squadra del paese natale, passa al nel 1933, dove si mette subito in luce con 8 reti in altrettante partite del campionato di Prima Divisione, a cui si aggiungono altre 3 reti nel girone finale, nel quale \u00e8 titolare in sostituzione di Alfredo Simoni. Nelle due stagioni seguenti viene impiegato stabilmente come centravanti, realizzando 14 e 26 reti sempre con la casacca degli emiliani.\nLe sue prestazioni attirano l'attenzione di Vittorio Pozzo, che lo include come riserva (insieme al compagno di squadra Sandro Puppo) nella rosa dei convocati per le Olimpiadi di Berlino, vinte proprio dalla rappresentativa azzurra. In quella stessa estate Girometta passa al Brescia, in Serie B, ripetendo le buone prestazioni ottenute al Piacenza. Sale ancora di categoria con il passaggio all'Atalanta, con cui esordisce in Serie A il 28 novembre 1937 nella trasferta contro il ; nella massima serie per\u00f2 non incide (7 presenze senza reti) e gli orobici retrocedono. Negli anni successivi non riesce pi\u00f9 a ritrovare la via del gol con le maglie di Alessandria, (dove \u00e8 impiegato anche come centromediano) e Sanremese, tra Serie B e Serie C.\nNel 1938, per adempiere agli obblighi di leva, \u00e8 arruolato come allievo ufficiale di complemento degli Alpini presso la Scuola AUC di Bassano del Grappa. Al termine del corso viene nominato sottotenente degli alpini e presta il servizio di \"prima nomina\".\nRichiamato alle armi durante la seconda guerra mondiale, combatte come tenente alpino sul fronte russo, inquadrato nel Battaglione Val Chiese 6\u00ba Reggimento alpini, Divisione Tridentina.\nFatto prigioniero nel gennaio del 1943, fu internato nei campi di Krinovaja, Oranki e Suzdal, e costretto a frequentare la Scuola Antifascista di Krasnogorsk.\nNel campo di Krinovaja, assistette a scene di cannibalismo e contrasse il tifo petecchiale, sino a perdere 35\u00a0kg di peso.\nPer il suo intransigente comportamento in prigionia, e per la critica al regime comunista e la sua fedelt\u00e0 al giuramento di ufficiale del Regio Esercito, fu trattenuto in prigionia per punizione sino al 19 luglio 1946.\nFu l'unico ufficiale del suo battaglione a rientrare in Italia dopo la prigionia.\nAl termine del conflitto chiude la carriera di calciatore tornando all'Olubra, la squadra con cui aveva esordito, militante nel campionato di Serie C.\nTra il 1959 e il 1962 allena la Castellana, altra squadra di Castel San Giovanni, dimettendosi nel novembre 1962."}
{"id": "1835574", "revid": "6923", "url": "https://it.wikipedia.org/wiki?curid=1835574", "title": "Road Atlanta", "text": " \nRoad Atlanta \u00e8 un autodromo situato a Braselton (Georgia) negli Stati Uniti d'America.\nVi si svolgono competizioni automobilistiche e motoristiche tra le pi\u00f9 note vi sono la Petit Le Mans e AMA Superbike Championship. Lungo un percorso di 4,088\u00a0km si snodano dodici curve."}
{"id": "1835576", "revid": "77594", "url": "https://it.wikipedia.org/wiki?curid=1835576", "title": "San Andr\u00e9s (El Salvador)", "text": "San Andr\u00e9s \u00e8 un sito archeologico pre-ispanico situato in El Salvador costruito dalla civilt\u00e0 Maya. La zona venne occupata intorno al 900 a.C. da agricoltori, intorno alla odierna valle di Zapotit\u00e1n del dipartimento La Libertad. Questa colonia venne depopolata intorno all'anno 250 a causa delle eruzioni del Lago Ilopango, venendo riabitata nel V secolo assieme ad altri siti della valle. Tra il 600 e il 900 San Andr\u00e9s fu la capitale della signor\u00eca maya, di una dinastia governante a capo delle altre citt\u00e0 della regione.\nGli scavi effettuati hanno rivelato che la citt\u00e0 aveva rapporti con Teotihuacan, e che riceveva merce da luoghi distanti come le zone dell'odierno Pet\u00e9n in Guatemala e del Belize. La caduta politica di San Andr\u00e9s inizi\u00f2 intorno all'XI secolo. Alcuni indizi ritrovati fanno risalire l'ultima occupazione della citt\u00e0 tra il 900 e il 1200. Tra i segni vi sono dei frammenti di ceramica che illustrano sacrifici nello stile mixteco-puebla, che appartiene a una nuova fase culturale, detta \"Guazapa\", associata alla citt\u00e0 pre-ispanica di Cihuat\u00e1n.\nDopo la conquista delle terre mesoamericane da parte degli spagnoli, le rovine di San Andr\u00e9s rimasero all'interno di una propriet\u00e0 coloniale adibita all'allevamento di bovini e alla produzione di \"\u00edndigo\". A causa dell'eruzione del vulcano Play\u00f3n, nel 1658 la citt\u00e0 venne ricoperta dalla cenere e lasci\u00f2 intatto l'indigo. Nel 1996, il governo di El Salvador inaugur\u00f2 il parco archeologico San Andr\u00e9s, dove i turisti possono ammirare il sito e il museo dedicato."}
{"id": "1835578", "revid": "857138", "url": "https://it.wikipedia.org/wiki?curid=1835578", "title": "San Andres", "text": "San Andres o San Andr\u00e9s, nome in spagnolo di Sant'Andrea \u00e8 un toponimo diffuso nei paesi di lingua spagnola e pu\u00f2 riferirsi a:"}
{"id": "1835592", "revid": "287204", "url": "https://it.wikipedia.org/wiki?curid=1835592", "title": "Analisi del personaggio", "text": ""}
{"id": "1835593", "revid": "1086846", "url": "https://it.wikipedia.org/wiki?curid=1835593", "title": "Unione Calcio AlbinoLeffe 2006-2007", "text": ""}
{"id": "1835595", "revid": "1565034", "url": "https://it.wikipedia.org/wiki?curid=1835595", "title": "Santissimo Nome di Ges\u00f9 (diaconia)", "text": "La diaconia del Santissimo Nome di Ges\u00f9 fu istituita da papa Paolo VI il 5 febbraio 1965 con la costituzione apostolica \"Quod ex antiquitate\"."}
{"id": "1835599", "revid": "289247", "url": "https://it.wikipedia.org/wiki?curid=1835599", "title": "Vibhajjavada", "text": ""}
{"id": "1835603", "revid": "339392", "url": "https://it.wikipedia.org/wiki?curid=1835603", "title": "Therav\u0101da", "text": ""}
{"id": "1835604", "revid": "289247", "url": "https://it.wikipedia.org/wiki?curid=1835604", "title": "Canone P\u0101li", "text": ""}
{"id": "1835607", "revid": "767487", "url": "https://it.wikipedia.org/wiki?curid=1835607", "title": "Atalanta Bergamasca Calcio 1937-1938", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1937-1938.\nStagione.\nLa prima stagione nel massimo campionato ha un ottimo avvio per i neroazzurri, che per\u00f2 non riescono a mantenere un buon livello nel prosieguo della stagione, che si conclude con il penultimo posto e il conseguente ritorno tra i cadetti. A fine anno si verifica la cessione di Giuseppe Bonomi alla Roma per la cifra, elevata per l'epoca, di lire.\nIn Coppa Italia viene eliminata nei quarti di finale dalla Juventus, dopo che nei turni precedenti aveva estromesso Livorno e Venezia.\nOrganigramma societario.\nArea direttiva\nArea tecnica\nArea sanitaria"}
{"id": "1835610", "revid": "124368693", "url": "https://it.wikipedia.org/wiki?curid=1835610", "title": "Duello (Iliade)", "text": "Nella societ\u00e0 guerriera aristocratica rappresentata nellIliade\" il duello\"' tra gli eroi antagonisti rappresenta un nucleo fondamentale che si propone secondo uno schema prefissato. \nLa \"singolar tenzone\".\nTutta la storia dell'assedio alla citt\u00e0 di Troia ruota attorno ad una serie di duelli ed anzi nel poema epico passano in secondo piano lo scontro tra gli eserciti contrapposti che il poeta rappresenta come risolvibile una volta per tutte \"in una singolar tenzone\".\nIl motivo dello scontro cruento personale tra i due eroi protagonisti, capi dei campi avversi, diverr\u00e0 elemento centrale in tutta la letteratura epica cavalleresca seguente, dai poemi della \"Chanson de geste\" a quelli dei paladini dell'Ariosto e del Tasso.\nLa stessa pittura dedicata all\"'Iliade\" ha percepito come la rappresentazione simbolica dell'intero poema potesse essere raffigurata nei celebri duelli tra gli eroi che ne punteggiano l'intero racconto epico. Per es. Jacopo Amigoni (1724-26), ne il \"Combattimento tra Ettore e Achille\", oppure Felice Giani (1802-1805), \"Il corpo di Ettore lungo le mura di Troia\", ecc.\nDuelli in terra e in cielo.\nIl duello sulla terra rispecchia il conflitto stesso fra gli dei che partecipano alla contesa.\nNell\"'Iliade\" il primo duello importante \u00e8 quello tra Paride e Menelao (libro III). Nel libro V ci sono una serie di duelli minori: Pandaro contro Diomede; Enea contro Diomede; Diomede con Atena contro il dio Ares. Vi \u00e8 poi un grande duello: Ettore contro Aiace, con ambedue gli eroi che sopravvivono. Nel libro XI ci sono i duelli di Agamennone, nel XII duelli sotto le mura di Troia, dal XIII al XV i duelli presso le navi, nel XVI i duelli di Enea e quelli di Patroclo, nel XVII i duelli intorno al corpo di Patroclo. Nel XX Achille duella con Enea, che rischia di rimanere ucciso ma \u00e8 salvato dall'intervento divino di Poseidone. Nel XXI Achille massacra i Peoni in una serie di scontri individuali: il primo, quello che lo vede opposto ad Asteropeo, \u00e8 noto perch\u00e9 per la prima e unica volta nel poema l'eroe acheo rimane ferito. Nel XXII si ha il duello conclusivo, quello di Achille e Ettore.\nIl duello come onore.\nNell'antico eroe greco convivevano il sentimento dell'ordine stabilito dalla ragione e quello dellh\u00fdbris\", di quella violenza e potenza dell'uomo che alterando l'ordine scatena l'ira e la vendetta degli dei. I duelli dellIliade\" sono il risultato di un'armonia raggiunta in nome dell'onore guerriero tra questi due sentimenti contrapposti che fa s\u00ec che il combattimento acre e violento tra gli eroi si mantenga nel limite, non assuma il senso di un volgare e cruento assassinio del nemico.\nLo schema del duello.\nNell\"'Iliade\" il duello quindi esprime la suprema virt\u00f9 aristocratica quella dell'onore (\"aristia\") ed \u00e8 espresso secondo una procedura fissata:\nA sua volta il duello viene descritto attraverso degli elementi anch'essi predeterminati che si ripetono nel corso del racconto epico:\nL'onore si pu\u00f2 avere in entrambi i casi, sia che si vinca sia che si muoia. \u00c8 il duello stesso, che condotto secondo lealt\u00e0 e coraggio, conferisce l'onore ai duellanti. \nL'importante \u00e8 che il guerriero non venga meno all'onore. \u00abNon senza lottare, non senza gloria morir\u00f2\u00bb. Nel combattimento si \u00e8 valorosi o perdenti.\nLa Moira.\nMa talvolta essere stati sconfitti pu\u00f2 essere considerato di per s\u00e9 un disonore, una vigliaccheria. Non basta essere coraggiosi, ma bisogna che gli altri siano consapevoli della potenza dell'eroe e la riconoscano come tale anche nella distribuzione del bottino di guerra. L'avidit\u00e0 e l'aggressivit\u00e0 sono simboli dell'onore guerriero.\nL'onore \u00e8 una caratteristica essenziale a cui l'eroe non pu\u00f2 rinunciare neppure in minima parte. Qualunque sia il motivo, se un eroe viene offeso nell'onore, le sue ragioni o azioni sono considerate di per s\u00e9 giuste.\nInfine al di sopra di tutti, eroi e dei, vi \u00e8 la \"moira\", il destino a cui tutti si devono piegare. Il destino \u00e8 la \"parte assegnata\" di vita che spetta ad ogni individuo. Niente, n\u00e9 valore, n\u00e9 lealt\u00e0, potr\u00e0 mutare il corso degli eventi. Esso interverr\u00e0 a colpire i giusti e i malvagi indifferentemente.\nGli elementi del duello.\nGli elementi costitutivi e ripetitivi succitati del duello nell\"'Iliade\" trovano riscontro nelle descrizioni ad esempio del combattimento tra Ettore e Patroclo: \n\u00abFebo gli (= Patroclo) mosse incontro nella mischia selvaggia...dietro gli si ferm\u00f2, colp\u00ec la schiena [...] Allora Zeus lo (= Patroclo) don\u00f2 a Ettore\u00bb che gli dice \u00abvantandosi\u00bb: \u00abqui gli avvoltoi ti mangeranno\u00bb. E Patroclo: \u00abS\u00ec, Ettore, adesso vantati\u00bb ma \u00abanche tu non andrai molto lontano, ecco ti si avvicina la morte e il destino invincibile...E la morte lo (= Patroclo) avvolse, la vita vol\u00f2 via dalle membra e scese nell'Ade\u00bb.:\nLo stesso schema \u00e8 seguito nel duello centrale del poema, quello tra Achille ed Ettore:\nEttore: \u00abNon fuggo pi\u00f9 davanti a te ... adesso il cuore mi spinge a starti di fronte, debba io vincere o essere vinto. ora invochiamo gli d\u00e8i ... testimoni saranno e custodi dei patti [...] se Zeus mi dar\u00e0 la forza di strapparti la vita, dopo averti spogliato delle armi, render\u00f2 il corpo agli Achei; e anche tu fai in questo modo\u00bb \nAchille: \u00abNon mi parlare di patti, maledetto ... fra di noi non ci saranno patti, se prima uno, crollato in terra, non sazier\u00e0 con il suo sangue Ares\u00bb.\nAchille scaglia l'asta ma Ettore la riesce a evitare. \nEttore: \u00abHai fallito\u00bb e scaglia a sua volta l'asta che coglie \u00abnel mezzo lo scudo di Achille\u00bb. \nIntervengono gli dei:\nEttore: \u00abAtena mi ha teso un inganno [...] ma ormai mi ha raggiunto la Moira ... non senza lottare, non senza gloria morir\u00f2\u00bb.\nAchille lo colpisce nel collo e mentre Ettore stramazza nella polvere lo deride: \u00abCredesti forse, mentre ti impadronivi delle spoglie di Patroclo, di rimanere impunito?\u00bb. Ed Ettore: \u00abTi prego ... non lasciare che vicino alle navi i cani degli Achei mi sbranino, ma accetta ... i doni che ti daranno i miei genitori\u00bb. Achille, irridendolo e non riconoscendo il valore e l'onore dell'eroe sconfitto gli dice: \u00abi cani e gli uccelli ti sbraneranno\u00bb"}
{"id": "1835611", "revid": "262457", "url": "https://it.wikipedia.org/wiki?curid=1835611", "title": "Paticca samupp\u0101da", "text": ""}
{"id": "1835612", "revid": "765341", "url": "https://it.wikipedia.org/wiki?curid=1835612", "title": "Escavators", "text": "I Constructicons (nel primo doppiaggio italiano della g1 \"Escavators\") sono un gruppo di sei robot capaci di unirsi in un unico robot, il possente Devastator. Appartenenti alla fazione Decepticon, il gruppo dei\nConstructicons prende il proprio nome dalla loro capacit\u00e0 di trasformarsi da robot antropomorfi in mezzi edili e da cantiere. \nFanno parte di questo team:\nEssi hanno inoltre la possibilit\u00e0 di combinarsi e formare un robot pi\u00f9 grande e potente di nome \"Devastator\". Ognuno di essi si combina per diventare arti e busto del gigantesco robot, temuto dagli Autobot. Nella serie a fumetti Marvel, sono creati da Megatron una volta giunto sulla Terra, per affrontare e distruggere una volta per tutti gi odiati Autobot. Nel lungometraggio animato \"Transformers - The Movie\" (conclusivo della prima serie animata a cartone, da non confondersi col film del 2007) per mettere al tappeto Devastator \u00e8 stato necessario l'intervento di quattro Dinobot, mentre nel fumetto Dreamwave \u00e8 Optimus Prime a prendersi l'onere di annientare il grande nemico. Alla fine, quando il leader degli Autobot sconfigge Devastator, che cade nelle acque antistanti il porto di San Francisco, Megatron anzich\u00e9 dispiacersi per la fine dei sei compagni, si complimenta con il leader Autobot.\nAltri media.\nI sei Escavators e la loro forma combinata Devastator compaiono nel film Transformers - La vendetta del caduto; a differenza del cartone, Devastator \u00e8 molto pi\u00f9 alto, sembrando per\u00f2 il contrario perch\u00e9 resta piegato (e si atteggia) come un gorilla. Invece che morire in un porto, esplode a causa di un'arma sperimentale americana su una piramide in Egitto."}
{"id": "1835615", "revid": "261541", "url": "https://it.wikipedia.org/wiki?curid=1835615", "title": "San Pio V a Villa Carpegna (titolo cardinalizio)", "text": ""}
{"id": "1835618", "revid": "92723", "url": "https://it.wikipedia.org/wiki?curid=1835618", "title": "Santissimo Nome di Ges\u00f9", "text": "La venerazione del Santissimo Nome di Ges\u00f9 ebbe inizio \"de facto\" nei primi tempi della Chiesa, come mostrano i cristogrammi che decorano l'arte paleocristiana.\nSoltanto nel XIV secolo, tuttavia, essa acquis\u00ec rilevanza liturgica, dando origine a un vero e proprio culto \u2013 grazie all'impegno per la sua diffusione e il suo riconoscimento ufficiale profuso da san Bernardino da Siena e dai suoi seguaci, fra cui soprattutto i beati Alberto da Sarteano e Bernardino da Feltre.\nLa ricorrenza liturgica del Santissimo Nome di Ges\u00f9 \u00e8 celebrata nella Comunione anglicana, compresi gli ambienti episcopaliani, e nel rito romano della Chiesa cattolica.\nIl Nome di Dio nella Bibbia.\nQuando nell'Antico Testamento un profeta parla \"nel nome di Javh\u00e8\", si intende che \u00e8 Jahv\u00e8 che parla per suo tramite. Un messaggero parla \"in nome\" di colui che lo invia: \u00e8 il nome del mandante a conferirgli autorit\u00e0. Molto spesso, per\u00f2, il Nome di Dio \u00e8 una metonimia per indicare Dio stesso.\n\"Il nome divino diventa progressivamente un sostituto della persona divina; senza essere Dio stesso, la cui trascendenza viene salvaguardata pienamente\".\nAl Nome di Dio, quindi, viene attribuita l'opera di Dio (cfr. ). Il nome esprime la potenza divina. Ad esempio \u00e8 il nome di Dio l'arma di Davide davanti a Golia (). Bench\u00e9 le traduzioni in lingua italiana corrente omettano molto spesso la locuzione \"nome di\", per eliminare una fraseologia poco comprensibile ai moderni, il testo dell'Antico Testamento \u00e8 pieno del \"Nome di Dio\" per indicare Dio stesso.\nAnche per gli scrittori del Nuovo Testamento il nome di Dio \u00e8 l'equivalente della persona divina.\nIl Nome di Ges\u00f9.\n\"L'originalit\u00e0 del Nuovo Testamento sta nel fatto che il nome divino viene applicato a Ges\u00f9, il quale non viene identificato formalmente con Dio ma \u00e8 pure elevato ad una dignit\u00e0 caratteristica della persona divina\". Nel suo nome si compiono prodigi (), si guariscono gli ammalati (), si cacciano i demoni (). L'invocazione del suo nome \u00e8 fonte di salvezza, di remissione dei peccati e di vita eterna (; ; ; ; ). Il nome di Ges\u00f9 \u00e8 \"al di sopra di ogni altro nome\" (; ). Le parole pi\u00f9 note sono quelle della Lettera ai Filippesi di San Paolo: \nLe origini e la storia del culto.\nDurante il Medioevo la devozione per il Nome di Ges\u00f9 \u00e8 ben presente in alcuni Dottori della Chiesa, fra cui Bernardo di Chiaravalle, e in san Francesco d'Assisi. Fu poi praticata in tutto il Senese, pochi decenni prima della predicazione di Bernardino da Siena, dai Gesuati (una fraternit\u00e0 laica dedita all'assistenza degli infermi, fondata nel 1360 dal senese beato Giovanni Colombini), i quali erano cos\u00ec detti per il loro frequente ripetere il nome di Ges\u00f9.\nL'elaborazione, per\u00f2, di una liturgia associata al Nome di Ges\u00f9 \u00e8 conseguenza della predicazione di san Bernardino da Siena, il quale focalizz\u00f2 sul Nome di Ges\u00f9 il suo sforzo di rinnovare la Chiesa, sottolineando la centralit\u00e0 della persona di Ges\u00f9 Cristo. Diceva san Bernardino: \u201cQuesta \u00e8 mia intenzione, di rinnovare e chiarificare il nome di Ges\u00f9, come fu nella primitiva Chiesa\u201d, spiegando che, mentre la croce evocava la Passione di Cristo, il suo Nome rammentava ogni aspetto della sua vita, la povert\u00e0 del presepio, la modesta bottega di falegname, la penitenza nel deserto, i miracoli della carit\u00e0 divina, la sofferenza sul Calvario, il trionfo della Resurrezione e dell'Ascensione. Nella sottomissione al Nome di Ges\u00f9 Bernardino risolveva i problemi concreti e attuali della vita pratica e sociale: gli odi politici, l'etica familiare, i doveri dei mercanti, la maldicenza, ecc.\nIn antitesi alle insegne araldiche delle famiglie nobiliari, le cui contese insanguinavano le citt\u00e0 italiane, Bernardino invent\u00f2 uno stemma dai colori vivaci, con cui rappresentare il Nome di Ges\u00f9. Esso era costituito dal trigramma IHS, inscritto in un sole dorato con dodici raggi serpeggianti sopra uno scudo azzurro. Riprodotto su una tavoletta di legno, lo stemma era posto sull'altare durante la messa e i fedeli erano invitati a baciarlo al termine. Questo stratagemma dava concretezza e visibilit\u00e0 alle parole di Cristo: \"Se due o tre si riuniscono per invocare il mio nome, io sono presente in mezzo a loro\" (). Bernardino, quindi, \u00e8 considerato a buon titolo il santo patrono dei pubblicitari. Le famiglie, poi, ponevano l'emblema del nome di Cristo sopra il portone della propria casa, per indicare che a Ges\u00f9 si erano affidati; e cos\u00ec facevano corporazioni e comuni ponendolo sulle proprie sedi.\nIl simbolismo solare associato a Cristo, utilizzato da Bernardino, suscit\u00f2 qualche opposizione, ma fu approvato da papa Martino V nel 1450 a causa delle sue profonde radici nell'Antico Testamento e grazie all'appassionata difesa da parte di san Giovanni da Capestrano.\nLa liturgia del Nome di Ges\u00f9 si diffuse alla fine del XV secolo. Nel 1530, papa Clemente VII autorizz\u00f2 l'Ordine Francescano a recitare l'Ufficio del Santissimo Nome di Ges\u00f9; e la celebrazione ormai presente in varie localit\u00e0, fu estesa a tutta la Chiesa da papa Innocenzo XIII nel 1721.\nBernardino fu uno dei precursori della Riforma cattolica e la sua predicazione non venne dimenticata dopo la Riforma. La Compagnia di Ges\u00f9 divent\u00f2 sostenitrice del culto e della dottrina, prendendo il trigramma bernardiniano come suo emblema e dedicando al Santissimo Nome di Ges\u00f9 le sue pi\u00f9 belle e grandi chiese, edificate in tutto il mondo. Fra tutte si ricorda, la Chiesa del Ges\u00f9 a Roma, la maggiore e pi\u00f9 insigne chiesa dei Gesuiti; vi \u00e8 nella volta il \u201cTrionfo del Nome di Ges\u00f9\u201d, affresco del 1679, opera del genovese Giovanni Battista Gaulli detto \u2018il Baciccia\u2019; dove centinaia di figure si muovono in uno spazio chiaro con veloce impeto, attratte dal centrale Nome di Ges\u00f9.\nIl culto del Santissimo Nome di Ges\u00f9 nel rito romano.\nNel Martirologio Romano, questa memoria in data 3 gennaio \u00e8 cos\u00ec definita: \u00abSantissimo Nome di Ges\u00f9, il solo in cui, nei cieli, sulla terra e sotto terra, si pieghi ogni ginocchio a gloria della maest\u00e0 divina\u00bb. Queste parole sono tratte dalla Lettera ai Filippesi ().\nPapa Innocenzo XIII inser\u00ec nel Calendario romano generale la celebrazione liturgica del Santissimo Nome di Ges\u00f9 nel 1721, assegnandole come data la seconda domenica dopo l'Epifania. Papa Pio X la trasfer\u00ec alla domenica tra il 2 e il 5 gennaio o, negli anni in cui non esiste una domenica tra queste date, al 2 gennaio. Nella revisione del calendario del 1969, promulgata con il motu proprio \"Mysterii paschalis\", la festa \u00e8 stata rimossa dal calendario generale, lasciandola ai calendari particolari che volessero includerla, e osservando che la messa del Santissimo Nome di Ges\u00f9 si conserva fra le votive e che il Vangelo del 1\u00ba gennaio, che racconta l'imposizione del nome al bambino, come pure la prima lettura, parlano del nome di Ges\u00f9. Nella terza edizione del Messale Romano dopo il Concilio Vaticano II \u00e8 riapparsa fra le celebrazioni del calendario romano generale quella del Santissimo Nome di Ges\u00f9 come memoria facoltativa, con data 3 gennaio.\nNel rito ambrosiano la memoria dell'imposizione del nome a Ges\u00f9 \u00e8 stata assommata alla solennit\u00e0 dell'Ottava di Natale nella Circoncisione del Signore (1\u00ba gennaio), in cui si legge come Vangelo il brano di Lc 2,18-21 che menziona entrambi i segni rituali. Si conserva nel messale ambrosiano il formulario per la messa votiva del Santissimo Nome di Ges\u00f9.\nLitanie al Santissimo Nome di Ges\u00f9.\nSignore, piet\u00e0. Signore, piet\u00e0\nCristo, piet\u00e0. Cristo, piet\u00e0\nSignore, piet\u00e0. Signore, piet\u00e0\nCristo, ascoltaci. Cristo, ascoltaci\nCristo, esaudiscici. Cristo, esaudiscici\nPadre del cielo che sei Dio, abbi piet\u00e0 di noi\nFiglio, redentore del mondo, che sei Dio, abbi piet\u00e0 di noi\nSpirito Santo, che sei Dio, abbi piet\u00e0 di noi\nSantissima Trinit\u00e0, che sei Dio, abbi piet\u00e0 di noi\nGes\u00f9, Figlio dei Dio vivo, abbi piet\u00e0 di noi\nGes\u00f9, splendore del Padre, abbi piet\u00e0 di noi\nGes\u00f9, vera luce eterna, abbi piet\u00e0 di noi\nGes\u00f9, Re di gloria, abbi piet\u00e0 di noi\nGes\u00f9, sole di giustizia, abbi piet\u00e0 di noi\nGes\u00f9, Figlio della Vergine Maria, abbi piet\u00e0 di noi\nGes\u00f9, amabile, abbi piet\u00e0 di noi\nGes\u00f9, ammirabile, abbi piet\u00e0 di noi\nGes\u00f9, Dio forte, abbi piet\u00e0 di noi\nGes\u00f9, padre per sempre, abbi piet\u00e0 di noi\nGes\u00f9, angelo del gran consiglio, abbi piet\u00e0 di noi\nGes\u00f9, potentissimo, abbi piet\u00e0 di noi\nGes\u00f9, pazientissimo, abbi piet\u00e0 di noi\nGes\u00f9, obbedientissimo, abbi piet\u00e0 di noi\nGes\u00f9, mite ed umile di cuore, abbi piet\u00e0 di noi\nGes\u00f9, amante della castit\u00e0, abbi piet\u00e0 di noi\nGes\u00f9, che tanto ci ami, abbi piet\u00e0 di noi\nGes\u00f9, Dio della pace, abbi piet\u00e0 di noi\nGes\u00f9, autore della vita, abbi piet\u00e0 di noi\nGes\u00f9, modello di ogni virt\u00f9, abbi piet\u00e0 di noi\nGes\u00f9, pieno di zelo per le anime, abbi piet\u00e0 di noi\nGes\u00f9, che vuoi la nostra salvezza, abbi piet\u00e0 di noi\nGes\u00f9, nostro Dio, abbi piet\u00e0 di noi\nGes\u00f9, nostro rifugio, abbi piet\u00e0 di noi\nGes\u00f9, padre dei poveri, abbi piet\u00e0 di noi\nGes\u00f9, tesoro di ogni credente, abbi piet\u00e0 di noi\nGes\u00f9, buon pastore, abbi piet\u00e0 di noi\nGes\u00f9, vera luce, abbi piet\u00e0 di noi\nGes\u00f9, eterna sapienza, abbi piet\u00e0 di noi\nGes\u00f9, infinita bont\u00e0, abbi piet\u00e0 di noi\nGes\u00f9, nostra via e nostra vita, abbi piet\u00e0 di noi\nGes\u00f9, gioia degli angeli, abbi piet\u00e0 di noi\nGes\u00f9, re dei patriarchi, abbi piet\u00e0 di noi\nGes\u00f9, maestro degli apostoli, abbi piet\u00e0 di noi\nGes\u00f9, luce degli evangelisti, abbi piet\u00e0 di noi\nGes\u00f9, Parola di vita, abbi piet\u00e0 di noi\nGes\u00f9, forza dei martiri, abbi piet\u00e0 di noi\nGes\u00f9, sostegno dei confessori, abbi piet\u00e0 di noi\nGes\u00f9, purezza delle vergini, abbi piet\u00e0 di noi\nGes\u00f9, corona di tutti i santi, abbi piet\u00e0 di noi\nSii indulgente, perdonaci, Ges\u00f9\nSii indulgente, ascoltaci, Ges\u00f9\nDa ogni male, liberaci, Ges\u00f9\nDa ogni peccato, liberaci, Ges\u00f9\nDalla tua ira, liberaci, Ges\u00f9\nDalle insidie del diavolo, liberaci, Ges\u00f9\nDallo spirito impuro, liberaci, Ges\u00f9\nDalla morte eterna, liberaci, Ges\u00f9\nDalla resistenza alle tue ispirazioni, liberaci, Ges\u00f9\nDa tutti i nostri peccati, liberaci, Ges\u00f9\nPer il mistero della tua santa incarnazione, liberaci, Ges\u00f9\nPer la tua nascita, liberaci, Ges\u00f9\nPer la tua infanzia, liberaci, Ges\u00f9\nPer la tua vita divina, liberaci, Ges\u00f9\nPer il tuo lavoro, liberaci, Ges\u00f9\nPer le tue fatiche, liberaci, Ges\u00f9\nPer la tua agonia e per la tua passione, liberaci, Ges\u00f9\nPer la tua croce e il tuo abbandono, liberaci, Ges\u00f9\nPer le tue sofferenze, liberaci, Ges\u00f9\nPer la tua morte e sepoltura, liberaci, Ges\u00f9\nPer la tua resurrezione, liberaci, Ges\u00f9\nPer la tua ascensione, liberaci, Ges\u00f9\nPer averci dato la SS. Eucaristia, liberaci, Ges\u00f9\nPer le tue gioie, liberaci, Ges\u00f9\nPer la tua gloria, liberaci, Ges\u00f9\nAgnello di Dio, che togli i peccati del mondo, perdonaci o Signore\nAgnello di Dio, che togli i peccati dei mondo, esaudiscici o Signore\nAgnello di Dio, che togli i peccati dei mondo, abbi piet\u00e0 di noi\nPreghiamo.\nDio onnipotente ed eterno che ci hai voluto salvare nel nome del tuo figlio Ges\u00f9, poich\u00e9 in questo Nome \u00e8 riposta la nostra salvezza, fa' che in ogni circostanza sia per noi segno di vittoria. Per Cristo nostro Signore. Amen.\nIndulgenza nella Chiesa cattolica.\nUn concilio di Avignone e un altro di B\u00e9ziers nel XV secolo concedettero indulgenza di 10 dieci giorni a chiunque con vero pentimento chinasse il capo in segno di ossequio al sentir nominare Ges\u00f9, la qual pratica antichissima si trovava confermata con decreto particolare nel Concilio Ecumenico di Lione\nPapa Sisto V, confermando la disposizione avignonese port\u00f2 i giorni dell'indulgenza al numero di venti. Pio IV eresse una Confraternita confermata da san Pio V e da Urbano VII, ed arricchita di indulgenza plenaria per ogni volta che uno dei confratelli riuscisse ad impedire o un giuramento temerario o una qualche bestemmia.\nPapa Innocenzo XII con decreto dell'11 luglio 1722 stabil\u00ec la festa del Santissimo Nome di Ges\u00f9 in tutta quanta la Chiesa nella seconda domenica dopo l'Epifania, e concesse l'indulgenza plenaria applicabile ai defunti per tutti quelli che confessati e comunicati assistano in detto giorno alla Messa solenne.\nBenedetto XIII il 12 gennaio 1728 conferm\u00f2 l'indulgenza gi\u00e0 accordata da Sisto V l'11 luglio 1587 per chiunque dir\u00e0 devotamente in qualunque lingua \"Sia lodato Ges\u00f9 Cristo\", oppure risponder\u00e0 \"E sempre sia lodato\"."}
{"id": "1835619", "revid": "126257", "url": "https://it.wikipedia.org/wiki?curid=1835619", "title": "Vomitante (araldica)", "text": ""}
{"id": "1835622", "revid": "44008", "url": "https://it.wikipedia.org/wiki?curid=1835622", "title": "Nea Dimocratia", "text": ""}
{"id": "1835623", "revid": "37401", "url": "https://it.wikipedia.org/wiki?curid=1835623", "title": "Fabula", "text": "Il termine fabula, introdotto dai formalisti russi, indica l'insieme degli avvenimenti che compone una narrazione, visto nel rispetto dell'ordine causale e cronologico, e considerato nei suoi rapporti interni. La \"fabula\" si contrappone all'intreccio (\"sju\u017eet\"), che rinvia al modo peculiare in cui il narratore organizza la materia (ad esempio, infrangendo l'ordine cronologico degli avvenimenti o comprimendo ed espandendo il tempo del racconto nel tempo della narrazione).\nFabula e intreccio.\nLa fabula \u00e8 l'insieme degli elementi di una storia considerati nel loro ordine logico e cronologico. \u00c8 l'autore della fabula che decide come collocare le varie scene nella narrazione. L'autore pu\u00f2 infatti raccontare una storia sia rispettando la fabula, cio\u00e8 mantenendo l'ordine naturale degli eventi, sia montandoli in modo personale, secondo un ordine artificiale, per ottenere particolari effetti narrativi come la suspense.\nSolitamente ci\u00f2 non accade nelle favole e nelle fiabe per bambini, allo scopo di semplificarne la lettura da parte di un pubblico cos\u00ec giovane.\nLa fabula si distingue quindi dall'intreccio, che \u00e8 l'insieme degli eventi della storia nella successione in cui l'autore li ha voluti disporre.\nQuando fabula e intreccio non coincidono emergono anacronie, quali le analessi e le prolessi.\nLe analessi (o \"regressioni\", che nel cinema sono denominate \"flashback\"), sono racconti di fatti accaduti in precedenza (ricordi, esperienze passate, memorie, ecc..) rispetto alla vicenda narrata. \nLe prolessi (che nel cinema sono denominate \"flashforward\") sono invece le anticipazioni di eventi successivi.\nSequenze.\nLa fabula, o pi\u00f9 in generale, un testo narrativo, pu\u00f2 essere suddiviso in sequenze, ovvero in unit\u00e0 di testo dotate di autonomia sintattica e contenutistica.\nLe sequenze sono di vario tipo:\nEsistono anche le 'sequenze miste': sono quelle in cui sono presenti due o pi\u00f9 tipi differenti.\nSchema logico della fabula.\nLa narratologia, richiamandosi agli studi sulle fiabe russe elaborati da Vladimir Propp, propone come strumento di analisi della struttura del testo narrativo uno \"schema logico\" (o \"struttura tipo\") che sviluppa cinque fasi."}
{"id": "1835626", "revid": "599013", "url": "https://it.wikipedia.org/wiki?curid=1835626", "title": "Giuseppe Barcella", "text": "Carriera.\nCresce nelle categorie minori in societ\u00e0 della provincia bergamasca (tra cui Nembrese, Sarnico e Nossese). Il salto di qualit\u00e0 avviene con il passaggio al Lecco, in prima divisione. Durante l'esperienza con i blucelesti viene mandato un anno ad Alzano in prestito, e successivamente viene acquistato dall'Atalanta.\nCon i bergamaschi debutta in Serie B e conquista una promozione in Serie A. \nIn seguito viene ceduto al Brescia tra i cadetti.\nConclude la carriera in Serie C con Pro Palazzolo e Lecco."}
{"id": "1835627", "revid": "2184720", "url": "https://it.wikipedia.org/wiki?curid=1835627", "title": "Conservapedia", "text": "Conservapedia \u00e8 un'enciclopedia online in lingua inglese. Nata negli Stati Uniti, si colloca prevalentemente nell'orbita dei protestanti conservatori nordamericani.\nStoria.\nConservapedia nacque dal progetto scolastico di una scuola del New Jersey per volont\u00e0 di Andrew Schlafly, figlio dell'attivista conservatrice Phyllis Schlafly. Schlafly decise di creare il progetto quando not\u00f2 che un suo studente usava C.E. (\"Common Era\", Era volgare), invece di AD (\"Anno Domini\", corrispondente all'italiano \"Dopo Cristo\") vicino alle date storiche.\nCaratteristiche.\nL'enciclopedia \u00e8 una wiki basata sul software MediaWiki e si pone come un'alternativa conservatrice alle pagine di Wikipedia che trattano argomenti politici e religiosi: secondo la visione dei creatori di Conservapedia, Wikipedia si sarebbe mostrata di parte (troppo \"liberal\") nel trattare tali argomenti malgrado i propri . In Conservapedia molti eventi e definizioni sono invece interpretati in chiave puramente cristiana fondamentalista e a volte non corrispondono alla verit\u00e0 accettata e condivisa dal mondo scientifico. L'ex presidente degli Stati Uniti Barack Obama ad esempio \u00e8 definito come un marxista e probabile musulmano, mentre articoli riguardanti specie animali riportano anche versioni creazioniste delle loro origini.\nIn un'intervista a una radio inglese Schlafly, fondatore e maggior promotore del progetto, ha pesantemente criticato Wikipedia, sostenendo che molte pagine su tematiche oggetto di importanti dibattiti religiosi siano cambiate secondo linee anti-cristiane e che ci sia la tendenza ad interpretare gli avvenimenti recenti in chiave anti-americana.\nSchlafly ha anche criticato il fatto che, nonostante la maggior parte dei membri attivi della Wikipedia in inglese siano americani, le forme grammaticali tipiche degli USA vengono rimpiazzate da quelle britanniche.\nTra le linee guida del progetto (detti \"Comandamenti\") vi sono non copiare da Wikipedia ed evitare di usare articoli scritti da giornalisti come fonte.\nA differenza di Wikipedia, su Conservapedia le voci possono essere modificate solo dagli utenti registrati autorizzati (\"edit\"); questi ultimi, inoltre, non possono caricare i file o spostare pagine.\nSecondo le statistiche interne del sito, ad agosto 2015 Conservapedia aveva raggiunto 41.000 voci, visualizzate un totale di 545.000 volte, e 62.000 utenti registrati, di cui 92 attivi."}
{"id": "1835632", "revid": "798140", "url": "https://it.wikipedia.org/wiki?curid=1835632", "title": "Accademia europea di polizia", "text": "L'Agenzia dell'Unione europea per la formazione delle autorit\u00e0 di contrasto (CEPOL, fino al 2016 Accademia europea di polizia) nata nel 2001, con sede a Bramshill House (Regno Unito), \u00e8 diventata un'agenzia dell'Unione europea nel 2005. Dal 1\u00ba ottobre 2014 ha trasferito la sua sede a Budapest, in Ungheria. L'obiettivo dell'agenzia \u00e8 l'attivit\u00e0 formativa nel campo dell'applicazione della legge e della specializzazione operativa delle varie forze di polizia europee.\nDescrizione.\nEssa riunisce alti funzionari di polizia europei con l'obiettivo di incoraggiare la cooperazione transfrontaliera nella lotta contro la criminalit\u00e0, mantenimento della pubblica sicurezza, della legge e dell'ordine.\nVengono organizzati tra 80-100 corsi, seminari e conferenze l'anno. L'attuazione delle attivit\u00e0, che coprono una vasta gamma di argomenti, avviene negli istituti nazionali d'addestramento di polizia degli Stati membri.\nIl segretariato del CEPOL \u00e8 gestito da un direttore esecutivo, nominato per un periodo quadriennale.\nIl direttore \u00e8 responsabile nei confronti del consiglio di amministrazione che \u00e8 costituito da rappresentanti degli Stati membri dell'Unione europea, solitamente direttori degli istituti nazionali d'addestramento di polizia.\nIl presidente del consiglio di amministrazione \u00e8 un rappresentante degli Stati membri che esercita la presidenza del Consiglio dell'Unione europea.\nIl consiglio di amministrazione di norma si riunisce quattro volte l'anno e ha istituito quattro commissioni. I comitati sono sostenuti da gruppi di lavoro, gruppi di progetto e sotto-gruppi.\nIl segretariato ha circa 25 membri del personale che effettua il quotidiano lavoro, in due unit\u00e0; l'unit\u00e0 responsabile del programma e le unit\u00e0 di amministrazione.\nL'acronimo CEPOL \u00e8 francese e sta per \"Coll\u00e8ge europ\u00e9en de police\" (in inglese EPOLC - European Police College)."}
{"id": "1835634", "revid": "767487", "url": "https://it.wikipedia.org/wiki?curid=1835634", "title": "Luigi Procura", "text": ""}
{"id": "1835636", "revid": "70828", "url": "https://it.wikipedia.org/wiki?curid=1835636", "title": "Roi Hagen", "text": ""}
{"id": "1835638", "revid": "121765367", "url": "https://it.wikipedia.org/wiki?curid=1835638", "title": "Remigio Scavazza", "text": ""}
{"id": "1835645", "revid": "36426", "url": "https://it.wikipedia.org/wiki?curid=1835645", "title": "Palazzo delle Poste e Telegrafi", "text": ""}
{"id": "1835651", "revid": "767487", "url": "https://it.wikipedia.org/wiki?curid=1835651", "title": "Gino Bolognese", "text": ""}
{"id": "1835660", "revid": "228587", "url": "https://it.wikipedia.org/wiki?curid=1835660", "title": "Beersheva", "text": ""}
{"id": "1835661", "revid": "767487", "url": "https://it.wikipedia.org/wiki?curid=1835661", "title": "Rodney Stuckey", "text": "\u00c8 alto 196\u00a0cm per 93\u00a0kg.\nCarriera.\nHa frequentato il college di Eastern Washington, dove ha mantenuto una media di 24,2 punti per gara nella sua stagione da \"freshman\" e 24,6 in quella da \"sophomore\".\nNel 2007 \u00e8 stato chiamato dai Detroit Pistons alla 15\u00aa posizione del primo giro del draft. Nella sua stagione da \"rookie\" ha mantenuto una media di 7,6 punti, 2,3 rimbalzi e 2,8 assist in 19 minuti di utilizzo medio per partita: va per\u00f2 sottolineato come abbia cominciato in quintetto solo due dei 57 match da lui giocati in regular season. Ha inoltre disputato un'ottima post-season realizzando 8,2 punti a partita.\nPremi e riconoscimenti.\nStatistiche.\n\"Statistiche aggiornate al 17 maggio 2013\""}
{"id": "1835662", "revid": "339392", "url": "https://it.wikipedia.org/wiki?curid=1835662", "title": "Ghiottolino Dermayer", "text": ""}
{"id": "1835663", "revid": "599013", "url": "https://it.wikipedia.org/wiki?curid=1835663", "title": "Giovanni Guidi (calciatore)", "text": ""}
{"id": "1835664", "revid": "158939", "url": "https://it.wikipedia.org/wiki?curid=1835664", "title": "Rifrattore", "text": ""}
{"id": "1835665", "revid": "128334", "url": "https://it.wikipedia.org/wiki?curid=1835665", "title": "Terreno selettivo per Clostridioides difficile", "text": "Il terreno in piastra \"Clostridioides difficile\" Selective Agar \u00e8 un terreno di coltura selettivo per l'isolamento del\" Clostridioides difficile\"\nFormula tipica.\npH finale 7.4 \u00b1 0.2.\nDescrizione.\nSi tratta di una modificazione della formula originale di George e coll: contiene fruttosio, cicloserina, cefoxitina e sangue defibrinato di cavallo \"in sostituzione dell'emulsione di tuorlo d'uovo\". La cicloserina e la cefoxitina inibiscono una larga variet\u00e0 di microrganismi, inclusi gli enterobatteri, gli streptococchi fecali, i bacilli anaerobi Gram negativi non sporigeni e le specie del genere \"Clostridium\", ma non il \"Clostridioides difficile\".\nMetodo d'impiego.\nPer l'isolamento di \"C. difficile\" seminare le feci o altro materiale in esame, direttamente sulla superficie dell'agar strisciando in modo da ottenere colonie ben isolate. Incubare a 37 \u00b0C per 48 ore in atmosfera anaerobia. Dopo 48 ore di incubazione le colonie di \"C. difficile\" sono circolari, bombate, grigio opaco, a volte con bordi filamentosi, 4\u20136\u00a0mm di diametro."}
{"id": "1835669", "revid": "154893", "url": "https://it.wikipedia.org/wiki?curid=1835669", "title": "Schmidt-cassegrain", "text": ""}
{"id": "1835671", "revid": "154893", "url": "https://it.wikipedia.org/wiki?curid=1835671", "title": "Cassegrain", "text": ""}
{"id": "1835673", "revid": "767487", "url": "https://it.wikipedia.org/wiki?curid=1835673", "title": "Dario Savio", "text": "Carriera.\nInizi\u00f2 la sua carriera nella squadra in cui aveva giocato anche nelle giovanili, il dove disput\u00f2 16 partite di campionato segnando 2 reti. Esord\u00ec nell'ottobre del 1931 nella partita Genova - finita 3-0 per i \"grifoni\". Nel 1934 arriv\u00f2 al Vigevano, negli anni della Serie B e fu ceduto solo quando la squadra, arrivata al 16\u00ba posto, si ritrov\u00f2 a scendere di categoria, per poi cambiare il nome in \"A.C. Vigevano\". Dal 1936 al 1938 pass\u00f2 quindi all'Atalanta, periodo nel quale supera per la prima ed unica volta le 10 reti con la stessa maglia, arrivando a 15 gol in 52 presenze ( di cui 11 in 29 partite nella stagione 1936-37 ). Chiuse la sua carriera in Serie C con le esperienze nel Savona, nel e nell'Asti."}
{"id": "1835674", "revid": "92723", "url": "https://it.wikipedia.org/wiki?curid=1835674", "title": "New Amsterdam (Guyana)", "text": "New Amsterdam (\"Nieuw Amsterdam\" in lingua olandese), situata nella regione di Berbice Orientale-Corentyne a 94 km dalla capitale Georgetown, \u00e8 una delle maggiori citt\u00e0 della Guyana. La popolazione di New Amsterdam conta 17.329 unit\u00e0.\nStoria.\nNew Amsterdam venne fondata inizialmente come villaggio presso Fort Nassau intorno al 1730-1740. La prima Nieuw Amsterdam, come era chiamata all'epoca, si trovava a 90 km dal fiume Berbice. Prima della rivolta del 1763 la citt\u00e0 comprendeva un magazzino, una locanda, due armerie, un panificio, una chiesa luterana e diverse case. Costruita dagli olandesi nel 1740, la citt\u00e0 venne chiamata \"Fort Sint Andries\", e le venne dato lo status di zona governativa dell'impero coloniale olandese nel 1790. Nel 1803 la citt\u00e0 venne conquistata dai britannici.\nNel 1770 apparve chiaro che il villaggio aveva cessato di essere il punto focale della colonia. I proprietari delle piantagioni si erano spostati pi\u00f9 a sud, dove vi era un terreno pi\u00f9 fertile. Le autorit\u00e0 olandesi avevano proposto dei piani di costruzione nella zona della citt\u00e0, riconoscendo in seguito che la prosperit\u00e0 della colonia si stava spostando verso meridione, prendendo la decisione di ricostruire la citt\u00e0 presso la foce del fiume Canje nel 1790.\nCinque anni dopo la capitale della regione Berbice cadde nelle mani degli inglesi. Anche se all'epoca la citt\u00e0 non fu considerata come una delle pi\u00f9 splendenti del Sudamerica, mostra comunque uno dei migliori esempi dell'architettura progettata da Cesar Castellani nel New Amsterdam Public Hospital. \nNel 1831 New Amsterdam assunse lo status di capitale, quando le due colonie di Berbice ed Essequibo/Demerara vennero incorporate in una singola entit\u00e0, diventando la Guyana inglese.\nPunti di interesse.\nA New Amsterdam si trovano un porto, un ospedale, diverse costruzioni che risalgono al periodo coloniale, di quello olandese. La Mission Chapel \u00e8 diventata un Patrimonio Culturale della nazione. Nel periodo coloniale, New Amsterdam aveva alcuni dei migliori bagni di tutta l'America.\nLe scuole principali sono la Berbice High School, Berbice Educational Institute, Vryman's Erven Secondary, Tutorial Academy, e New Amsterdam Multilateral High School (aperta nel 1975).\nNew Amsterdam possiede due stazioni televisive - DTV-8, situata nel cuore della citt\u00e0, e LRTVS, la prima stazione esistente in Berbice, situata in Vryman's Erven."}
{"id": "1835676", "revid": "125816395", "url": "https://it.wikipedia.org/wiki?curid=1835676", "title": "Papanice", "text": "Papanice (\"Papanici\" nel dialetto locale) \u00e8 una frazione di Crotone di 3.456 abitanti e dista dal capoluogo di provincia 11,5\u00a0km. Pur essendo una frazione di Crotone, Papanice si distingue per usi, costumi, tradizioni e dialetto.\nConfini.\nPapanice confina a nord con il territorio del comune di Scandale, paese posto a 18\u00a0km; ad ovest e a sud con il territorio del comune di Cutro, paese posto ad 8\u00a0km; ad est con il territorio del Comune di Crotone, da cui dista 11,5\u00a0km (Papanice, piazza Mameli - Crotone, piazza Pitagora) e ne costituisce la parte pi\u00f9 interna verso le prime colline del Marchesato.\nCollegamenti.\nPapanice \u00e8 collegato a Crotone tramite la strada provinciale 52 che inizia dalla Strada Statale 106 al km\u00a0246,700 e termina all'inizio della frazione, per una lunghezza di .\nLa stazione ferroviaria principale \u00e8 quella di Crotone, che dista ;\nla stazione ferroviaria secondaria \u00e8 quella di Cutro, che dista .\nAeroporto principale \u00e8 quello di Sant'Anna (KR), che dista , via Valle Cortina;\nAeroporto secondario \u00e8 quello di Lamezia Terme (CZ), che dista , via Cutro.\nPopolazione.\nPapanice conta attualmente un'alta percentuale di laureati e studenti universitari (oltre 300), la maggior parte dei quali da un ventennio a questa parte ha scelto come citt\u00e0 di studio Cosenza, ove esiste un'universit\u00e0.\nOltre all'agricoltura, un altro importante settore \u00e8 il lavoro impiegatizio: infatti, l'80% dei \"papanicesi\" lavora a Crotone.\nUna disputa che va avanti da anni \u00e8 se gli abitanti di Papanice debbano chiamarsi \"papanicesi\" o \"papaniciari\": la prima forma \u00e8 quella italiana; la seconda \u00e8 la forma usata nel dialetto, cos\u00ec come il nome del paese che in dialetto cambia l'ultima vocale in \"i\", \"Papanici\".\nStoria.\nSi trova accorpata alla citt\u00e0 a partire dal 1806 a seguito di una riforma amministrativa operata da Gioacchino Murat. Precedentemente, Papanice aveva una propria autonomia amministrativa, era una Universitas (un attuale comune) con un proprio sindaco, aveva un proprio simbolo rappresentato da San Nicola al centro con tutt'intorno la scritta latina San Nicolaus protector terrae Papanici (\"San Nicola protettore della terra di Papanice\"), simbolo rinvenuto dall'Avvocato Fiorenzo Adolfo Trocino presso l'Archivio di Stato di Napoli, nei volumi del Catasto onciario di Papanice del 1755. Cos\u00ec come si evince dalla foto in alto a destra che riporta il simbolo fotografato sui libri del Catasto Onciaro del Regno delle due Sicilie, provincia di Calabria Ultra, distretto di Cotrone, universit\u00e0 di Papanice. La firma sotto il simbolo \u00e8 del cancelliere Franco, colui che ha redatto manualmente l'atto.\nIl sindaco di Papanice, in quello stesso anno, fu Stefano Pangari.\nGli Sculco e Papanice.\nGli Sculco erano una delle pi\u00f9 importanti e potenti delle sette nobili famiglie greche che fondarono Papanice il 2 aprile 1406. In seguito al matrimonio tra Don Tommaso Domenico Sculco e Vittoria Lucifero si trasferirono a Crotone nel 1683, ma non tralasciarono mai il legame con Papanice: fino a quell'anno, infatti, abitarono l'unico palazzo del Seicento ancora presente nel paese, ed \u00e8 proprio il Palazzo Sculco (oggi Palazzo Noce-Carvelli) che d\u00e0 sulla piazza principale. Pur essendo un grande possidente terriero, Don Tommaso Domenico Sculco non riusc\u00ec ad inserirsi tra i nobili crotonesi, cosa che riusc\u00ec al figlio Don Francesco Antonio Sculco, nel 1734, all'insediamento dei Borboni con Carlo III. Infatti, questi riusc\u00ec ad ottenere un seggio tra i nobili di Crotone. Il legame con Papanice restava comunque forte: infatti il padre, morendo, aveva stabilito per testamento che i contadini di Papanice non dovevano essere abbandonati, che da loro dipendeva la ricchezza della famiglia Sculco; pertanto, se costoro avevano necessit\u00e0 di soldi, di sementi per la semina, attrezzi e quant'altro dovevano essere loro forniti, il tal modo si sarebbero assicurati il raccolto del grano duro.\nDon Francesco Antonio Sculco aveva ricevuto in eredit\u00e0 dal padre grossi possedimenti terrieri ed alle sue dipendenze lavoravano buona parte dei braccianti agricoli di Papanice. Nato nel 1700 da Don Tommaso Domenico Sculco e Vittoria Lucifero, mor\u00ec nel 1767; sia lui che il padre riposano all'interno della chiesa di San Giuseppe di Crotone. Ancora oggi vi sono le lapidi a ricordo nell'ultima cappella sul lato destro della chiesa.\nPapanice fu la loro ricchezza, derivata soprattutto dalla coltivazione del grano duro. \u00c8 vero che Papanice era una universitas e aveva una propria autonomia amministrativa, oltre che un proprio sindaco e un proprio bilancio, ma di fatto era sottomessa alla potente famiglia Sculco. Prima Don Tommaso Domenico (1664-1734), e poi Don Francesco Antonio (1700-1767) avevano il controllo del mercato del grano duro prodotto a Papanice: infatti, all'inizio di ogni semina, nel mese di novembre, erano loro a fornire ai contadini sia i mezzi (aratri, muli, bovini) che le sementi e, a volte, anche piccoli prestiti in danaro. In questo modo, si assicuravano il raccolto nel mese di giugno dell'anno successivo. Il grano prodotto dai contadini di Papanice pagato a tomolo (circa 50 kg) veniva prima ammassato nei magazzini di Crotone, e poi rivenduto al triplo sul mercato di Napoli. Il trasporto veniva effettuato con le navi dal porto di Crotone, di cui gli Sculco e i Lucifero ne riscuotevano anche i diritti doganali per le merci imbarcate.\nVerso la fine del Settecento periodi di lunghe carestie (tra cui si ricorda quella pi\u00f9 critica dal 1759 al 1765) e ben cinque terremoti fortissimi, quasi del 7\u00ba grado della scala Mercalli dal 05.02.1783 al 28.03.1783 Terremoto della Calabria meridionale del 1783, decimarono la popolazione che dai 3.000 di inizio secolo pass\u00f2 a circa 300.\nIn tutta la Calabria il predetto terremoto provoc\u00f2 circa 50.000 vittime.\nLuoghi principali.\nChiesa della Piet\u00e0.\nDi interesse storico \u00e8 sicuramente la Chiesa della Piet\u00e0, ove si pu\u00f2 ammirare una tela ottocentesca raffigurante, appunto, la Madonna della Piet\u00e0, restaurata di recente (2007) e restituita all'antico splendore.\nChiesa dei Santi Apostoli Pietro e Paolo, detta \"di San Pantaleone\".\nAll'interno della Chiesa dei Santi Pietro e Paolo si possono ammirare, entrando sul lato destro, un fonte battesimale del Cinquecento. La particolarit\u00e0 di questo fonte battesimale \u00e8 il piedistallo su cui poggia: infatti, raffigura il corpo di un lupo. Sempre sul lato destro troviamo un crocifisso ligneo del Seicento, posto all'interno di una nicchia di pietra lavica ad opera di Gregorio Carnevale. Il crocifisso ligneo \u00e8 stato restaurato nel 2007. Sopra l'altare principale, si pu\u00f2 vedere la statua di San Pantaleone, il protettore della suddetta frazione, che si festeggia il 27 luglio. Infine, sulla volta \u00e8 possibile ammirare una tela, opera di Gisella Arrigo (un'artista locale), denominata La Gloria di San Pantaleone.\nColtivazioni agrarie.\nVi si coltiva soprattutto il grano duro, ma sono anche notevoli le coltivazioni stagionali quali finocchi, barbabietole e pomodori; questo nelle zone in cui \u00e8 possibile attingere dell'acqua tramite condotte forzate, o tramite laghetti artificiali.\nSono presenti altres\u00ec numerosi uliveti, la cui raccolta delle olive e l'olio prodotto \u00e8 ad uso e consumo delle singole famiglie.\nNumerose sono le piantagioni di eucalipto: questo tipo di albero, contenente un'alta percentuale di cellulosa, fu impiantato a partire dagli anni cinquanta dopo la costruzione a Crotone della cartiera. La coltivazione di questi alberi doveva servire per l'approvvigionamento di quest'industria. Da qualche anno la cartiera non \u00e8 pi\u00f9 funzionante.\nPapanice era famosa anche per la coltivazione dei piselli, rinomati in tutta la regione, adesso se ne coltivano piccoli appezzamenti ad uso e consumo delle singole famiglie; l'incentivazione della coltivazione di questo legume potrebbe rappresentare una possibile ricchezza per la frazione, ma ormai sono pochi coloro che si dedicano all'agricoltura: infatti, mentre fino al 1960 occupava quasi il 90% della popolazione, adesso ne occupa circa l'8%.\nTradizioni culinarie.\nI crustuli.\nSono dei dolci fritti fatti con farina di grano tenero, ottenuti da un impasto molto liquido. Acceso il fuoco al tegame contenente l'olio le donne, preso in un pugno l'impasto, fanno dei cerchi sopra all'olio bollente facendovi scendere l'impasto; questo prende subito forma e si gonfia unendosi in una forma vagamente circolare. Con un mestolo metallico viene girato per farlo cuocere anche dall'altra parte. A cottura terminata, che dura poco meno di un minuto, di solito vengono consumati caldi prima passandoli in un piatto contenente zucchero, e poi in un altro contenente vino cotto.\nLa parola crustulo deriva dal latino \"crustulum\" che significa tarallo, ed infatti nell'antica Pompei i crustulari erano i venditori di taralli.\nPertanto poich\u00e9 la forma del crustulo \u00e8 circolare sembra corretta questa derivazione.\nA Crotone invece con questo nome indicano il dolce successivo che a Papanice \u00e8 chiamato tardillo.\nI tardiddri.\nSono dei dolci fritti fatti con farina di grano duro e ricoperti di miele. In genere si mettono in un piatto uno sopra l'altro. Se consumati dopo qualche giorno, sono difficili da staccare per via della solidificazione del miele.\nLa pitta.\nAnche questo \u00e8 un dolce pasquale, ma vi sono persone che lo fanno anche a Natale. L'impasto \u00e8 fatto con farina di grano duro, lievito, acqua. La sfoglia viene stesa con un mattarello al fine di farla sottile dopo viene stesa all'interno di una teglia circolare. La prima sfoglia \u00e8 la base della pitta perci\u00f2 deve coprire l'intera teglia; le successive sono tagliate a strisce, all'interno della striscia si mette uva passa e mandorle, poi la si avvolge in modo da formare una girella e la prima si colloca al centro della teglia; poi si prosegue man a mano con le altre strisce, dal centro verso i bordi della teglia; quando la teglia \u00e8 ultimata \u00e8 informata per circa un'ora e mezza a 200 gradi; all'uscita alcuni la guarniscono con liquori, altri con olio d'oliva, altri ancora con il miele.\nAltra usanza tipica \u00e8 quella di informare questi dolci nei tre forni del paese, Trocino, Cardace e Le Rose, poich\u00e9 vi possono essere delle teglie simili ognuno le contraddistingue con un segno di riconoscimento quale pu\u00f2 essere un confetto, uno stuzzicadenti o vista la settimana santa in cui vengono confezionati, un ramoscello d'ulivo."}
{"id": "1835678", "revid": "3115", "url": "https://it.wikipedia.org/wiki?curid=1835678", "title": "Locations", "text": ""}
{"id": "1835680", "revid": "71420", "url": "https://it.wikipedia.org/wiki?curid=1835680", "title": "Organi ausiliari della Repubblica Italiana", "text": ""}
{"id": "1835681", "revid": "204012", "url": "https://it.wikipedia.org/wiki?curid=1835681", "title": "Anemia Sideropenica", "text": ""}
{"id": "1835682", "revid": "363629", "url": "https://it.wikipedia.org/wiki?curid=1835682", "title": "Organi costituzionali dell'Italia", "text": "Gli organi costituzionali italiani sono organi della Repubblica Italiana previsti dalla costituzione.\nAnalisi e caratteristiche.\nSecondo parte della dottrina giuridica italiana, sono quegli organi necessari e indefettibili dello Stato, previsti dalla Costituzione della Repubblica Italiana, le cui funzioni fondamentali e organizzazione sono da essa direttamente disciplinate. Essi si trovano in posizione di reciproca parit\u00e0 ed essi prendono parte alla cosiddetta \"funzione politica\", cio\u00e8 partecipano direttamente alle finalit\u00e0 perseguite dallo Stato e indicate nella Costituzione.\nPoich\u00e9 tali organi sono direttamente disciplinati dalla Costituzione, ogni loro modifica \u00e8 una modifica costituzionale e quindi necessita della approvazione di una legge di revisione della Costituzione. La loro stessa esistenza costituisce per\u00f2 un limite alla revisione della Costituzione.\nRispetto alla nozione di pubblica amministrazione - che declina in maniera compiuta i\nsoggetti che fanno riferimento alla nozione di Stato-amministrazione e cos\u00ec identifica la\ntotalit\u00e0 degli organi statali e locali che formano il potere\nesecutivo ed hanno il proprio vertice del governo - gli organi costituzionali fanno, invece, capo alla\nnozione di Stato-ordinamento, quale amministrazione di vertice di un\nsettore costituzionalmente separato dall'attivit\u00e0 di\ngoverno.\nSecondo quest'accezione, quelli costituzionali sono organi in posizione di\nsostanziale autonomia e quindi di separatezza rispetto alle\namministrazioni dello Stato, anche con riguardo alla loro attivit\u00e0 di gestione ed alla loro organizzazione interna. La \"ratio\" della loro esclusione della disciplina dettata dal testo unico sul pubblico impiego deriverebbe dall'esigenza di\npreservare l'autonomia di tali organi: pertanto, dalla loro mancata inclusione nel novero delle amministrazioni pubbliche discenderebbe la\nsottrazione degli organi costituzionali italiani alla disciplina e ai controlli tipici delle\namministrazioni statali, quale la giurisdizione di conto.\nCon la sentenza della Corte costituzionale n. 129 del 1981, \u00e8 stato infatti deciso che \u00abderoghe alla giurisdizione\u00bb contabile operano naturalmente \u00abnei confronti di organi immediatamente partecipi del potere sovrano dello Stato, e\nperci\u00f2 situati al vertice dell'ordinamento, in posizione di assoluta\nindipendenza e di reciproca parit\u00e0\u00bb. In buona sostanza, la giurisdizione di conto deve essere\nbilanciata con l'autonomia degli organi costituzionali, in maniera da\ncontemperare i controlli con i principi della divisione dei poteri.\nTale \u00abesenzione rappresenta un riflesso dell'autonomia di cui gli\norgani costituzionali considerati dispongono che non si esaurisce\nnella normazione, comprendendo anche il momento applicativo delle\nnorme stesse, dato che altrimenti quell'autonomia verrebbe dimezzata\ndall'attivazione dei corrispondenti rimedi amministrativi, ed anche\ngiurisdizionali\u00bb.\nOrgani costituzionali.\nSono organi costituzionali: \nNella ripartizione delle unit\u00e0 revisionali di base relative al\nbilancio di previsione dello Stato - disposta dal Ministero\ndell'economia per ogni anno finanziario nell'apposita tabella 2 - la voce loro destinata (\"organi costituzionali e di rilevanza costituzionale\") \u00e8 comune agli organi di rilevanza costituzionale. In tale seconda accezione la giurisprudenza costituzionale fa rientrare, tra l'altro, il Consiglio superiore della magistratura.\nIl bilancio degli organi non dipendenti dal governo.\nBench\u00e9 tutte le spese pubbliche rifluiscano nel bilancio dello Stato, redatto su iniziativa del Governo e sottoposto ad approvazione parlamentare, si ritiene che le spese degli organi costituzionali, che la Costituzione pone al di fuori dell'amministrazione subordinata all'Esecutivo, siano oggetto di autodeterminazione: pertanto Presidenza della Repubblica, Corte costituzionale, Camera dei deputati e Senato della Repubblica non potrebbero vedere compresse le loro esigenze di spesa senza il loro consenso. Facendosi forte del diverso trattamento subito dai consigli regionali, una dottrina minoritaria contesta questa conclusione sottolineando la natura eminentemente tautologica delle relative clausole di salvaguardia previste per legge ordinaria.\nAnche sotto il profilo della gestione delle risorse loro conferite, Presidenza della Repubblica, Corte costituzionale e Camere hanno una piena autonomia anche normativa, in nome del principio dell'autocrinia: i relativi uffici amministrativi sono per\u00f2 oramai stabilmente composti da dipendenti assunti per concorso pubblico, come prevede lo statuto costituzionale del pubblico impiego. Previsioni di legge rivolte direttamente a tali amministrazioni, in riferimento alla disciplina generale dei dipendenti pubblici, restano comunque assai rare; si riconduce alla dottrina dell'autodichia anche la loro sottrazione alla disciplina di contrattazione (giuridica ed economica) di qualsiasi comparto pubblico, mentre \u00e8 controversa l'esistenza di una \"consuetudine costituzionale sull\u2019esenzione dalla giurisdizione contabile per i supremi organi dello Stato\" che inibisca l\u2019azione di responsabilit\u00e0 per danno erariale, la quale \"comporterebbe un\u2019interferenza nelle attribuzioni riservate all\u2019organo costituzionale riguardando attivit\u00e0 riconducibili all\u2019ambito organizzativo dell\u2019organo costituzionale, dotato di autonomia costituzionalmente tutelata\".\nDi conseguenza, va segnalata la compresenza, nel bilancio dei singoli organi costituzionali suddetti, di voci inesistenti negli omologhi organi costituzionali stranieri, che non prevedono a proprio carico spese sostenute da altri sistemi retributivi o previdenziali pubblici o privati: anche laddove le democrazie sono di pi\u00f9 antica e consolidata tradizione, all'estero non si \u00e8 mai sviluppata una dottrina tale da sostenere - come avviene in Italia - che l'indipendenza e la sovranit\u00e0 degli organi supremi passi attraverso l'autodichia, cio\u00e8 la sottrazione dei dipendenti e degli appalti dalle regolamentazioni valide per la generalit\u00e0 delle altre pubbliche amministrazioni. Nessun seguito hanno avuto le proposte di superare questo sistema previdenziale 'in house', quanto meno mediante una gestione unitaria di tutti gli organi costituzionali e di rilevanza costituzionale."}
{"id": "1835683", "revid": "204012", "url": "https://it.wikipedia.org/wiki?curid=1835683", "title": "Xeroderma Pigmentoso", "text": ""}
{"id": "1835684", "revid": "767487", "url": "https://it.wikipedia.org/wiki?curid=1835684", "title": "Ettore Perani", "text": "Carriera.\nAttaccante dotato di grinta ed abnegazione, gioca nell'Atalanta per diverse stagioni collezionando 2 presenze ed una rete in Serie A nella stagione 1937-1938. Nonostante le poche apparizioni viene considerato una bandiera della societ\u00e0 neroazzurra, con cui instaura un forte legame.\nDopo la seconda guerra mondiale disputa due campionati di Serie B con il Mantova, per concludere poi la carriera tra Ponte San Pietro e Crema, in Serie C."}
{"id": "1835691", "revid": "110157", "url": "https://it.wikipedia.org/wiki?curid=1835691", "title": "Museo archeologico di Montelupo", "text": "Il Museo archeologico di Montelupo si trova a Montelupo Fiorentino.\n\u00c8 stato inaugurato come \"Museo della ceramica e del territorio\" nel 1983 nella sede dell'antico Palazzo del Podest\u00e0. Nel 1985 \u00e8 stata aperta la sezione archeologica per ospitare il materiale di scavo rinvenuto nel territorio del comune di Montelupo e nelle zone limitrofe anche dal locale gruppo archeologico.\nNel 2007 la sezione archeologica \u00e8 stata trasferita nella nuova sede museale della chiesa dei SS. Quirico e Lucia, dietro la villa medicea, all'interno del relativo grande parco. Tale nuova collocazione \u00e8 stata resa possibile grazie al recupero della struttura, risalente al XVII secolo, attuata al termine di una complessa campagna di scavo che hanno consentito di rinvenire, sotto l'attuale chiesa, alcune strutture religiose risalenti al X - XI secolo, con relative sepolture nell'abside, attualmente visibili attraverso il pavimento trasparente del museo.\nIl museo espone oltre 1000 pezzi, frutto di oltre 30 anni di scavi nel territorio del Medio Valdarno Fiorentino, nella Bassa val di Pesa e nel Montalbano.\nIl materiale esposto va dalla preistoria al tardo medioevo, passando dall'et\u00e0 dei metalli, agli etruschi e ai romani. Tra i reperti pi\u00f9 significativi il bacile di bronzo dorato con l'effigie di Carlo Magno (risalente all'inizio del XII secolo) ed un olifante in terracotta, proveniente dal sito etrusco di Montereggi.\nIl museo continua a svolgere campagne di scavo in collaborazione con le universit\u00e0 di Siena e di Firenze, sotto la supervisione della Soprintendenza Archeologica per la Toscana e con il supporto dei volontari del locale Gruppo archeologico di Montelupo Fiorentino, e svolge attivit\u00e0 didattiche in diversi siti archeologici (villaggio dell'et\u00e0 del bronzo di Bibbiani, tomba etrusca \"dell'Uovo\", sempre a Bibbiani, abitato di Montereggi, villa romana del Vergigno ed area archeologica medievale di San Genesio."}
{"id": "1835695", "revid": "57872", "url": "https://it.wikipedia.org/wiki?curid=1835695", "title": "San Lorenzo della Costa", "text": "San Lorenzo della Costa \u00e8 una frazione del comune di Santa Margherita Ligure nella citt\u00e0 metropolitana di Genova.\nGeografia fisica.\nDistante all'incirca quattro chilometri dal centro urbano sammargheritese, la frazione collinare \u00e8 situata a 198 metri sul livello del mare lungo uno sperone roccioso circondato da tipiche coltivazioni ad ulivi con la caratteristica tecnica ligure dei terrazzamenti.\nL'abitato \u00e8 costituito principalmente da nuclei minori di case sparse, ma lungo la principale strada provinciale 1 Via Aurelia.\nStoria.\nSan Lorenzo segu\u00ec principalmente le vicende storiche dell'odierno comune di Santa Margherita Ligure separato, per decreto dello stesso Napoleone Bonaparte durante la dominazione francese nei territori dell'ex Repubblica di Genova, nel 1798 dalla municipalit\u00e0 di Rapallo. Gi\u00e0 facente parte della podesteria rapallese dal XIII secolo, e quindi del successivo capitaneato di Rapallo dal 1608, la municipalit\u00e0 di San Lorenzo, e dell'attuale quartiere di San Siro, furono inserite nel cantone di Santa Margherita della Repubblica Ligure il 18 luglio del 1798.\nLa soppressione delle semplici municipalit\u00e0 di San Lorenzo, San Siro, Nozarego e Portofino fu decisa il 5 aprile del 1799 inserendo nella neo municipalit\u00e0 di Santa Margherita le prime due localit\u00e0 e nella municipalit\u00e0 di San Giacomo di Corte i restanti nuclei. Fu durante il Primo Impero francese che venne costituito, il 22 dicembre del 1812, il Comune di Porto Napoleone che inglob\u00f2 tutte le frazioni e localit\u00e0 del circondario sammargheritese.\nOggi San Lorenzo fa parte del comune di Santa Margherita Ligure che assunse tale denominazione nel 1863 con il regio decreto del re Vittorio Emanuele II di Savoia.\nInfrastrutture e trasporti.\nIl territorio frazionario di San Lorenzo \u00e8 attraversato dalla strada statale 1 Via Aurelia, sulla quale sono svolti servizi di mobilit\u00e0 urbana ed extraurbana a cura della societ\u00e0 di trasporto pubblico AMT.\nFino al 1946, anno in cui venne disattivata, la frazione di San Lorenzo disponeva anche di una fermata ferroviaria lungo la tratta Genova-Pisa, posta a fondo valle in corrispondenza dell'attuale campo sportivo \"Eugenio Broccardi\" di Santa Margherita Ligure, nell'area oggi occupata dall'attuale sottostazione elettrica."}
{"id": "1835697", "revid": "71420", "url": "https://it.wikipedia.org/wiki?curid=1835697", "title": "Organi di rilevanza costituzionale", "text": ""}
{"id": "1835698", "revid": "79968", "url": "https://it.wikipedia.org/wiki?curid=1835698", "title": "Dialetto altamurano", "text": ""}
{"id": "1835699", "revid": "298229", "url": "https://it.wikipedia.org/wiki?curid=1835699", "title": "Central Valley Fuego F\u00fatbol Club", "text": "Il Central Valley Fuego F\u00fatbol Club, pi\u00f9 noto semplicemente come Fuego FC, \u00e8 una societ\u00e0 calcistica professionistica statunitense di base a Fresno, in California.\nFondata nel 2003, dalla stagione 2022 militer\u00e0 nella USL League One, campionato di terza divisione nella piramide calcistica americana.\nStoria.\nI Fuego debuttarono nella PDL nel 2003. L'inizio di stagione fu promettente, con i Fuego che si imposero contro il Nevada Wonders, il California Gold e l'Orange County Blue Star; questi risultati permisero alla squadra di Fresno di qualificarsi per la US Open Cup, in cui riuscirono a raggiungere il quarto turno, nel quale si arresero per 3-1 ai Los Angeles Galaxy. La stagione d'esordio vide i Fuego vincere la Southwest Division, ma nei play-off le cose non andarono altrettanto bene: il team di Fresno, infatti, venne sconfitto dai Blue Star nella finale di Conference.\nNel 2004, i Fuego conclusero la regular season al secondo posto, riuscendo a vincere i playoff di Conference. Nei playoff nazionali vennero per\u00f2 sconfitti dal Boulder Rapids Reserve, che mise fine al sogno dei californiani di vincere la PDL.\nLa stagione 2005 vide un aumento del numero di squadre facenti parte della Southwest Division, e di questo un po' soffr\u00ec la franchigia di Fresno, che chiuse il campionato in terza posizione. L'avventura nei playoff fu per\u00f2 brevissima e a porvi fine fu ancora una volta l'Orange County Blue Star.\nIl 2006 fu un anno complicato per i Fuego. Innanzitutto, non trovarono uno stadio fisso per le partite casalinghe, dovendosi quindi spostare di volta in volta nei diversi impianti presenti a Fresno. In secondo luogo, la Southwest Division si espanse ulteriormente, facendo crescere anche il livello di difficolt\u00e0 del torneo. Una serie di risultati altalenanti releg\u00f2 i Fuego in quinta posizione. Per la prima volta nella sua breve storia, il club manc\u00f2 la qualificazione ai playoff.\nNel 2007 le cose cambiarono sensibilmente. I Fuego diedero vita a una partnership con la squadra di baseball dei Fresno Grizzlies, ottenendo cos\u00ec il permesso di utilizzarono l'impianto dei Grizzlies come stadio di casa. Il campionato, come era prevedibile, fu molto combattuto, ma sul finire della stagione i Fuego erano uno dei quattro team in lotta per uno dei due posti disponibili per i playoff. Nell'ultima giornata, il club di Fresno ebbe la meglio sul San Francisco Seals per 3-1, aggiudicandosi cos\u00ec la Southwest Division per la seconda volta. I playoff si giocarono a Fresno e, sfruttando il fattore campo, i Fuego demolirono il Tacoma Tide per 4-1 e il BYU Cougars. I Fuego si aggiudicarono cos\u00ec anche il titolo di Conference, ma nei playoff nazionali vennero immediatamente sconfitti dal Laredo Heat, che si sarebbe poi aggiudicato la PDL.\nNel 2017, il Fresno Fuego \u00e8 stato assorbito dalla franchigia di USL Championship del Fresno. A seguito del fallimento della stessa nel 2019, nel 2020 il club \u00e8 stato rifondato con il nome di Central Valley Fuego con l'obiettivo di partecipare dal 2022 alla USL League One, campionato professionistico di terza divisione nel calcio statunitense."}
{"id": "1835700", "revid": "729019", "url": "https://it.wikipedia.org/wiki?curid=1835700", "title": "Stazione di Paestum", "text": "La stazione di Paestum \u00e8 una fermata della ferrovia Salerno-Reggio Calabria posizionata nelle immediate vicinanze dell'omonimo sito archeologico e ad un chilometro circa dal museo, nel comune di Capaccio Paestum.\n\u00c8 servita da quasi tutti i treni a carattere regionale e qualche Intercity. L'impianto \u00e8 classificato da RFI nella categoria \"Silver\", attualmente in fase di restauro nell'ambito del progetto Pegasus.\nStoria.\nLa stazione di \"Pesto\" fu inaugurata nel 1883 , e fu ribattezzata nel 1927 \"Paestum\".\nL'attuale stazione fu inaugurata nel 1936 in occasione della visita al sito dell'antica Poseidonia di Vittorio Emanuele III di Savoia e di Benito Mussolini.\nArchitettura.\nLa stazione \u00e8 dotata di un edificio su due livelli. Il comune di Capaccio ha preso possesso del piano terra per evitare che fosse soppressa dalle Ferrovie dello Stato, e intende rivalutarla. Sono conservati nella stazione diversi mobili d'epoca del ventennio fascista.\nSecondo i progetti lo scalo ferroviario ospiter\u00e0 anche un centro artistico che accoglier\u00e0 le opere degli artisti che vorranno esporre i propri capolavori a Paestum; verr\u00e0 anche allestita una sala d'aspetto per tutti i turisti che viaggiano in treno."}
{"id": "1835706", "revid": "729019", "url": "https://it.wikipedia.org/wiki?curid=1835706", "title": "Sindrome di Stevens-Johnson", "text": "La sindrome di Stevens-Johnson (SSJ) \u00e8 una reazione acuta da ipersensibilit\u00e0 che coinvolge la cute e le mucose e che pu\u00f2 essere scatenata da malattie virali, batteriche o reazione avversa a farmaci.\nAttualmente \u00e8 considerata una variante dell'eritema polimorfo, di cui costituisce una forma pi\u00f9 grave.\nAltra sindrome con caratteristiche analoghe, ma molto pi\u00f9 grave \u00e8 la Sindrome di Lyell.\nEpidemiologia.\nColpisce prevalentemente le persone durante l'infanzia e i giovani adulti.\nEziologia.\nLa causa scatenante spesso \u00e8 l'uso di farmaci che scatenano una reazione allergica grave, a volte si \u00e8 vista la sua comparsa in seguito a una gravidanza, pi\u00f9 raramente invece \u00e8 una complicanza di forme tumorali.\nTra i principi attivi che possono indurre tale stato morboso vi sono Enalapril, Lisinopril, Sulfadossina, Trandolapril, Allopurinolo, Cefacloro, Cotrimossazolo (Bactrim, Septra, ecc.), Nimesulide, Nevirapina, Claritromicina, Lamotrigina. Nella maggior parte dei casi, i sintomi si presentano nelle prime 4 settimane dall'assunzione del farmaco causante la reazione.\nSintomatologia.\nMentre l'eritema polimorfo si manifesta attraverso lesioni cutanee (papule o chiazze eritematose rotonde con aspetto talvolta a coccarda), nella sindrome di Stevens-Johnson la cute presenta aree di necrosi e sfaldamento e le lesioni coinvolgono anche le mucose, dalla bocca (con degenerazione crostoso-erosiva delle labbra) alle congiuntive e all'uretra. Vi \u00e8 compromissione sistemica con febbre elevata, faringodinia, vomito, diarrea, artralgie. Le lesioni sono ingravescenti e lo sfaldamento cutaneo provoca la formazione di bolle spesso emorragiche (Segno di Nikolsky). Il venir meno della barriera epidermica provoca una perdita di liquidi ed elettroliti, con un alto rischio di infezioni batteriche per l'ingresso di germi, soprattutto piogeni, dalle soluzioni di continuo della cute.\nTerapia.\nRiposo assoluto, interrompere la somministrazione del farmaco inducente la reazione, si utilizzano glucocorticoidi e analgesici. Nel caso di problemi alle vie respiratorie il paziente pu\u00f2 essere sottoposto a ventilazione artificiale.\nPrognosi.\nLa sindrome nella sua forma propria (cio\u00e8 con meno del 10% della superficie corporea coinvolta) ha una bassa percentuale di mortalit\u00e0 (meno del 5%), mentre altre forme pi\u00f9 gravi, come la sindrome di Lyell, possono avere un'alta percentuale di mortalit\u00e0 (sino al 70%)."}
{"id": "1835711", "revid": "1272592", "url": "https://it.wikipedia.org/wiki?curid=1835711", "title": "Piante Grasse", "text": ""}
{"id": "1835713", "revid": "1305772", "url": "https://it.wikipedia.org/wiki?curid=1835713", "title": "Risveglio (movimento evangelico)", "text": "Nella storia del cristianesimo, con il termine risveglio, talvolta seguito dall'aggettivo evangelico (\"r\u00e8veil\" in francese, \"revival\" in inglese - da cui i neologismi revivalismo e revivalistico - \"Erweckung\" in tedesco) si indicano diversi movimenti di rinnovamento o di rinascita spirituale che nei secoli XVIII e XIX percorsero il mondo protestante.\nCaratteristiche.\nQuesti movimenti si ponevano in rapporto critico con le chiese stabilite, le grandi \"chiese storiche\", considerate \"dormienti\", spesso accusate di arido intellettualismo, dogmatismo, moralismo, ritualismo, indifferentismo, o peggio, di palese apostasia, disertate dai pi\u00f9 e prive di entusiasmo. Nuovi energici predicatori, evangelisti e \"profeti\", riprendendo i grandi temi della Bibbia come la conversione, l'essere \"born again\" (\"rinati\") o \"i doni dello Spirito Santo\", scuotevano le coscienze addormentate e portavano in queste chiese una ventata d'aria fresca, sollecitando efficacemente (spesso grandi numeri di persone) al ravvedimento, alla fede e all'impegno.\nEssi agivano sia nel contesto tradizionale del culto domenicale, in riunioni di preghiera e di studio biblico, sia in sale pubbliche, in tende o all'aperto, da cui sorse l'espressione \"riunioni di risveglio\". In un ambiente culturale, sociale e religioso povero e degradato, pure il canto di inni cristiani e la preghiera spontanea diventavano strumenti di crescita umana e spirituale.\nQuest'opera di \"risveglio\" era ed \u00e8 attribuita allo Spirito Santo, \u00abche soffia dove vuole\u00bb.\nSuddivisione.\nDalla Riforma del XVI secolo, alcuni autori descrivono sei ondate di \"risvegli\" nel cristianesimo protestante (1727, 1792, 1830, 1857, 1882 e 1904). Si classificano come \"risvegli\" anche quelli pi\u00f9 recenti di Azusa Street (1906), Balokole (1930) e quelli del Jesus movement diffusi nelle Americhe, sia fra i protestanti che tra i cattolici negli anni settanta.\nGli storici suddividono pure i risvegli e i movimenti a essi collegati, dal secolo in cui sono avvenuti: \nIl risveglio wesleyano, chiamato \"Grande Risveglio\", ha stabilito l'influenza che il revivalismo e le nuove chiese metodiste hanno avuto sulle chiese congregazionaliste, presbiteriane, battiste nel Nord America. Quando per\u00f2, questo grande \"risveglio della religione\" ha cominciato ad affievolirsi, si \u00e8 sviluppata una nuova era di secolarizzazione che ha travolto i successi che avevano riscosso le chiese evangeliche. I risvegli, inoltre, hanno reso popolare l'idea che le chiese evangeliche siano deboli e divise, soprattutto per la loro irragionevole fedelt\u00e0 a credi e dottrine tale da rendere la salvezza e l'unit\u00e0 fra le chiese apparentemente irraggiungibile.\nRisveglio nel novecento in Italia.\nIl XIX secolo, soprattutto la seconda met\u00e0, vide nuovi protagonisti della Riforma protestante in Italia, con i tentativi di creare una Chiesa Evangelica italiana. Dopo la guerra napoleonica, Felice Neff ha predicato il risveglio fra riformati italiani nell'Alpi e fra i valdesi.\nCamillo Mapei con la fondazione della rivista \"Eco di Savonarola\" a Londra, diede inizio al progetto di riunire gli esuli protestanti italiani a Londra per la formazione di una Chiesa protestante interamente italiana. Aderiscono personaggi come Alessandro Gavazzi, Luigi Desanctis, Gabriele Rossetti ed altri che contribuirono a formare la Chiesa Libera Evangelica Italiana nel 1852 a Genova. Cos\u00ec si sono formate la Chiesa dei Fratelli e la Chiesa Evangelica Libera."}
{"id": "1835715", "revid": "599013", "url": "https://it.wikipedia.org/wiki?curid=1835715", "title": "Bart Goor", "text": "Carriera.\nClub.\nNella sua carriera ha militato anche in , , e Anderlecht del quale \u00e8 stato il capitano prima di lasciare il posto a Olivier Deschacht.\nGioca la sua ultima partita con l'Anderlecht il 18 dicembre 2008 e nel gennaio 2009 si trasferisce al Germinal Beerschot.\nIl 1\u00ba dicembre 2011, dopo aver rescisso il suo contratto con il Germinal Beerschot, si \u00e8 accasato al Westerlo, dove \u00e8 rimasto fino al 2013 per poi chiudere la carriera l'anno successivo, a 41 anni, dopo una stagione nel Dessel Sport.\nNazionale.\nCon la Nazionale del suo Paese ha debuttato nel 1999 ed ha fatto parte delle spedizioni ad Euro 2000, dove ha segnato un gol contro la Svezia e ai Mondiali 2002. Negli ultimi anni ha per\u00f2 trovato poco spazio a causa della politica calcistica del Belgio che ha deciso di affidarsi maggiormente ai giovani."}
{"id": "1835720", "revid": "92723", "url": "https://it.wikipedia.org/wiki?curid=1835720", "title": "Revivalismo", "text": ""}
{"id": "1835722", "revid": "2014155", "url": "https://it.wikipedia.org/wiki?curid=1835722", "title": "Cristiano di Sassonia-Weissenfels", "text": "Biografia.\nCristiano era il sesto figlio del Duca Giovanni Adolfo I di Sassonia-Weissenfels e di sua moglie, Giovanna Maddalena, figlia del Duca Federico Guglielmo II di Sassonia-Altenburg.\nIl Duca Cristiano ottenne il governo del ducato alla morte del fratello Giovanni Giorgio nel 1712 e continu\u00f2 sostanzialmente la politica di mecenatismo come la promozione delle scienze, d'educazione e della cultura per al quale cre\u00f2 nel 1716 a Weissenfels il \"Seminarium illustre\". Anche la citt\u00e0 di Sangerhausen venne fortemente promossa oltre alla capitale come nuova residenza, con la ristrutturazione dell'antico castello in forme barocche. Le enormi spese sostenute, iniziarono ad avere un peso decisivo nell'economia locale nel 1719. Il fatto fece s\u00ec che l'Imperatore nominasse una commissione economica che salvaguardasse le finanze dello stato.\nBach e il principe cacciatore.\nPi\u00f9 di tutti i suoi predecessori e successori, il Duca Cristiano fu un cacciatore perfetto e cacci\u00f2 moltissimi animali entro i boschi delle proprie propriet\u00e0.\nPer questa sua passione, in occasione del suo trentunesimo compleanno, nel 1713, il compositore Johann Sebastian Bach gli dedic\u00f2 la famosa \"Jagdkantate\" (BWV 208) come musica per le feste di caccia a carattere pastorale.\nMorte.\nIl Duca Cristiano mor\u00ec il 28 giugno 1736 all'et\u00e0 di 54 anni e venne sepolto nella chiesa degli agostiniani del Castello di Weissenfels.\nDal momento che non lasci\u00f2 discendenza, il trono pass\u00f2 a suo fratello Giovanni Adolfo II.\nMatrimonio e figli.\nCristiano si spos\u00f2 l'11 maggio 1712 a Stolberg con Luisa Cristiana di Stolberg-Ortenberg, figlia del Conte Cristiano Luigi I e di Luisa Cristina d'Assia-Darmstadt.\nIn occasione di questo suo matrimonio, l'Elettore Augusto II lo omaggi\u00f2 con uno splendido dono: un bellissimo calice d'oro cesellato e dipinto a smalti con l'inserto di bellissime pietre preziose.\nIl matrimonio rimase senza eredi."}
{"id": "1835723", "revid": "339392", "url": "https://it.wikipedia.org/wiki?curid=1835723", "title": "Elena Dementieva", "text": ""}
{"id": "1835725", "revid": "1305772", "url": "https://it.wikipedia.org/wiki?curid=1835725", "title": "Potomac", "text": ""}
{"id": "1835730", "revid": "339392", "url": "https://it.wikipedia.org/wiki?curid=1835730", "title": "Ekaterina Lobazniouk", "text": ""}
{"id": "1835731", "revid": "1305772", "url": "https://it.wikipedia.org/wiki?curid=1835731", "title": "Manuel Beltr\u00e1n", "text": "Carriera.\nPassato professionista nel 1995 con la Mapei, nella sua carriera \u00e8 stato molto apprezzato soprattutto per le doti da scalatore puro che lo caratterizzavano. Ha corso sempre in squadra con grandi campioni come Lance Armstrong, Michele Bartoli e Paolo Bettini.\nNegli anni in cui \u00e8 stato compagno di Lance Armstrong \u00e8 stato una pedina fondamentale per la conquista di tre tour da parte del texano: grazie alle sue forti accelerazioni permetteva di scremare il gruppo dei migliori all'inizio delle salite.\n\u00c8 stato trovato positivo all'EPO durante un controllo antidoping effettuato il giorno prima della partenza del Tour de France 2008, ed arrestato dai gendarmi francesi al termine di una perquisizione nell'hotel della sua squadra, la Liquigas, effettuata al termine della settima tappa.\nIl corridore, allontanato dal Tour e licenziato dalla propria squadra, sub\u00ec una squalifica di due anni dalle competizioni francesi.\nIl 6 febbraio 2009 l'UCI gli ha rilasciato il nulla-osta per gareggiare in competizioni di mountain bike sul territorio spagnolo, permettendogli il tesseramento con la squadra Sport Bike."}
{"id": "1835732", "revid": "1369234", "url": "https://it.wikipedia.org/wiki?curid=1835732", "title": "Milwaukee Rampage", "text": "Il Milwaukee Rampage era una societ\u00e0 calcistica di Milwaukee (Wisconsin), citt\u00e0 degli Stati Uniti. La squadra militava nella A-League (oggi nota come USL First Division). I Rampage si sciolsero nel 2002 a causa di problemi finanziari, nonostante in quello stesso anno avessero vinto il campionato (bissando il successo ottenuto nel 1997). I Rampage erano stati fondati nel 1994 e, in seguito al loro scioglimento, il loro posto nella A-league venne preso dal Milwaukee Wave United.\nAlcuni giocatori celebri che hanno militato nei Rampage sono Brian McBride, Tony Sanneh, John Wolyniec, Jason Russell, David Marshall Jr., James Farrell, Todd Dusosky and Jonathan Cantwell."}
{"id": "1835734", "revid": "4175", "url": "https://it.wikipedia.org/wiki?curid=1835734", "title": "Natalia Shaposhnikova", "text": ""}
{"id": "1835739", "revid": "149587", "url": "https://it.wikipedia.org/wiki?curid=1835739", "title": "Scamp\u00eca", "text": ""}
{"id": "1835740", "revid": "773636", "url": "https://it.wikipedia.org/wiki?curid=1835740", "title": "Chiesa di San Tommaso Apostolo (Monte Antico)", "text": "La chiesa di San Tommaso Apostolo \u00e8 un edificio religioso situato a Monte Antico, nei pressi del castello medievale, all'interno del territorio comunale di Civitella Paganico, in Toscana.\nStoria e descrizione.\nDi origini incerte, la chiesa sorse dopo la definitiva scomparsa della pieve di San Giovanni Battista ad Ancaiano. Probabilmente dedicata inizialmente ad un altro santo, deve la sua attuale denominazione ad epoche recenti. Il suo aspetto attuale in stile neomedievale \u00e8 stato conferito dai lavori di ristrutturazione che si sono svolti nella prima met\u00e0 del secolo scorso.\nL'edificio religioso, attualmente sconsacrato, si presenta in stile neoromanico, con strutture murarie rivestite in pietra. La facciata si presenta ripartita in tre ordini da lesene, ciascuno dei quali corrisponde internamente ad una navata; la parte centrale, ove si apre il portale d'ingresso architravato con arco a tutto sesto e lunetta, risulta pi\u00f9 ampia delle due parti laterali che si caratterizzano per la presenza di una nicchia. Nella parte alta della facciata spicca, al centro, un rosone, sopra il quale si apre una nicchia contenente la statua del santo.\nSul fianco laterale destro si eleva il campanile, dalle linee semplici, con la cella campanaria racchiusa all'interno delle monofore a tutto sesto che si aprono nella parte superiore, oltre le quali si eleva la piramide cuspidale che poggia su un tetto di poco sporgente.\nL'interno dell'edificio religioso, ove si tengono rassegne e mostre d'arte a carattere temporaneo, \u00e8 ripartito in tre navate, di cui la centrale pi\u00f9 alta e ampia di quelle laterali."}
{"id": "1835741", "revid": "228587", "url": "https://it.wikipedia.org/wiki?curid=1835741", "title": "Chiesa di San Tommaso Apostolo", "text": ""}
{"id": "1835743", "revid": "4175", "url": "https://it.wikipedia.org/wiki?curid=1835743", "title": "Nellie Kim", "text": ""}
{"id": "1835750", "revid": "339392", "url": "https://it.wikipedia.org/wiki?curid=1835750", "title": "Anastasia Liukin", "text": ""}
{"id": "1835755", "revid": "295403", "url": "https://it.wikipedia.org/wiki?curid=1835755", "title": "Adam Braz", "text": "Carriera.\nClub.\nBraz inizia a giocare a calcio nel AS Jean-Talon Rosemont, squadra militante nella Elite Quebec Soccer League.\nIn quegli anni partecipa con la selezione del Quebec ai campionati giovanili canadesi Under-15, Under-17 e Under-18 nei quali vince complessivamente due medaglie d'oro e due d'argento.\nNel 1999 si trasferisce alla squadra dell'Universit\u00e0 di Farfield dove rimane fino al 2001.\nNel 2002 si trasferisce al Montr\u00e9al Impact firmando il suo primo contratto da professionista. In squadra riesce a conquistarsi un posto in difesa e aiuta la squadra a raggiungere i play-off.\nNel 2003 si trasferisce in Svezia, al V\u00e4ster\u00e5s, squadra militante nel Superettan, dove, pur non riuscendo a guadagnarsi il posto fisso da titolare riesce comunque a totalizzare 26 presenze.\nNel 2004 fa ritorno a Montreal, contribuendo alla vittoria del campionato di USL First Division, mentre nelle successive due stagioni la rincorsa al titolo si \u00e8 sempre interrotta in semifinale.\nNel 2006 si trasferisce al Toronto FC, squadra militante nella MLS. Fa il suo debutto in MLS nella partita persa per 2-0 contro i Chivas USA.\nAlla fine della stagione Braz fa di nuovo ritorno al Montreal Impact, con cui nel 2008 vince il Canadian Championship, che gli permette di partecipare alla CONCACAF Champions League nella quale i Montreal Impact sono eliminati nei quarti di finale.\nNel 2009 vince il suo secondo titolo di USL First Division sconfiggendo i Vancouver Whitecaps per 6-3. Il 6 ottobre 2009 riceve il premio di Unsung Hero Award, mentre il successivo 26 novembre firma un nbuovo contratto biennale con il club.\nIl 14 marzo 2011 annuncia il suo ritiro dal calcio giocato per diventare dirigente dei Montreal Impact.\nNazionale.\nTra il 1998 e il 2002 Braz gioca con la nazionale canadese Under-20: nel 1998 fallisce la qualificazione per i mondiali Under-20 1999, mentre nel 2001 \u00e8 costretto a saltare per un infortunio i mondiali dopo aver fatto parte della squadra che vi si era qualificata. In totale Braz vanta 7 partite con l'Under-20.\nNel 2003 partecipa con la nazionale canadese Under-23 ad un torneo di qualificazione per le Olimpiadi del 2004 nel quale per\u00f2 la nazionale canadese non ottiene neanche un punto. In totale vanta 9 presenze e 1 rete con la nazionale Under-23.\nIl 18 gennaio 2004 Braz fa il suo debutto con la nazionale maggiore canadese in un'amichevole contro Barbados.\nNel 2005 viene convocato per la Gold Cup nella quale gioca tutte e tre le partite della nazionale canadese.\nViene convocato anche per la Gold Cup 2007 nella quale per\u00f2 non scende in campo.\nDopo il 2007 non viene pi\u00f9 convocato in nazionale.\nIn totale vanta 12 presenze con la nazionale canadese."}
{"id": "1835757", "revid": "57342", "url": "https://it.wikipedia.org/wiki?curid=1835757", "title": "Francesco D'Alessio (1886-1949)", "text": "Nei periodi compresi tra il 1924-1925 e 1927-1928 diviene Deputato del Parlamento Italiano, ed \u00e8 professore di Diritto finanziario e Diritto amministrativo presso l'Universit\u00e0 degli Studi di Pavia dal 1924 al 1935.\nRiceve numerose onorificenze: Ordine della Corona d'Italia, Grand'Uff. dell'Ordine della Corona d'Italia, Comm. dell'Ordine equestre de' Ss. Maurizio e Lazzaro. Nel 1910 fu iniziato in Massoneria nella Loggia \"Peucetia\" di Bari e durante gli anni in cui fu deputato fu membro della Loggia \"Rienzi\" di Roma. Grazie a lui Matera, gi\u00e0 capoluogo della Basilicata dal 1663 al 1806, divenne capoluogo di provincia nel 1927."}
{"id": "1835758", "revid": "339392", "url": "https://it.wikipedia.org/wiki?curid=1835758", "title": "Yelena Shushunova", "text": ""}
{"id": "1835762", "revid": "599013", "url": "https://it.wikipedia.org/wiki?curid=1835762", "title": "Marco Reda", "text": ""}
{"id": "1835763", "revid": "62004", "url": "https://it.wikipedia.org/wiki?curid=1835763", "title": "Larissa Latynina", "text": ""}
{"id": "1835766", "revid": "1310927", "url": "https://it.wikipedia.org/wiki?curid=1835766", "title": "Andr\u00e9 Hainault", "text": ""}
{"id": "1835770", "revid": "28592", "url": "https://it.wikipedia.org/wiki?curid=1835770", "title": "Yana Batyr\u0161ina", "text": ""}
{"id": "1835771", "revid": "33751", "url": "https://it.wikipedia.org/wiki?curid=1835771", "title": "Kyle Lafferty", "text": "Caratteristiche tecniche.\nIn grado di fare reparto da solo, Lafferty \u00e8 un centravanti, efficace nel gioco aereo e forte fisicamente, in possesso - nonostante la stazza - di una discreta velocit\u00e0 a cui abbina buone doti tecniche.\nCarriera.\nClub.\nMuove i suoi primi passi nelle giovanili del . Esordisce in prima squadra il 6 agosto 2005 contro il , subentrando all'89' al posto di Garreth O'Connor. \nIl 19 giugno 2008 viene tesserato dai in cambio di circa 3 milioni di sterline, firmando un contratto valido per cinque stagioni. Esordisce con gli scozzesi il 5 agosto contro l'FBK Kaunas, incontro preliminare valido per l'accesso alla fase a gironi di UEFA Champions League, sostituendo Kenny Miller a pochi istanti dal termine. A fine stagione conquista il \"double\" domestico, conquistando il titolo scozzese e la Coppa di Scozia.\nIn seguito al fallimento della societ\u00e0, il 30 giugno 2012 lascia la squadra scozzese, firmando un triennale con il , dopo aver risolto alcuni problemi burocratici fatti emergere da Charles Green, presidente della NewCo Rangers (la nuova societ\u00e0 fondata al posto del fallito Rangers) grazie all'intervento della FIFA.\nIl 20 giugno 2013 si trasferisce alla societ\u00e0 italiana del , dove ritrova Gennaro Gattuso, suo compagno di squadra e allenatore al Sion. Primo calciatore nordirlandese a militare in Italia (il secondo se si considera Paddy Sloan del Regno Unito di Gran Bretagna e Irlanda), con la societ\u00e0 rosanero firma un contratto triennale. Debutta nella prima partita utile, cio\u00e8 il secondo turno di Coppa Italia, vinto per 2-1 sulla e disputato l'11 agosto 2013, giocando titolare e realizzando la marcatura che apre l'incontro. Il 13 settembre seguente realizza il suo primo gol nel campionato di Serie B contro il trasformando un calcio di punizione che vale il momentaneo 1-1; la partita terminer\u00e0 2-1 a favore dei rosanero. Il 26 aprile 2014, nella partita vinta per 3-1 contro il , segna la sua undicesima e ultima rete in campionato eguagliando il suo record in campionato risalente alla stagione 2010-2011 al Glasgow Rangers. Il 3 maggio, dopo la vittoria contro il Novara per 1-0 in trasferta, ottiene con il Palermo la promozione in Serie A \u2013 con annessa vittoria del campionato \u2013 con cinque giornate d'anticipo. Chiude la sua unica stagione in rosanero con 34 presenze e 11 reti segnate nel campionato di Serie B e 2 presenze con 1 rete in Coppa Italia.\nIl 27 giugno si trasferisce a titolo definitivo alla squadra inglese del Norwich City, appena retrocesso in seconda serie, tornando a giocare in Inghilterra dopo sei anni, a causa di ragioni extra-campo; con i \"Canaries\" firma un contratto triennale, con decorrenza dal 1\u00ba luglio 2014 e con opzione per il prolungamento di un ulteriore stagione.\nIl 2 febbraio 2015 passa in prestito al Rizespor, chiudendo la sua esperienza turca segnando 2 gol in 14 partite di campionato.\nTornato al , neo promosso in Premier League per la stagione 2015-2016, fatica a trovare spazio, collezionando solo 1 presenza in campionato e 2 nelle coppe inglesi. Rimane in rosa fino al 24 marzo 2016, quando passa al in prestito fino alla fine della stagione. Chiude la sua esperienza con i \"Bluenoses\" mettendo insieme 6 presenze ed un goal.\nRientrato tra le fila dei \"The Canaries\", disputa una stagione tra alti e bassi, scendendo in campo 16 volte e siglando 2 reti. Nel maggio 2017, alla fine del prestito, viene comunicato che alla scadenza del contratto, rimarr\u00e0 svincolato.\nIl 28 giugno 2017 viene ingaggiato dagli Hearts, societ\u00e0 della Scottish Premiership, con un accordo di due anni. Tra le fila della societ\u00e0 di Edimburgo, tra campionato e coppe, scende in campo 48 volte e siglando 20 reti.\nIl 22 agosto 2018, dopo 6 anni, fa il suo ritorno ai firmando un contratto di due anni. Al suo \"nuovo\" debutto segna due gol contro il in campionato, per il 3-3 finale. Di comune accordo, il 24 luglio 2019, risolve il suo contratto dopo aver raccolto 30 presenze e 6 reti.\nLibero da vincoli contrattuali, il 27 agosto 2019 si lega al Sarpsborg 08 a parametro zero, sottoscrivendo un contratto valido fino al termine della stagione. Il 10 gennaio 2020 si lega con un contratto breve al , salvo rescindere il contratto pochi mesi dopo, il 14 giugno 2020.\nIl 25 luglio 2020 la , neopromossa in Serie B, ufficializza il suo ingaggio, facendogli sottoscrivere un contratto biennale. Esordisce il 26 settembre, nella partita in casa della Salernitana, subentrando all'81' a Germ\u00e1n Denis. Il 14 dicembre segna il suo primo gol, realizzando il provvisorio vantaggio nella partita casalinga col Venezia, partita poi finita con la sconfitta della propria squadra per 1-2. Il 12 gennaio 2021 il club calabrese annuncia la risoluzione consensuale del contratto con il calciatore.\nUn mese dopo la fine dell'esperienza italiana, il 12 febbraio 2021 trova l'accordo fino al termine della stagione con il Kilmarnock, societ\u00e0 della Scottish Premiership, facendo ritorno in Scozia. In 8 partite segna 12 gol, tra cui una tripletta contro il , ma il Kilmarnock, undicesimo classificato al termine della stagione regolare, retrocede a seguito della sconfitta contro il nello spareggio promozione-retrocessione. Dopo aver segnato 13 gol in 13 presenze, si svincola, quindi, dal club. \nIl 21 giugno 2021 firma per i ciprioti dell', club che lascia nel dicembre seguente tramite la risoluzione consensuale del contratto. \nIl 21 gennaio 2022 torna al Kilmarnock.\nNazionale.\nEsordisce con la nazionale nordirlandese il 21 maggio 2006, disputando un'amichevole contro la . Nel 2016, grazie alle 16 reti messe a segno, diventa il secondo miglior marcatore di sempre dell'Irlanda del Nord, alle spalle di David Healy.\nHa partecipato all'Europeo del 2016.\nIl 28 marzo 2021, in occasione dell'amichevole persa 1-2 contro gli , indossa per la prima volta la fascia da capitano della nazionale nordirlandese.\nStatistiche.\nPresenze e reti nei club.\n\"Statistiche aggiornate al 19 febbraio 2022.\""}
{"id": "1835776", "revid": "196390", "url": "https://it.wikipedia.org/wiki?curid=1835776", "title": "Elena Zamolodchikova", "text": ""}
{"id": "1835779", "revid": "1573940", "url": "https://it.wikipedia.org/wiki?curid=1835779", "title": "Chiesa di San Giacomo degli Italiani", "text": "La chiesa di San Giacomo degli Italiani (detta in origine chiesa di San Giacomo dei Pisani e successivamente chiesa di San Giacomo della Spada) \u00e8 una chiesa di Napoli sita in via Depretis.\nStoria.\nIn origine la chiesa s'innalzava in uno slargo di vico Venafro, a pochi passi dalla strada e dalla piazza di Porto, strade oggi non pi\u00f9 esistenti come tutta la zona del Basso Porto sventrata dai lavori del Risanamento.\nLa struttura venne fondata nel 1238, in epoca sveva, dal console pisano Addone Gualdulio e dal cavaliere Ruggiero Pesce in adempimento di un voto da parte della Repubblica di Pisa, la cui flotta aveva vinto una battaglia contro i Saraceni ed era approdata nel porto di Napoli.\nNel 1406 divenne la chiesa dei cavalieri dell'Ordine della Spada. Sebbene il vicer\u00e9 don Pedro di Toledo avesse deciso di trasferire l'evento dell'investitura nella basilica di San Giacomo degli Spagnoli (che a suo tempo era stata appena costruita), talvolta le cerimonie di vestizione dell'abito vennero eseguite proprio in questa chiesa. Successivamente il vicer\u00e9 spagnolo \u00cd\u00f1igo L\u00f3pez de Hurtado de Mendoza decise di rendere assoluto il divieto.\nDopo l'Ordine cavalleresco viene ceduta ai complateari che nel 1775 restaurarono la chiesa in stile barocco. Fu elevata a sede parrocchiale dal cardinale Gesualdo.\nLa planimetria della chiesa (molto singolare) era ad aula di forma quadrangolare con cinque cappelle ricavate tra i pilastri che articolavano le pareti. In un ambiente superiore alla chiesa vi era pure il seicentesco oratorio di Maria Santissima del Refrigerio dove si riunivano gli armaioli di via Lanzieri.\nL'attuale chiesa di San Giacomo fu ricostruita in seguito agli accordi presi con la societ\u00e0 per il Risanamento, quasi nello stesso luogo della precedente, ma sulla nuova via Depretis, riutilizzando il primitivo portale con al centro lo stemma di una conchiglia con spade incrociate. Anche alcuni dipinti della vecchia chiesa trovarono posto nella nuova sede.\nLa chiesa ha subito dei danni a causa dei bombardamenti nel 1943, in particolare da quello che colp\u00ec l'adiacente palazzo dei Telefoni. La facciata perse alcuni ornamenti neobarocchi e la torretta campanaria.\nDal terremoto dell'Irpinia del 1980 la chiesa \u00e8 sconsacrata ed \u00e8 usata per convegni ed esposizioni artistiche temporanee."}
{"id": "1835780", "revid": "481666", "url": "https://it.wikipedia.org/wiki?curid=1835780", "title": "Warner Oland", "text": "A lui si deve il successo popolare del personaggio di Charlie Chan, il detective cinese in forza alla polizia di Honolulu, creato dall'ex critico commediografico Earl Derr Biggers.\nBiografia.\nWarner Oland nacque a Nyby, un piccolo villaggio presso il comune di Bjurholm, nella contea di V\u00e4sterbotten, da padre svedese e madre russa di ascendenza mongola. Quando aveva tredici anni, la sua famiglia emigr\u00f2 negli Stati Uniti. Visse a Boston, dove comp\u00ec i propri studi, parlando fluentemente sia l'inglese che il nativo svedese.\nFormatosi come attore drammatico, nel 1906 entr\u00f2 nella compagnia teatrale di Alla Nazimova, e l'anno dopo incontr\u00f2 la commediografa e ritrattista Edith Gardener Shearn, che divenne sua moglie.\nL'esordio cinematografico, con il nome di Warner Oland, avvenne nel 1912, nel film \"Pilgrim's Progress\", diretto da Francis Powers, tratto dall'omonimo romanzo di John Bunyan, ma i primi ruoli significativi giunsero nel 1926 con \"Don Giovanni e Lucrezia Borgia\" e nel 1927 con \"Il cantante di jazz\".\nData la riluttanza di Hollywood ad assumere attori asiatici per i ruoli principali durante tale periodo (salvo qualche eccezione come Anna May Wong, Sessue Hayakawa e Philip Ahn), Oland, per via dei suoi tratti somatici, interpret\u00f2 quasi sempre la parte di personaggi asiatici secondari, prima che gli venisse offerto il ruolo principale nel film \"Il drago rosso\" (1929), nel ruolo del malvagio Dr. Fu Manchu. Due anni pi\u00f9 tardi recit\u00f2 nei film \"Disonorata\" (1931), con Marlene Dietrich, e \"La crociera del delitto\" (1931), nel ruolo dell'ispettore Charlie Chan, personaggio che gli permise di acquisire fama internazionale. Nel 1935 interpret\u00f2 il ruolo del \"Dr. Yogami\" nel film \"Il segreto del Tibet\", prodotto dalla Universal.\nNonostante la ricchezza e il successo, Oland ebbe problemi di alcolismo che danneggiarono gravemente la sua salute e il suo matrimonio. Per molto tempo fu ricoverato in ospedale. Nel 1938 divorzi\u00f2 dalla moglie e, nell'estate di quello stesso anno, si rec\u00f2 in vacanza nella nat\u00eca Svezia. Qui l'attore contrasse la broncopolmonite, aggravata da un iniziale enfisema polmonare dovuto al fumo pesante. Fu ricoverato in un ospedale di Stoccolma, dove mor\u00ec. Venne successivamente cremato, e le sue ceneri furono riportate negli Stati Uniti dalla moglie per la sepoltura nel cimitero rurale di Southborough.\nCharlie Chan.\nQuarto interprete cinematografico dell'ispettore cinese, rappresent\u00f2 il personaggio in ben sedici film tra il 1931 e il 1937. Fu scelto per il ruolo dalla moglie di Derr Biggers, perch\u00e9 nonostante il fatto che fosse di origine svedese, aveva una buona somiglianza con il dolce, ma inesorabile ispettore."}
{"id": "1835785", "revid": "114193339", "url": "https://it.wikipedia.org/wiki?curid=1835785", "title": "Carnezzeria", "text": "Carnezzeria (in italiano, \"Macelleria\") \u00e8 un atto unico della teatrografia di Emma Dante e fa parte di una trilogia dedicata alla famiglia. Della stessa trilogia fanno parte \"mPalermu\" e \"Vita mia\". Nel 2007 i tre drammi, tutti e tre in dialetto palermitano come nella tradizione della Dante, sono stati pubblicati nel volume \"Carnezzeria: trilogia della famiglia siciliana\" edito da Fazi.\nTrama.\nIl dramma, unico nella trilogia che utilizza anche la lingua italiana, narra la storia di tre fratelli e una sorella che, dalla morte dei loro genitori, vivono una realt\u00e0 quotidiana fatta di soprusi e violenze familiari, perpetrate dai tre nei confronti di Nina, ragazza ritardata e voce narrante dell'intero atto unico. La donna, incinta di uno dei fratelli, per avere la colpa di essere troppo docile viene continuamente violentata, malmenata e offesa dai tre, soprattutto dal maggiore, Paride, il cui ruolo di carnefici va a sostituire quello che aveva nel passato il loro violento padre. Per la durata dell'intera rappresentazione Nina, vestita da sposa, propone episodi passati della famiglia mentre i tre tentano di zittirla, arrivando a malmenare il nascituro, ancora nel grembo materno, che urla per liberarsi da quella prigione al contrario della donna, che non denuncia ci\u00f2 che accade entro le mura domestiche."}
{"id": "1835792", "revid": "1318658", "url": "https://it.wikipedia.org/wiki?curid=1835792", "title": "Giuseppe Conte (scrittore)", "text": "Biografia.\nNato da madre ligure e da padre siciliano. Al 1946 risalgono i primi ricordi di Catania, del Giardino Bellini e della via Etnea. Frequenta a Porto Maurizio la scuola elementare e quella media, dimostrando presto un particolare interesse per la geografia, l'astronomia e la musica.\nFrequentando il \"Ginnasio-Liceo De Amicis\" a Oneglia, sviluppa i primi interessi letterari. Si esercita in questi anni alle prime traduzioni dall'inglese, compone i primi versi, alcune opere teatrali e la bozza di un romanzo che si ispira all'opera e allo stile di Laurence Sterne che, insieme a Omero, Shakespeare, Goethe, Foscolo e Shelley, riveste un ruolo significativo nella sua prima formazione.\nLegge con passione le opere di Mallarm\u00e9, Baudelaire, D.H. Lawrence e Henry Miller e inizia a sentire il desiderio di diventare scrittore.\nNel 1962 visita Parigi, Londra e Bath, dove frequenta una scuola di inglese. Nel 1964, dopo aver ottenuto la Maturit\u00e0 classica, si reca nuovamente a Parigi e nell'autunno si iscrive alla Facolt\u00e0 di Lettere e Filosofia presso l'Universit\u00e0 Statale di Milano dove si laurea in estetica con Gillo Dorfles nel 1968, lavorando sulla retorica seicentesca, che diventer\u00e0 l'argomento del suo primo libro.\nScrive poesie. Negli anni settanta si impone all'attenzione della critica con due libri di poesia: \"Il processo di comunicazione secondo Sade\" (1975) e \"L'ultimo aprile bianco\" (1979) e negli anni ottanta si cimenta con successo anche nella narrativa con \"Primavera incendiata\" ed \"Equinozio d'autunno\", cui faranno seguito, nei decenni successivi, \"L'impero e l'incanto\" (1995), \"Il terzo ufficiale\" (2002) e altri titoli fino a \"Sesso e apocalisse a Istanbul\", uscito nel gennaio 2018.\nDa inizi che in qualche modo si riallacciano ai testi della neo-avanguardia Conte procede verso la riscoperta del mito, del sacro, della natura. Nel 1994, in ottobre, promuove a Firenze l'occupazione pacifica della Basilica di Santa Croce con un gruppo di poeti (i capitani del Commando eroico, tra i quali Tomaso Kemeny, Roberto Carifi, Lamberto Garzia): pronuncia sul sagrato di Santa Croce un discorso in cui rivendica il primato etico e spirituale della poesia. Tra i messaggi di adesione, quelli di Lawrence Ferlinghetti, di Mary de Rachewiltz, di Mario Luzi, di Gao Xingjian.\nNel 1995-96 contribuisce a far sorgere il movimento del Mitomodernismo, partecipando con Tomaso Kemeny, Stefano Zecchi e altri a letture, conferenze e viaggi. Al primo Festival del Mitomodernismo di Alassio presenta l'opera \"L'Iliade e il jazz\", con testi suoi e di Omero e musiche di Duke Ellington scelte dal bassista Dodo Goya. In collaborazione con Silvia Ronchey porta poesia e mito in televisione realizzando settimanalmente clips per il programma di Rai2 \"L'altra edicola\". \u00c8 invitato dall'UNESCO a rappresentare l'Italia nel World Institute for Opera and Poetry. Intanto collabora a diverse riviste e giornali quali \"Il Verri, Nuova Corrente, Sigma, Altro versante, la Stampa, il Giornale e Il Secolo XIX\".\nNel 2006 vince con \"Ferite e rifioriture\" il Premio Viareggio sezione poesia.\nHa prefato e/o tradotto opere di Walt Whitman, Adunis, Rabindranath Tagore, Jacques Pr\u00e9vert, Pablo Neruda, Serge Rezvani, Juan Gelman, Juan Usl\u00e9, William Blake, Percy Shelley, D. H. Lawrence, Victor Segalen e ha curato diverse antologie poetiche.\nHa scritto il pamphlet \"Lettera ai disperati sulla primavera\" (2006) e opere teatrali e musicali come \"Boine\" (1986), \"Ungaretti fa l'amore\" (2000), e \"Nausicaa\" (2002)."}
{"id": "1835797", "revid": "438678", "url": "https://it.wikipedia.org/wiki?curid=1835797", "title": "La crociera del delitto", "text": "La crociera del delitto (\"Charlie Chan Carries On\") \u00e8 un film del 1931 diretto da Hamilton MacFadden. Basato sul personaggio di Charlie Chan, ispettore cinese della polizia di Honolulu, fu interpretato dall'attore di origine svedese Warner Oland. Tra gli altri interpreti, John Garrick, Marguerite Churchill, Warren Hymer, Marjorie White.\nLa versione in spagnolo con sottotitoli in inglese \u00e8 disponibile online.\nTrama.\nLa storia \u00e8 basata in parte sul libro omonimo \"Charlie Chan Carries On\", pubblicato in Italia con i titoli Una tragica promessa e Charlie Chan e la tragica promessa. L'investigatore americano di origine cinese Charlie Chan indaga sulla morte di un ricco americano in un albero londinese. Non riuscendo a trovare subito il colpevole, Chan sale a bordo della nave crociera dove la vittima e i sospettati stavano facendo il giro del mondo per proseguire l'indagine.\nProduzione.\nIl film fu prodotto dalla Fox Film Corporation.\nDistribuzione.\nDistribuito dalla Fox Film Corporation, il film usc\u00ec nelle sale statunitensi il 12 aprile 1931."}
{"id": "1835798", "revid": "110157", "url": "https://it.wikipedia.org/wiki?curid=1835798", "title": "Chiesa di Santa Maria della Vita", "text": "La chiesa di Santa Maria della Vita \u00e8 un edificio sacro di Napoli, ubicato in via della Sanit\u00e0, sito nel centro storico, facente parte dell'omonimo monastero del XVI secolo.\nStoria.\nNel 1577 il frate carmelitano Andrea Vaccaro (nelle fonti pi\u00f9 antiche indicato come Baccario) insieme ad altri confratelli eresse una chiesa in un terreno donato da Ottaviano Suardo, sul luogo dove sorgeva una chiesa paleocristiana sotterranea dedicata a San Vito. Cesare D'Engenio Caracciolo riferisce che la denominazione \"Santa Maria della Vita\" deriverebbe dal fatto che la vita nella zona comportava per i frati maggiori spese; tuttavia l'opinione pi\u00f9 accettata (peraltro citata anche dallo stesso Caracciolo) \u00e8 che \"Vita\" alluderebbe al santo titolare della primitiva chiesa.\nGi\u00e0 agli inizi del XVII secolo l'edificio presentava una propria identit\u00e0 urbanistica all'interno della Sanit\u00e0. Alla fine del secolo furono eseguiti lavori di ammodernamento e ampliamento causati dalle infiltrazioni. Nel frattempo, la Masseria Ramirez concesse alcuni terreni per l'espansione del convento ed i due complessi furono cos\u00ec divisi da un muro di confine eretto dai religiosi; poi furono realizzati il transetto, l'abside e furono ridotte le dimensioni delle cappelle.\nNel Settecento il convento sub\u00ec ulteriori rinnovi con Giovan Battista Nauclerio e Giuseppe Scarola; nel dicembre 1806 durante il decennio francese la struttura fu confiscata ai carmelitani e ceduta nel 1807 a Giovanni Poulard-Prad, che implement\u00f2 nel convento una fabbrica di porcellane. La chiesa divenne addirittura una fabbrica di candele di sego.\nNel 1834 la fabbrica di porcellane chiuse, cos\u00ec il convento fu comprato dallo Stato borbonico per farne un ospedale, nel 1836 pass\u00f2 all'Albergo dei Poveri che lo adoper\u00f2 per ricoverarvi i malati di colera. Anche dopo la fine dell'epidemia il convento, che venne restaurato, mantenne la funzione di ospedale, destinato alle donne e gestito dalle suore della Carit\u00e0, mentre nel secondo dopoguerra fu denominato \"ospedale San Camillo\". Negli anni novanta del XX secolo l'ospedale fu chiuso e fu sostituito da un centro per il recupero dei tossicodipendenti.\nAnche la chiesa venne restaurata nell'ambito della trasformazione del convento a ospedale femminile, , ma fu di nuovo chiusa nel 1969.\nLa chiesa.\nLa chiesa \u00e8 frutto dell'intervento settecentesco del Nauclerio e dello Scarola, con la decorazione in marmo commesso e pareti intonacate a stucco.\nLa facciata \u00e8 inclusa all'interno del muro di clausura e quindi non s'intravede dalla strada.\nL'interno \u00e8 a croce latina, con tre cappelle per lato; la volta \u00e8 costolonata, le coperture delle cappelle sono anch'esse in muratura ed infine la cupola risulta essere estradossata.\nDal punto di vista artistico la chiesa possiede un pavimento in maiolica del XVIII secolo, mentre l'altare maggiore, coevo agli interventi barocchi, \u00e8 in commessa marmorea; quest'ultimo, si trova in una posizione rialzata rispetto alla navata. Inoltre, all'interno erano collocati dipinti di Luca Giordano, Paolo De Matteis e Teodoro d'Errico.\nLa struttura ha subito vari rastrellamenti, in particolare, l'altare maggiore \u00e8 privo di alcune parti marmoree.\nIl convento.\nIl convento venne eretto nel 1577 contemporaneamente alla chiesa e ha subito anch'esso i numerosi rimaneggiamenti barocchi tra il XVII secolo e il XVIII secolo e un restauro intorno al 1836.\nIl convento \u00e8 a pianta quadrata con decorazioni in piperno, stucco e pavimento in ceramica; i corpi di fabbrica si elevano per tre piani e hanno balconate sporgenti in piperno. Al centro \u00e8 presente un chiostro di sette arcate per sei che racchiude un giardino, articolato per mezzo di pilastri ed archi in muratura, senza alcuna decorazione.\nIl convento con l'annesso chiostro \u00e8 stato adoperato come ambientazione della miniserie televisiva 'O professore.\nLa torre dell'orologio.\nLa torre \u00e8 posizionata a sud-ovest del chiostro. Essa venne realizzata in un primo momento nel 1629 e rifatta prima del 1680.\nSi eleva per cinque piani ed ha una pianta rettangolare; presenta marcapiani, finestre sormontate da timpani e, all'ultimo piano, dove \u00e8 allocato l'orologio, ci sono lesene ad angolo. Alla sommit\u00e0 si trova un piccolo campanile.\nAttualmente la torre \u00e8 in cattivo stato di conservazione a causa della presenza di piante infestanti e dell'incuria degli stucchi dei cornicioni e delle decorazioni.\nLe catacombe.\nSi ritiene che al di sotto della struttura conventuale siano situate le catacombe di San Vito (dette anche \"catacombe della Vita\"), la cui testimonianza ci \u00e8 pervenuta dal canonico Carlo Celano nel XVII secolo. Tuttavia del sito si sono perse le tracce e ogni tentativo di individuarla finora \u00e8 stato vano."}
{"id": "1835800", "revid": "216538", "url": "https://it.wikipedia.org/wiki?curid=1835800", "title": "Charlie Chan Carries On", "text": ""}
{"id": "1835802", "revid": "110157", "url": "https://it.wikipedia.org/wiki?curid=1835802", "title": "Cambori\u00fa", "text": "Cambori\u00fa \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Itaja\u00ed."}
{"id": "1835803", "revid": "110157", "url": "https://it.wikipedia.org/wiki?curid=1835803", "title": "Ilhota", "text": "Ilhota \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Itaja\u00ed."}
{"id": "1835805", "revid": "1750468", "url": "https://it.wikipedia.org/wiki?curid=1835805", "title": "Francesco Maria Greco (presbitero)", "text": "Biografia.\nNacque ad Acri il 25 luglio 1857 da Raffaele e Concetta Pancaro secondogenito di cinque figli, di cui l'ultima la sorella Teresa diventer\u00e0 la prima superiora generale dell'ordine da lui fondato.\nIl padre lo vuole al suo fianco nella farmacia di famiglia, ma il giovane Francesco fermo nella sua vocazione entra in seminario e viene ordinato sacerdote il 17 dicembre, prosegue gli studi e consegue il dottorato in teologia a Napoli pur avendo l'incarico di parroco continuer\u00e0 ad insegnare nel seminario arcivescovile cosentino.\nNel 1887 viene nominato parroco della Chiesa di San Nicola in Acri, qui comincia l'attivit\u00e0 pastorale istituendo l'oratorio interparrochiale, associazioni, si fa promotore dell'apertura dell'ospedale \"Caritas\" in aiuto dei pi\u00f9 disagiati e fonda nel 1894 con la collaborazione di suor Maria Teresa De Vincenti la congregazione religiosa di suore \"Piccole Operaie dei Sacri Cuori\".\nMor\u00ec il 13 gennaio 1931 ad Acri, all'et\u00e0 di 73 anni.\nCos\u00ec scrive il Julia a proposito di Francesco Maria Greco:\nLa congregazione.\nL'attuale carisma della congregazione \u00e8: \u00ab... missione di evangelizzazione e di carit\u00e0, rivolta soprattutto all'infanzia, alla fanciullezza, alla giovent\u00f9 bisognosa di formazione umana e cristiana ed al servizio dei paesi italo-albanesi\u00bb.\nL'attivit\u00e0 si \u00e8 sviluppata in questi 100 anni di storia e attualmente la congregazione attraverso le sue 10 sedi nel cosentino \u00e8 impegnata in assistenza ai minori, scuole materne, scuole superiori case di riposo.\nInoltre \u00e8 presente in Albania, India, Argentina e Brasile.\nCulto.\nL'8 novembre 2002 l'arcivescovo metropolita di Cosenza-Bisignano Giuseppe Agostino ha dato l'avvio all'inchiesta diocesana su una guarigione miracolosa avvenuta nel 2000 ed attribuita all'intercessione del servo di Dio Francesco Maria Greco. In base ai risultati della causa di canonizzazione e su disposizione di papa Francesco, \u00e8 stato beatificato il 21 maggio 2016 a Cosenza."}
{"id": "1835806", "revid": "110157", "url": "https://it.wikipedia.org/wiki?curid=1835806", "title": "Itapema", "text": "Itapema \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Itaja\u00ed."}
{"id": "1835810", "revid": "1480390", "url": "https://it.wikipedia.org/wiki?curid=1835810", "title": "Oasi naturalistica Lago di Alviano", "text": "L\u2019Oasi naturalistica lago di Alviano \u00e8 un'area naturale protetta gestita dal WWF Italia che si trova in Umbria, in provincia di Terni. L'area ha una superficie di circa 900 ettari, che ricadono principalmente nel territorio della frazione Madonna del Porto, nel comune di Guardea (dove si trova l'entrata dell'oasi), ma che si estendono anche in parte nei comuni di Alviano, Montecchio e Civitella d'Agliano.\nStoria.\nIl Lago di Alviano \u00e8 stato realizzato nel 1963 con uno sbarramento del fiume Tevere.\nL'esigenza era quella di regolamentare le acque reflue del Lago di Corbara per poterle sfruttare a fini energetici. \nSoggetto ad un progressivo impaludamento (la profondit\u00e0 si attesta mediamente sui 30\u00a0cm) il lago ha richiamato con il tempo migliaia di uccelli in migrazione, cos\u00ec da indurre le amministrazioni locali, insieme al WWF Italia e all'Enel, alla realizzazione di un'oasi naturale, definita appunto Oasi naturalistica di Alviano.\nTerritorio.\nL'oasi fa parte del Parco fluviale del Tevere, che comprende anche il Lago di Corbara e le Gole del Forello. Copre una superficie di circa 900 ettari, di cui circa 400 di acque, in gran parte paludose.\nL'oasi si trova all'interno di un Sito di Importanza Comunitaria (SIC IT5220011) ed \u00e8 anche una Zona di Protezione Speciale (ZPS IT5220024).\nFlora.\nLe aree paludose sono caratterizzate da ampie distese di \"Potamogeton\" spp., \"Najas\" spp. e \"Ceratophyllum\" spp.. Sono presenti inoltre canneti di \"Phragmites australis\" e un bosco igrofilo, tra i pi\u00f9 estesi dell'Italia centrale, con alberi di ontano nero, pioppi e salici con edere diffuse.\nFauna.\nL'avifauna che frequenta il lago \u00e8 molto ricca e comprende diverse specie di anatre (germani, alzavole, mestoloni, fischioni), svassi, cormorani, aironi di diverse specie, tarabusi, tarabusini, folaghe, mignattai e spatole. Numerosi i passeriformi, in particolare lucherini e tordi. Sono inoltre presenti il falco di palude e il falco pescatore.\nTra i mammiferi presenti nell'area meritano un cenno la nutria, il tasso, l'istrice, la volpe, il cinghiale e lo scoiattolo.\nStrutture ricettive.\nAll'interno dell'oasi \u00e8 presente il Centro di Educazione Ambientale \"Oasi di Alviano\", che cura uno stagno didattico in cui si svolgono anche attivit\u00e0 di ricerca scientifica. L'area \u00e8 attrezzata con sentieri, camminatoi sull'acqua e torrette di avvistamento per l'osservazione degli uccelli."}
{"id": "1835811", "revid": "110157", "url": "https://it.wikipedia.org/wiki?curid=1835811", "title": "Navegantes", "text": "Navegantes \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Itaja\u00ed."}
{"id": "1835812", "revid": "110157", "url": "https://it.wikipedia.org/wiki?curid=1835812", "title": "Penha", "text": "Penha \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Itaja\u00ed."}
{"id": "1835813", "revid": "110157", "url": "https://it.wikipedia.org/wiki?curid=1835813", "title": "Porto Belo", "text": "Porto Belo \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Itaja\u00ed."}
{"id": "1835814", "revid": "287204", "url": "https://it.wikipedia.org/wiki?curid=1835814", "title": "S\u00e3o Jo\u00e3o do Itaperi\u00fa", "text": "S\u00e3o Jo\u00e3o do Itaperi\u00fa \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Itaja\u00ed."}
{"id": "1835815", "revid": "118131335", "url": "https://it.wikipedia.org/wiki?curid=1835815", "title": "Viridomaro dei Gesati", "text": "Lo stesso comandante fu ucciso di sua mano dal console Marco Claudio Marcello, alla guida dei Romani.\nLa battaglia di Clastidium.\nPlutarco racconta in dettaglio di come i Gesati attraversarono le Alpi provenendo dalla valle del Rodano e sollevarono gli Insubri della Gallia cisalpina, mentre Virdumaro devastava le campagne alla testa di diecimila uomini.\nMarcello and\u00f2 contro ai Gesati e agli Insubri che incroci\u00f2 a Clastidium, trovandosi con truppe inferiori per numero.\nNel corso del combattimento uccise con le sue mani Viridomaro e ne consacr\u00f2 sul campo le spoglie a Giove Feretrio (portandole poi nel tempio omonimo). Le sorti della battaglia si volsero a favore dei Romani e, dopo la sua vittoria, Marcello pot\u00e9 aiutare il resto dell'armata romana presso Mediolanum, che era la capitale degli Insubri. Il racconto delle spoglie opime, vale a dire prese dal comandante romano dopo aver ucciso lui stesso il capo avversario, ha segnato fortemente la letteratura romana e assicurato il tramandarsi del ricordo di Virdumaro.\nMarcello fu il terzo, e l'ultimo tra i Romani, a ricevere l'onore delle spolia opima. \u00c8 noto peraltro che i sovrani celtici indossavano in battaglia le vesti e l'armatura pi\u00f9 sontuose che fosse dato vedere in quei tempi. Le stesse che permisero a Marcello di riconoscerlo quale capo nemico, e in definitiva ne decretarono la rovina.\nL'avvenimento fu registrato nei Fasti Capitolini e raccontato da Tito Livio e Plutarco.\nI Gesati.\nSecondo Plutarco era re dei Gesati. Il nome Gesati probabilmente non indica uno specifico popolo ma genericamente un tipo di soldati mercenari (da \"gaesum\", sorta di giavellotto, la loro arma caratteristica). Pertanto Virdumaro il Gesate, come gi\u00e0 Concolitano e Aneroesto che avevano guidato solo tre anni prima Gesati e Galli cisalpini alla spaventosa disfatta di Talamone, non poteva essere Re di tutti i Gesati, ma di uno dei popoli della valle del Rodano da cui provenivano questi mercenari."}
{"id": "1835816", "revid": "27406", "url": "https://it.wikipedia.org/wiki?curid=1835816", "title": "Collestatte Piano", "text": ""}
{"id": "1835817", "revid": "767487", "url": "https://it.wikipedia.org/wiki?curid=1835817", "title": "Victor (album)", "text": "Victor \u00e8 un album solista del chitarrista della rock band canadese Rush Alex Lifeson, ed \u00e8 stato pubblicato il 9 gennaio 1996. Il disco avrebbe dovuto avere un seguito, \"Victor II\", ma l'idea fu abbandonata poco dopo la tragedia familiare che occorse al batterista dei Rush Neil Peart."}
{"id": "1835818", "revid": "254401", "url": "https://it.wikipedia.org/wiki?curid=1835818", "title": "Famiglia reale britannica", "text": "La famiglia reale britannica (in inglese: \"British Royal Family\") \u00e8 composta dai parenti prossimi del sovrano o sovrana in base al periodo del Regno Unito. Comunemente, il termine \u00e8 anche applicato allo stesso gruppo di persone come membri della famiglia reale degli altri reami del Commonwealth. Gli attuali membri della famiglia reale appartengono per nascita o per matrimonio al Casato di Windsor.\nDescrizione.\nAnche se nel Regno Unito non esiste una definizione strettamente giuridica o formale di chi \u00e8 o non \u00e8 membro della famiglia reale, i detentori del trattamento di \"Maest\u00e0\" e \"Altezza Reale\" sono sempre membri e in particolare questi sono: \nI membri della famiglia reale britannica nel corso della storia hanno rappresentato il Sovrano in varie occasioni ufficiali, eventi pubblici o come vicer\u00e9 in tutto l'impero britannico, a volte anche per lunghi periodi. Oggi, spesso svolgono funzioni cerimoniali sia nel Regno Unito che all'estero per conto del Sovrano, ma, diversamente dal sovrano stesso, non hanno alcun ruolo costituzionale negli affari di governo. Questo vale anche per gli altri reami del Commonwealth, anche se la famiglia, in questo caso, rappresenta il sovrano come capo di Stato di quel determinato Paese e non del Regno Unito."}
{"id": "1835823", "revid": "125019", "url": "https://it.wikipedia.org/wiki?curid=1835823", "title": "Eric Frank Russell", "text": "\u00c8 ritenuto uno degli scrittori a cui si deve la nascita della fantascienza inglese e, pi\u00f9 in generale, del linguaggio usato nella fantascienza mondiale.\nBiografia.\nRussell nacque il 6 gennaio 1905 a Sandhurst, nel Surrey, in una famiglia di origine irlandese. Egli trascorse parte della sua giovent\u00f9 in Egitto e nel Sudan, seguendo il padre, istruttore presso la Royal Military College e Russell, con la famiglia nelle sedi militari dove lavorava. Ricevette una buona istruzione, frazionata tra citt\u00e0 come Khartoum e Alessandria: impar\u00f2 anche l'arabo frequentando scuole riservate ai figli degli ufficiali inglesi. Queste esperienze gli permisero in seguito di fare dell'ironia sulla burocrazia militare e furono alla base delle pagine dove afferma la sua convinzione dell'uguaglianza di nazioni e creature.\nSegu\u00ec studi di tipo tecnico e prov\u00f2 diversi lavori, quali la carriera militare, l'operatore telefonico e il disegnatore industriale, prima di venire assunto da una ditta di costruzioni di Liverpool, dove lavor\u00f2 per il resto della vita come progettista meccanico.\nSi spos\u00f2 con un'infermiera, Ellen, con la quale ebbe una figlia, che, poich\u00e9 era nata il giorno del ventinovesimo compleanno del padre, il 6 gennaio 1934, chiamarono Erica.\nRussell, vivendo a Liverpool, entr\u00f2 in contatto con la fantascienza, che al tempo era famosa in quel luogo. Entr\u00f2 quindi in contatto con alcuni esponenti della fantascienza inglese, contribuendo al mondo fantascientifico per la prima volta con una fotografia di Giove che fu pubblicata sul \"Journal of the British Interplanetary Society\", nel numero del maggio 1933.\nRussell aveva gi\u00e0 pubblicato diversi articoli e poesie su quotidiani locali e riviste commerciali, quando conobbe Leslie Johnson (che aveva creato il giornale della Societ\u00e0 interplanetaria insieme a Philip Cleator), che gli consigli\u00f2 di tentare di scrivere racconti fantascientifici.\nSempre in quel periodo aveva scritto una serie di articoli sulle comunicazioni interplanetarie, prendendo ad esempio gli scritti di Konstantin Ciolkovskij, precursore sovietico della missilistica.\nUs\u00f2 per la sua produzione degli pseudonimi in qualche storia breve, \"Webster Craig\" e \"Ducan H. Munro\". Per \"I topi meccanici\" (\"The Mechanical Mice\") prese invece a prestito il nome di \"Maurice G. Hugi\".\nCon i seicento dollari guadagnati dal romanzo \"Schiavi degli invisibili\" ed altri cento aggiunti di persona, Russell visit\u00f2 gli Stati Uniti insieme alla moglie; conobbe Edmond Hamilton, che gli regal\u00f2 l'unico libro mancante nella sua collezione di opere di Fort, \"New Lands\".\nNel 1939, quando la guerra era alle porte, torn\u00f2 in patria e si rimise al lavoro. \nDurante la seconda guerra mondiale venne arruolato nella Royal Air Force, passando dopo qualche tempo al comando di una radio mobile in Europa.\nNel 1965 scrisse \"Meeting on Kangshan\", il suo ultimo racconto. \nDopo quello smise improvvisamente di scrivere e non tocc\u00f2 penna negli ultimi quindici anni della sua vita.\nNon si conosce il motivo per il quale cess\u00f2 la sua attivit\u00e0; Alan Dean Foster cita il direttore di \"Astounding\" J.W. Campbell, il quale sosteneva che Russell doveva aver perso l'entusiasmo della scrittura a causa di una tragedia familiare, ma cita pure lo stesso Russell, che sosteneva di stare aspettando l'arrivo di nuove idee.\nMor\u00ec il 28 febbraio 1978.\nRiconoscimenti.\nRussel ha vinto un premio Hugo nel 1955 per il racconto breve \"Sarchiapone\" (\"Allamagoosa\"), probabilmente l'unico racconto umoristico ad avere vinto questo premio. Nel 1996 gli \u00e8 stato assegnato postumo il \"Prometheus Libertarian Award\" dalla Libertarian Futurist Society per \"Design for Great-Day\". Nel 1972 ha vinto in Italia un premio della rivista di fantascienza italiana \"Nova SF*\" per \"Una voce dal nulla\".\n\u00c8 entrato postumo nel Prometheus Hall of Fame Award, nel 1985 per il suo romanzo \"Galassia che vai\". Nel 2000 \u00e8 stato inserito nella \"Science Fiction and Fantasy Hall of Fame\". Nel 2001 gli \u00e8 stato assegnato un Retro Hugo per \"Caro diavolo\" (\"Dear Devil\").\nOpere.\nGli inizi.\nLeslie Johnson sugger\u00ec a Russell lo spunto per il racconto \"L'eterna ridiffusione\" (\"Eternal Re-Diffusion\", 1935); questo fu inviato a F. Orlin Tremaine, che all'epoca curava la rivista statunitense \"Astounding\", ma venne rifiutato, perch\u00e9 giudicato troppo complicato per il lettore medio.\nRussell fece un secondo tentativo con il romanzo breve \"The Saga of Pelican West\", divenendo il primo scrittore britannico ad essere accettato e pubblicato su \"Astounding\" nel febbraio del 1937. Qualche lettore si lament\u00f2 dell'aspetto poco tecnico-scientifico del lungo racconto, ma in generale venne apprezzato dai lettori. A coloro che lamentarono la sua poca tecnicit\u00e0 replic\u00f2 su \"Scientifiction\", rivista di Gilligs, affermando che contava molto pi\u00f9 la plausibilit\u00e0 che la correttezza scientifica nella fantascienza.\nContinu\u00f2 su questa linea anche alla sua seconda apparizione su \"Astounding\", nell'aprile del 1937, con l'aspra satira \"The Great Radio Peril\", che tratta del proliferare indiscriminato delle reti radiofoniche: le onde radio finiscono con il ridurre la Terra alla fame, uccidendo uccelli e altre specie animali.\nSi attenne anche in seguito a questa norma, scrivendo in breve tempo racconti come \"Il cercatore del domani\" (\"Seeker of Tomorrow\"), composto in collaborazione con Leslie Johnson e pubblicato nel luglio del 1937, \"The Prr-r-eet\", che riusc\u00ec a diventare pi\u00f9 popolare di \"Tales of Wonder\", la rivista inglese su cui era stato pubblicato, e infine la strana storia \"Mana\", pubblicata nel dicembre del 1937 su \"Astounding\".\nLa rivista in diretta concorrenza con \"Tales of Wonder\", \"Fantasy\", pubblic\u00f2 nel 1938 \"Shadow Man\". Russell continu\u00f2 a collaborare con \"Fantasy\" fino allo scoppio della guerra, presentando \"Vampire from the Void\" e \"Mightier Yet\", mentre su \"Astounding\" present\u00f2 nel settembre del 1938 \"Impulso\" (\"Impulse\"), che rielabor\u00f2 nel 1964 come \"A Matter of Instinct\".\nSi nota gi\u00e0 in questi racconti l'influenza di alcune opere che pi\u00f9 tardi Russell user\u00e0 come fonti dirette, ad esempio quella di Charles H. Fort, che aveva conosciuto leggendo la sua seconda opera \"Lo!\" tramite una ristampa a puntate offerta da \"Astounding\" nel 1934.\n\"Schiavi degli invisibili\", l'opera che lo lancia.\nRussell divenne in breve tempo un collaboratore assiduo della rivista \"Doubt\", edita dalla Fortean Society negli Stati Uniti, ed ebbe un particolare interesse per una citazione di Charles Fort, \u00abI think we are property\u00bb (\u00ab\"Siamo propriet\u00e0 altrui\"\u00bb), che gli ispir\u00f2 \"Schiavi degli invisibili\" (\"Sinister Barrier\"), il suo primo romanzo.\n\"Schiavi degli invisibili\" venne pubblicato sul primo numero della rivista statunitense \"Unknown\" nel febbraio 1939, riscuotendo subito un grande successo. Il racconto tratta dei Vitoni, creature sferiche invisibili e intangibili che galleggiano nell'aria, e il genere umano ne \u00e8 schiavo senza saperlo. Si nutrono dell'energia nervosa umana, e quindi fanno in modo di aumentare, anche con mezzi catastrofici, la produzione di tensione nervosa, provocando guerre nucleari e cataclismi.\nGli scritti successivi.\nIn questi stessi anni Russell ide\u00f2 il personaggio Jay Score, un androide comandante dell'astronave esplorativa \"Upsydaisy\", pubblicando su \"Astounding\" un racconto omonimo nel 1941. Solo parecchi anni dopo ne fece un ciclo completo, \"Uomini, marziani e macchine\" (\"Men, Martians and Machines\"), uscito in Inghilterra nel 1955 e negli Stati Uniti nel 1958.\nCampbell present\u00f2 su \"Astounding\" nel 1941 \"La sedia dell'oblio\" (\"Seat of Oblivion\"), un altro racconto di Russell sulla possessione, tema gi\u00e0 trattato nel suo primo romanzo. Nello stesso anno su \"Unknown\" compare un altro racconto, \"With a Blunt Instrument\". In questo periodo \"The World's Eight Wonder\" (1938) e \"I, Spy!\" (1940), pubblicati su \"Tales of Wonder\", sono gli unici contributi a pubblicazioni britanniche; per il resto fu pubblicato negli Stati Uniti.\nDurante il suo periodo di guerra passato in Europa, Russell scrisse \"Relic\", pubblicato solo pi\u00f9 tardi nel 1947 su \"Fantasy\". \u00c8 un'opera che si dissocia in parte dal suo modo di produrre, inquadrandosi nelle storie d'atmosfera come \"Una voce dal nulla\" (\"Somewhere a Voice\") ed \"Early Bird\", prodotte pi\u00f9 tardi.\nScrive \"I mutanti\" (\"Metamorphosite\"), pubblicato su \"Astounding\" nel 1946, e \"Hobbyst\", pubblicato sempre su \"Astounding\" nel 1947, riscuotendo un eccezionale successo, come per il romanzo \"Il pianeta maledetto\" (\"Dreadful Sanctuary\"), che appare sulla rivista in tre puntate a partire dal 1948. Ne \"Il pianeta maledetto\" troviamo un personaggio muscoloso, con l'intelletto pronto, spietato, che sembrerebbe il precursore del protagonista del romanzo successivo, David Raven in \"Le sentinelle del cielo\" (\"Sentinels from Space\") del 1954, anche se quest'ultimo ha pi\u00f9 poteri e si presenta pi\u00f9 soprannaturale. Partendo da Jay Score a David Raven, il superuomo russelliano sembra essere plasmato.\nPubblica una serie a puntate, \"Wade Harper, investigatore\" (\"Call Him Dead\"), nel 1955 su \"Astounding\", e due anni dopo completa il romanzo \"La caccia\" (\"Three to Conquer\", 1957), tratto dal racconto precedente. Wade Harper \u00e8 un tecnico che costruisce piccolissimi strumenti scientifici, un microfabbro con la passione per l'investigazione, anche se la esercita da dilettante, e grazie ai suoi poteri telepatici cerca di catturare i criminali.\nSempre nel 1957 esce \"Missione su Jaimec\" (\"Wasp\"), che ha un personaggio completamente opposto a quello di \"Three to Conquer\": il protagonista di \"Missione su Jaimec\" \u00e8 una spia e un sabotatore terrestre, Mowry, che operando da solo in un pianeta nemico ne favorisce l'invasione.\n\"Caro diavolo\" (\"Dear Devil\"), pubblicato nel 1950, \u00e8 considerato uno dei pi\u00f9 grandi ed efficaci richiami alla tolleranza razziale mai prodotti dalla fantascienza, designando un protagonista marziano molto pi\u00f9 umano dei suoi consueti superuomini. Russell conserva lo stesso tono di tolleranza anche ne \"Il testimone\" (\"The Witness\"), pubblicato nel 1951, consapevole che stava \u00abrinunciando in questi casi anche alla sua fama di unico umorista della fantascienza\u00bb.\nSulla stessa linea scrive \"Scende rapida la sera\" (\"Fast Falls the Eventide\", 1952) e \"Una voce dal nulla\" (\"Somewhere a Voice\", 1953); quest'ultimo si discosta maggiormente dalle tematiche pi\u00f9 leggere affrontate da Russell.\nL'opera che gli fece vincere il premio Hugo non \u00e8 uno dei suoi racconti pi\u00f9 impegnati umanamente, ma \"Allamagoosa\" (1955, tradotto in italiano come \"Sarchiapone\"), la sua opera pi\u00f9 divertente interamente incentrata su un errore comunicativo. Sull'astronave \"Bustler\" viene annunciato che un ispettore di alto rango deve fare un controllo entro breve, e l'equipaggio controlla che tutti gli oggetti segnati sulla lista dell'astronave siano presenti. Scoprono cos\u00ec la mancanza di un oggetto sconosciuto a tutti e di cui nessuno riesce a ricordare le funzionalit\u00e0, e decidono quindi di inventare un incidente per giustificare la scomparsa dell'oggetto misterioso. Riportano in un rapporto che l'oggetto mancante si \u00e8 rotto a causa di una tensione gravitazionale, facendo scattare l'allarme per tutte le astronavi in volo: infatti, l'oggetto sconosciuto non era altri che il cane dato in dotazione in ogni astronave, e dopo il loro comunicato le alte sfere temono anomalie per l'equipaggio.\nCon \"Imponderabile pi\u00f9 X\" (\"Plus X\", 1956) Russell torner\u00e0 a preferire le trame che considerano uno sviluppo individuale.\n\"Azione di disturbo\" (\"Nuisance Value\") appare su \"Astounding\" nel 1957.\n\"Galassia che vai\".\nNel 1962 con \"Galassia che vai\" (\"The Great Explosion\"; versione ampliata del racconto del 1951 \"...And Then There Were None\"), Russell si dedica alla satira sociale, lasciando da parte gli eroi individuali. Un'astronave terrestre parte per riallacciare i contatti con i mondi colonizzati secoli prima. L'equipaggio esplora tre mondi completamente differenti: nel primo trovano una societ\u00e0 di naturalisti che si prendono gioco di loro, nel secondo incontrano una comunit\u00e0 di ladri e nel terzo trovano una societ\u00e0 che sembrerebbe simile a quella della Terra nel XX secolo, ma che risulta essere la pi\u00f9 problematica. Infatti gli abitanti hanno sviluppato un pensiero che si \u00e8 evoluto partendo dalla resistenza passiva di Gandhi, ed il loro motto \u00e8: \"Libert\u00e0 Mi Rifiuto\". Ognuno \u00e8 libero di fare ci\u00f2 che preferisce, rendendo impossibili ai capi dell'astronave di trattare con loro e ammaliando presto una buona parte dell'equipaggio a restare in quella strana societ\u00e0 libertaria.\nRussell torner\u00e0 poi al genere fantascientifico-poliziesco con il suo ultimo romanzo, \"La macchina dei delitti\" (\"With a Strange Device\"), pubblicato il 1964. L'eroe di quest'ultimo romanzo \u00e8 invecchiato rispetto ai precedenti e risulta pi\u00f9 umano, debole e credibile, ma sembra meno vitale degli altri. Anche nel suo ultimo racconto, scritto nel 1965, \"Meeting on Kangshan\", l'eroe \u00e8 invecchiato (quasi novantenne).\nIn tutti i suoi trent'anni di carriera di scrittore fantascientifico, Russell ha scritto otto romanzi e quasi un centinaio di racconti: vanno ricordati anche i volumi della collana \"Great World Mysteries\".\nTemi e contenuti.\nDopo il romanzo \"Schiavi degli invisibili\", sulla quella stessa lunghezza continuer\u00e0 a delineare le caratteristiche del suo stile e delle sue tematiche, che rimarranno inalterate o quasi durante tutta la sua successiva produzione, diventando cos\u00ec lo scrittore di fantascienza inglese pi\u00f9 vicino alla fantascienza americana.\nTrae ispirazione da pubblicazioni pulp e poliziesche americane del tempo, che non erano tra le tipologie pi\u00f9 complesse, dove la lingua tendeva verso il realismo e il motore portante del testo era l'azione.\nRussell utilizz\u00f2 inoltre una tecnica di suspense incalzante e fornita di robuste caratterizzazioni.\nGeneralmente non si occupa di politica nei suoi romanzi, o non lo fa apertamente; di rado si collega alla realt\u00e0 storico/sociale esterna. Vi sono comunque delle eccezioni, come \"Schiavi degli invisibili\" e \"Galassia che vai\". In quasi tutte le sue opere ad ampio respiro utilizza un metodo narrativo thriller classico.\nRussell riesce quindi a stabilire un proprio equilibrio fin dall'inizio della sua carriera di scrittore, applicando una garbata ironia che contrasta con l'andamento stringato della narrazione, diventando il suo punto di forza. A questo proposito Brian Aldiss (1986) scrive del direttore di \"Astounding\", affermando: \u00abCampbell amava lo scherzo. Eric Frank Russell fu per anni il suo giullare autorizzato\u00bb.\nNon si preoccupa dell'aspetto pseudo-scientifico della fantascienza, e i suoi personaggi sono solitamente superuomini, o comunque uomini dotati di un qualche particolare che li eleva rispetto al comune essere mortale.\nPresenta eroi che sembrano avere gli attributi bizzarri di una \"pietas\" virgiliana e che sorridono di loro stessi, senza mai pretendere di far passare ai lettori storie incredibili come vere. \nLe sue fonti di ispirazione sono insolite, e tendono verso anche le informazioni raccolte durante la vita di Fort.\nRussell mostra anche dei limiti durante la sua produzione, infatti alcuni personaggi seguono stereotipi comuni, alcune psicologie di essi non vengono approfondite, certe situazioni non vengono spiegate, ma una parte di questi difetti \u00e8 imputabile alla situazione della fantascienza del tempo, a causa dei gusti dei lettori.\nMolto raramente Russel \u00e8 pedante, e ci\u00f2 che lo distingue \u00e8 un impegno professionale costante.\nIl superuomo russelliano.\nRussell incentra l'interesse nei suoi scritti in personaggi con doti superiori alla media che si distaccano dai ranghi pi\u00f9 realistici. Iniziano subito, dalla loro prima apparizione, un'opera di sopraffazione su ogni altro essere e/o cosa, facendosi perdonare il loro essere super con una carica di autoironia.\nI superuomini di Russel in realt\u00e0 ricorrono ad elementi esterni per assolvere i loro doveri, ed hanno anche loro delle debolezze nascoste."}
{"id": "1835825", "revid": "42179", "url": "https://it.wikipedia.org/wiki?curid=1835825", "title": "Eric Russell", "text": ""}
{"id": "1835826", "revid": "1573940", "url": "https://it.wikipedia.org/wiki?curid=1835826", "title": "Chiesa di San Giovanni Battista ai Camaldoli", "text": "La chiesa di San Giovanni Battista ai Camaldoli \u00e8 un luogo di culto d'interesse storico ed artistico di Napoli; si erge nel villaggio di Nazareth.\nStoria.\nLa chiesa \u00e8 tra le pi\u00f9 rilevanti tracce artistiche della zona, in quanto il suo interno presenta affreschi riconducibili a varie epoche. La struttura, di forma rettangolare e con volte a botte, \u00e8 caratterizzata da abside e nicchie semicircolari laterali, scavante nel tufo.\nL'edificio conserva opere del XIV secolo (\"Battesimo di Cristo\") e del XV secolo (\"Crocifissione\", \"Annunciazione\", una \"Madonna col Bambino\" e una \"Nativit\u00e0\"); queste ultime opere rappresentano rari esempi di interpretazione del Gotico internazionale che, diffusosi nei primi anni del Quattrocento a Napoli e nel resto della Campania, \u00e8 stato raffigurato con estrema accuratezza e semplicit\u00e0 da quest'artista ignoto.\nVerso la fine del XVI secolo, i Padri Camaldolesi acquistarono la chiesa e la dotarono di ulteriori opere d'arte (come ad esempio \"Santi Brunone e Romualdo\" di artista ignoto e le quattro lunette raffiguranti la vita degli Eremiti).\nIl tempio, oggi in precarie condizioni conservative, \u00e8 chiuso da oltre un secolo."}
{"id": "1835827", "revid": "767487", "url": "https://it.wikipedia.org/wiki?curid=1835827", "title": "Sbucato dal passato", "text": "Sbucato dal passato (\"Blast from the Past\") \u00e8 un film del 1999 diretto da Hugh Wilson.\nTrama.\nAnni sessanta, Calvin Webber \u00e8 un fisico nucleare brillante, paranoico ed eccentrico che vive a Los Angeles. Il suo pi\u00f9 grande terrore \u00e8 un olocausto nucleare, che lo porta a costruire un enorme rifugio antiatomico nei sotterranei della sua abitazione. Una sera, lui e sua moglie, che \u00e8 incinta, stanno intrattenendo degli amici a casa loro, quando uno di loro li informa che la tensione tra John Fitzgerald Kennedy e Nikita Chru\u0161\u010d\u0451v sta salendo. Accendono il televisore e restano esterrefatti: \u00e8 la crisi dei missili cubani. Allora i Webber invitano gli amici ad andarsene e subito dopo scendono nel rifugio. Intanto un pilota della USAF ha problemi nel motore del suo F-86 Sabre e si lancia fuori dall'abitacolo dell'aereo, credendo che il suo velivolo vada a sfracellarsi nell'Oceano Pacifico. Proprio nel momento in cui i Webber scendono nel rifugio, l'aeroplano si schianta sopra la loro casa, provocando un grave incendio. L'incidente dell'aereo sulla casa lascia credere ai Webber che ci sia stata una detonazione nucleare e loro siano i soli sopravvissuti, mentre gli amici dei Webber credono che la famiglia sia morta nell'incidente. La serratura del rifugio \u00e8 predisposta per rimanere chiusa per 35 anni e nessuno, n\u00e9 dall'interno n\u00e9 dall'esterno la pu\u00f2 aprire.\nQualche giorno dopo la chiusura del rifugio antiatomico, la signora Webber d\u00e0 alla luce un bambino, al quale viene dato il nome di Adam. Durante i 35 anni di permanenza nel rifugio il mondo cambia drasticamente, mentre lo stile di vita dei Webber rimane congelato al 1962. Ad Adam vengono insegnati molti argomenti di studio, tra i quali le lingue straniere, la danza, il pugilato ed altre cose. Il padre consegna ad Adam la sua collezione di figurine di giocatori di baseball e le azioni della IBM, della AT&amp;T e della Polaroid.\nNel 1998 la serratura del rifugio si apre e Webber padre decide di controllare le vicinanze al di sopra del rifugio. Nel frattempo, l'elegante borgata dove abitavano prima si \u00e8 trasformata in un ghetto, ma il signor Webber lo scambia per un mondo post-apocalittico e pretende che sua moglie e suo figlio restino nascosti. Poich\u00e9 il signor Webber ha problemi di cuore, Adam viene mandato fuori a comprare delle medicine. Adam, ingenuo ma bene educato, viene inviato per fare provviste e cos\u00ec inizia la sua avventura.\nDopo essere uscito dal rifugio, Adam va in un negozio di figurine, per vendere le sue, donategli dal padre in precedenza. Naturalmente, le figurine di Adam hanno un certo valore, perch\u00e9 in 35 anni sono diventate rarit\u00e0. Il negoziante sottostima di molto il valore delle stesse, ma la commessa, Eva Rustikoff, impedisce al suo datore di lavoro di raggirare Adam. Eva viene immediatamente licenziata. Uscendo dal negozio, in cambio di alcune figurine, Eva promette ad Adam di aiutarlo con la fornitura di viveri e nella ricerca di una moglie \"non-mutante\" di Pasadena. In seguito, Adam conosce l'amico omosessuale di Eva, il quale d\u00e0 consigli ai due poich\u00e9 piano piano si stanno innamorando.\nAlla fine, i genitori di Adam si trasferiscono in superficie in una bella casa che il loro figlio ha fatto costruire con la ricchezza accumulata grazie alla vendita delle figurine e delle azioni."}
{"id": "1835831", "revid": "2130303", "url": "https://it.wikipedia.org/wiki?curid=1835831", "title": "Chiesa di Santa Maria del Carmine e San Giovanni Battista", "text": "La chiesa di Santa Maria del Carmine e San Giovanni Battista \u00e8 una chiesa storica di Napoli di epoca barocca. Si trova in via Bernardino Rota 40, nelle vicinanze di piazza del Mercato.\nStoria e descrizione.\nDi piccole dimensioni, risalente al 1747, esternamente \u00e8 caratterizzata da una semplice facciata con portale in piperno e una coppia di paraste; inoltre, \u00e8 anche il finestrone frontale di forma ovale. La chiesa monumentale \u00e8 stata recentemente ristrutturata. L'edificio di culto ha attraversato un periodo di abbandono ed incuria all'indomani del terremoto dell'Irpinia del 1980."}
{"id": "1835834", "revid": "113222054", "url": "https://it.wikipedia.org/wiki?curid=1835834", "title": "Gesati", "text": "I Gesati erano una popolazione gallica originaria della valle del Rodano, migrata in Gallia cisalpina nel III secolo a.C., a pi\u00f9 riprese. Erano famosi perch\u00e9 combattevano completamente nudi con il solo torque al collo.\nNel 225 a.C. i Gesati, guidati da loro due re Concolitano e Aneroesto, figurano, insieme a Boi, Insubri, Taurisci e Taurini, nella coalizione di trib\u00f9 celtiche che venne sconfitta dai Romani nella Battaglia di Talamone.\nPlutarco racconta poi in dettaglio di come i Gesati, sotto la guida di Viridomaro, attraversarono le Alpi provenendo dalla valle del Rodano e sollevarono gli Insubri della Gallia cisalpina. Contro di loro mosse il console Marco Claudio Marcello, che li annient\u00f2 nella battaglia di Clastidium (1\u00ba marzo 222 a.C.)\n\u00c8 tuttavia possibile che il nome Gesati non indicasse uno specifico popolo ma genericamente un tipo di soldati mercenari (da \"gaesum\", sorta di giavellotto, la loro arma caratteristica)."}
{"id": "1835836", "revid": "2210568", "url": "https://it.wikipedia.org/wiki?curid=1835836", "title": "Principe di Montenevoso", "text": "Principe di Montenevoso, dall'omonimo Monte Nevoso (Sne\u017enik, Slovenia), \u00e8 un titolo nobiliare, creato \"motu proprio\" dal re d'Italia Vittorio Emanuele III di Savoia il 15 marzo 1924 per il poeta e condottiero della prima guerra mondiale e dell'Impresa di Fiume Gabriele d'Annunzio.\nIl titolo di \"Principe di Montenevoso\" \u00e8 trasmissibile solo ai maschi primogeniti, con trattamento di \"Don\" e di \"Donna\", come stabilito dal Decreto Regio di concessione.\nStoria.\nIl titolo non corrisponde ad un vero e proprio feudo principesco, ma, come anche altri titoli conferiti in relazione alla vittoria della prima guerra mondiale, fa riferimento a imprese militari nelle quali la persona cui furono conferiti si distinse sul campo, come ad esempio il Maresciallo Armando Diaz, firmatario dell'armistizio, che fu creato \"Duca della Vittoria\", l'Ammiraglio Thaon di Revel, artefice della vittoria marittima che fu creato \"Duca del Mare\", il Maresciallo Pietro Badoglio, che ebbe il titolo di \"Marchese del Monte Sabotino\" (poi ebbe anche il titolo di \"Duca di Addis Abeba\"), e gli Ammiragli Costanzo Ciano (padre di Galeazzo Ciano) e Luigi Rizzo, che ricevettero rispettivamente il titolo di \"Conte di Cortellazzo e Buccari\" e quello di \"Conte di Grado e Premuda\".\nIl titolo, trasmissibile ai maschi primogeniti e con trattamento di Don e Donna, venne concesso a Gabriele d'Annunzio con Regio Decreto del 15 marzo 1924, nel giorno delle celebrazioni per l'annessione della citt\u00e0 di Fiume all'Italia e fa riferimento all'allora estremo confine italiano verso est, conferito a colui che aveva con l'impresa appunto dell'occupazione di Fiume, cos\u00ec strenuamente combattuto per l'unione della citt\u00e0 al Regno d'Italia.\nIl motto annesso allo stemma, il grido di guerra \"Immotus nec iners\" (\"Fermo ma non inerte\"), \u00e8 un verso del poeta latino Orazio ed il blasone, concesso con R.D. del 29 aprile 1926 e RR.LL.PP. del 9 maggio 1926, descritto come \" d'azzurro al Monte Nevoso d'argento accompagnato in capo dalla Costellazione dell'Orsa Maggiore d'argento (ossia 7 stelle di 7 punte)\", con una spada rivolta verso il basso e da un elmetto Adrian, fu dipinto da Guido Marussig.\nCome ornamento dello scudo il cordiglio francescano, ed elmo e corona da Principe; spesso lo scudo si presenta alato per sottolineare la passione di Gabriele D'Annunzio per il volo. Il padiglione con il colmo di ermellino e frangia d'oro; con la cortina formata dalla bandiera della Reggenza Italiana del Carnaro (campo rosso con il serpe di verde-dell'eternit\u00e0-mordentesi con la coda e con il nastro con lettere in oro \"Quis contra nos?\" (\"Chi contro noi?\"), racchiudente la Costellazione dell'Orsa Maggiore in argento. La cortina \u00e8 fermata con i piuoli. Dietro il padiglione sorgono a trofeo le bandiere di Fiume (viola, oro, azzurro) e della Dalmazia (d'azzurro a tre teste di leopardo coronate d'oro).\nPrincipi di Montenevoso.\nL'erede al Principato \u00e8 Marco Antonio D'Annunzio (n. Santa Monica (California), 23 dicembre 1964), fratello del precedente e padre di Sebasti\u00e1n D'Annunzio (n. 2003)."}
{"id": "1835838", "revid": "287204", "url": "https://it.wikipedia.org/wiki?curid=1835838", "title": "I figli di Ringworld", "text": "I figli di Ringworld (\"Ringworld's Children\") \u00e8 un romanzo di fantascienza dello scrittore statunitense Larry Niven pubblicato nel 2004. \u00c8 l'ultimo del \"Ciclo dello Spazio conosciuto\" e segue il romanzo \"Il trono di Ringworld\" del (1996).\nTrama.\nIl romanzo riprende la narrazione ottantaquattro giorni dopo la fine del precedente \"Il trono di Ringworld\". Il protagonista, Louis Wu, si risveglia in un rianimatore, guarito dalle ferite sub\u00ecte durante la lotta con il \"Difensore Vampiro Bram\", ma il suo corpo \u00e8 quello di un giovanetto. \nNel frattempo i governi umano e Kzinti, ormai a conoscenza dell'esistenza del \"mondo ad anello\", stanno scatenando un conflitto limitato (la \"Guerra Periferica\") per assumerne il controllo; a loro si affiancano come osservatori interessati navi dei \"Trinoc\"', degli \"Esterni\" e dei \"Burattinai di Pierson\". \nL'impiego di armi sempre pi\u00f9 sofisticate rischia di danneggiare definitivamente \"mondo ad anello\", e sar\u00e0 Louis Wu assieme ad i suoi vecchi e nuovi compagni di avventure a contribuire in modo determinante al salvataggio del mondo, supportando i piani spesso indecifrabili di \"Armonista\", il Difensore Ghoul."}
{"id": "1835840", "revid": "729019", "url": "https://it.wikipedia.org/wiki?curid=1835840", "title": "Francisco Umbral", "text": "Nel 2000 \u00e8 stato insignito del Premio Miguel de Cervantes, e nel 1996 del Premio Principe delle Asturie per la Letteratura.\nAutore di opere di narrativa in cui prevalgono i temi dell'adolescenza e dell'infanzia, si \u00e8 inoltre dedicato al genere memorialistico. \u00c8 stato autore di numerose opere di saggistica, due delle quali dedicate a Ram\u00f3n G\u00f3mez de la Serna e Federico Garc\u00eda Lorca."}
{"id": "1835848", "revid": "152416", "url": "https://it.wikipedia.org/wiki?curid=1835848", "title": "Passeggiata a mare Anita Garibaldi", "text": ""}
{"id": "1835850", "revid": "152416", "url": "https://it.wikipedia.org/wiki?curid=1835850", "title": "Passeggiata a mare di Nervi", "text": ""}
{"id": "1835852", "revid": "22475", "url": "https://it.wikipedia.org/wiki?curid=1835852", "title": "Il metodo antistronzi", "text": "Il metodo antistronzi - Come creare un ambiente di lavoro pi\u00f9 civile e produttivo o sopravvivere se il tuo non lo \u00e8 (titolo originale \"The No Asshole Rule\") \u00e8 un saggio scritto da Robert Sutton, pubblicato negli Stati Uniti d'America nel 2007.\nStoria.\nOriginariamente scritto in forma di articolo, il lavoro fu pubblicato per la prima volta dalla rivista \"Harvard Business Review\" nella sezione \"Idee rivoluzionarie\" del febbraio 2004.\nIn Italia \u00e8 stato pubblicato nel 2007 a cura della casa editrice \"Elliot edizioni.\"\nContenuto.\nL'opera prende spunto da una serie di episodi realmente accaduti nel mondo accademico e aziendale statunitense per esaminare, alla luce di recenti ricerche sociali, i fattori che risultano pi\u00f9 significativamente dannosi per la produttivit\u00e0 e la cooperazione negli ambienti di lavoro.\nAl di l\u00e0 dei singoli episodi, il saggio tratteggia alcuni principi che, sulla scorta dell'esperienza e delle ricerche, sono risultati utili per contrastare le umiliazioni, le discriminazioni, il mobbing e, in generale, i comportamenti persecutori ed offensivi che possono verificarsi occasionalmente o sistematicamente sui luoghi di lavoro e che comunemente vengono etichettati come \"comportamenti da stronzo\".\nIl linguaggio.\nSutton, come ammette lui stesso gi\u00e0 nell'introduzione, piuttosto che optare per una terminologia meglio definita e pi\u00f9 asettica, ma forse meno calzante, sceglie volutamente di adottare un linguaggio chiaro e diretto, con una risonanza immediata nell'immaginario:\nL'autore effettua una breve disamina di epiteti che sottendono il significato di \"gratuitamente cattivo, offensivo, persona che ferisce in modo ottuso e volgare\", motivando la sua scelta terminologica. Per esprimere questo concetto, il termine americano (adottato anche nel titolo originale) \u00e8 \"asshole\", reso nella traduzione italiana con \"stronzo\" e che, letteralmente, significa \"buco di culo\" e ha anche sfumature di \"stupidamente idiota\".\nCorrispettivi inglesi del termine potrebbero essere:\nSinonimi americani di \"asshole\", leggermente meno volgari, potrebbero essere:\nCronache relative a \"stronzi\" celebri.\nRiprendendo implicitamente la distinzione fra \"stati\" e \"tratti\" di personalit\u00e0, Sutton sottolinea che, nella definizione di stronzo, \u00e8 implicita una costanza e una ripetizione di comportamenti aggressivi ed offensivi, che persistono nel tempo e caratterizzano quindi in maniera netta l'agire di un individuo. In altri termini, proprio la persistenza di motivi comportamentali \"da stronzo\" consente di discriminare chi \"fa lo stronzo\" da chi, veramente, \"\u00e8 uno stronzo\".\nPer esemplificare, l'autore riporta i casi di alcune personalit\u00e0, molto note negli Stati Uniti, contraddistinte da un carattere impossibile:\nQuesti casi eccellenti vengono contornati da una pletora di esempi legati a personaggi minori: prepotenze ed abusi commessi da normali dirigenti o semplici professionisti, talvolta rimasti anonimi oppure assurti agli onori delle cronache solo a causa di procedimenti penali o pubbliche denunce. Agghiacciante, ad esempio, il caso di una segretaria dello studio legale Baker McKenzie, che, tartassata da un membro dello studio per un ridicolo debito di quattro sterline, gli rispose alla fine via e-mail:\n Le e-mail fecero il giro di Internet e l'avvocato, Phillips, fece pubblica ammenda sul quotidiano \"Daily Telegraph\" dopo aver dato le dimissioni dallo studio.\nTutto questo materiale viene utilizzato da Sutton per mostrare quanto risultino devastanti gli abusi commessi dagli stronzi, non solo sulle vittime, ma anche su loro stessi. La maggior parte dei personaggi citati ha compromesso i risultati professionali, o l'intera carriera, giustappunto a causa dei propri comportamenti assurdi. Nel 2005, cio\u00e8 un anno prima che John \"Ball Buster\" Bolton terminasse il suo mandato alle Nazioni Unite, il quotidiano newyorkese \"The Village Voice\" pubblic\u00f2 un articolo dal titolo: \"Cercasi stronzo integrale per incarico di ambasciatore alle Nazioni Unite\", sottolineando che, se il successore di \"Ball Buster\" fosse voluto restare in linea col suo predecessore, egli avrebbe dovuto possedere la stessa capacit\u00e0 di produrre \u00abuna scia di colleghi alienati ed idee ridicole\u00bb."}
{"id": "1835864", "revid": "701660", "url": "https://it.wikipedia.org/wiki?curid=1835864", "title": "Comunit\u00e0 di Cristo", "text": "La Comunit\u00e0 di Cristo, che dal 1872 sino al 2000 era conosciuta come Chiesa Riorganizzata di Ges\u00f9 Cristo dei Santi degli Ultimi Giorni (RLDS), \u00e8 la seconda confessione pi\u00f9 numerosa del mormonismo, con un totale di 250,000 membri attivi nell'evangelizzazione e sparsi in 40 nazioni. La sede principale \u00e8 a Indipendence, Missouri.\nJoseph Smith III, figlio del fondatore Joseph Smith, e altri discendenti di quest'ultimo ne furono i presidenti fino al 1996. La Comunit\u00e0 di Cristo si ritiene una riorganizzazione della Chiesa mormone costituita il 6 aprile 1830 da Joseph Smith, e considera Joseph Smith III il figlio vivente pi\u00f9 grande di questi quale unico legittimato successore nella conduzione della stessa.\nStoria.\nNel 1844, dopo l'uccisione di Joseph Smith a Nauvoo, Illinois, allora sede principale della Chiesa, ci fu incertezza su chi dovessero succedere alla guida della Chiesa mormone; questo periodo, che per la Comunit\u00e0 di Cristo si protrae sino alla sua costituzione, \u00e8 denominato dalla stessa come \"Periodo di disorganizzazione\". Comunque, pochi giorni la morte di Joseph Smith, la maggior parte dei mormoni riconobbero Brigham Young, e il Quorum dei Dodici Apostoli di cui era il presidente, quale successore di Joseph Smith. \nLa Chiesa mormone guidata da Young, per evitare nuove persecuzioni, nel 1847 lasci\u00f2 Nauvoo ed emigr\u00f2 nei territori vergini dell'ovest, nel Gran Bacino delle Montagne Rocciose, dove fondarano centinaia di nuovi insediamenti, tra cui Salt Lake City.\nI fedeli e le congregazioni, sparsi nel pianura del Mississippi, che non vollero seguire Young e gli altri mormoni nel suo esodo verso lo Utah, o che mettevano in discussione il diritto del presidente del Quorum dei Dodici Apostoli di guidare la Chiesa, si suddivisero in diverse fazioni.\nNegli anni '50 dell'Ottocento, grazie all'opera di Jason W. Briggs e Zenas H. Gurley Sr., la maggior parte di questi gruppi si riunirono e il 6 aprile 1860 si costituirono, o riorganizzarono, come \"Chiesa di Ges\u00f9 Cristo dei Santi degli Ultimi Giorni\", sotto la presidenza del giovane Joseph Smith III (figlio di Joseph Smith) che formalmente accett\u00f2 l'invito, precedentemente offertogli, a guidare la nuova organizzazione.\nNel 1872 la Chiesa aggiunse al nome ufficiale l'attributo \"Riorganizzata\", diventando la \"Chiesa Riorganizzata di Ges\u00f9 Cristo dei Santi degli Ultimi Giorni\", principalmente per distinguersi dalla Chiesa guidata da Young. Alla fine del secolo, la Chiesa Riorganizzata usucap\u00ec il primo Tempio mormone edificato a Kirtland (Ohio), e nel 1994 dedic\u00f2 il Tempio costruito ad Independence, nel Missouri.\nDopo la met\u00e0 dopo gli anni '60 del '900 la chiesa ha cominciato ad avere un approccio anche protestante progressista, dando ad esempio il sacerdozio alle donne (1978) e dopo il 2000 (dopo il cambio del nome) ha iniziato ad andare in una rotta verso l'inclusivit\u00e0, dando la possibilit\u00e0 alle coppie LGBTQ+ di potersi sposare, rendendola de facto una chiesa \"Protestante\" progressista.\nDottrina.\nLa posizione dottrinale della Comunit\u00e0 di Cristo si avvicin\u00f2 sempre di pi\u00f9 al protestantesimo liberale, producendo alcuni scismi.\nIn Italia.\nLa Comunit\u00e0 di Cristo cominci\u00f2 a fare proselitismo in Italia a partire dal 1873, ma a causa dei modesti risultati allora raggiunti, e di successivi tentativi infruttuosi, smise di inviare missionari in tale Paese."}
{"id": "1835867", "revid": "1305772", "url": "https://it.wikipedia.org/wiki?curid=1835867", "title": "Parco nazionale di Bali Barat", "text": "Il parco nazionale di Bali Barat \u00e8 un'area naturale protetta situata sull'estremit\u00e0 nord-occidentale di Bali, in Indonesia. Si estende per 770 km\u00b2, circa il 10% della superficie totale dell'isola. A nord, sulla costa, comprende inoltre 1000 m di spiagge, barriere coralline e isolette. \u00c8 delimitato ad ovest dal porto di Gilimanuk e ad est dal villaggio di Goris.\nIl centro del parco \u00e8 dominato dai resti di quattro monti vulcanici risalenti al Pleistocene, tra i quali il pi\u00f9 elevato \u00e8 il Gunung Patas (1412 m). \nFlora.\nNel parco sono presenti vari habitat: una savana, foreste di mangrovie, foreste montane, foreste monsoniche miste e isole coralline. Vi sono inoltre alcune specie botaniche minacciate, come \"Pterospermum diversifolium\", \"Antidesma bunius\", \"Langerstroemia speciosa\", \"Steleochocarpus burahol\", \"Santalum album\", \"Aleuritas moluccana\", \"Sterculia foetida\", \"Schleichera oleosa\", \"Dipterocarpus hasseltii\", \"Garcinia dulcis\", \"Alstonia scolaris\", \"Manilkara kauki\", \"Dalbergia latifolia\" e \"Cassia fistula\".\nFauna.\nNel parco si possono trovare circa 160 specie di vertebrati tra i quali il banteng, la rondine dei fienili, il rigogolo dalla nuca nera, la gazza arboricola dalla coda a racchetta nera, l'aquila dei serpenti crestata, il rondone arboricolo crestato, l'uccello dollaro, la tartaruga dal becco di falco, il muntjac indiano, il passero di Giava, il lutung di Giava, la volpe volante maggiore, il gatto leopardo, il marab\u00f9 minore, l'averla dalla coda lunga, la cicogna lattea, la rondine del Pacifico, la rondine dal groppone rosso, il cervo rusa, il martin pescatore sacro, il succiacapre di savana, il martin pescatore dal becco di cicogna, il varano acquatico, il cinghiale, il bulbul corona nera e il rarissimo storno di Bali.\nAccessi.\nIl parco pu\u00f2 essere raggiunto via terra da Gilimanuk e da Singaraja, o via mare con i traghetti che partono da Ketapang, su Giava."}
{"id": "1835868", "revid": "78273", "url": "https://it.wikipedia.org/wiki?curid=1835868", "title": "Bonaventura da Bagnorea", "text": ""}
{"id": "1835870", "revid": "77715", "url": "https://it.wikipedia.org/wiki?curid=1835870", "title": "Peppe Dimitri", "text": ""}
{"id": "1835872", "revid": "44008", "url": "https://it.wikipedia.org/wiki?curid=1835872", "title": "Vardis Vardinogiannis", "text": ""}
{"id": "1835876", "revid": "287204", "url": "https://it.wikipedia.org/wiki?curid=1835876", "title": "In acque profonde", "text": "In acque profonde \u00e8 un libro scritto da David Lynch nel 2006.\nStoria.\nL'autore vi descrive i rapporti che intercorrono tra la sua arte e le sue esperienze di meditazione trascendentale.\nIl titolo si riferisce alla frase di Lynch:\nIncassi.\nTutti gli introiti derivanti dalla vendita del libro sono devoluti all'associazione fondata da Lynch per promuovere le pratiche di meditazione trascendentale."}
{"id": "1835877", "revid": "79520", "url": "https://it.wikipedia.org/wiki?curid=1835877", "title": "Francisco P\u00e9rez Mart\u00ednez", "text": ""}
{"id": "1835879", "revid": "767487", "url": "https://it.wikipedia.org/wiki?curid=1835879", "title": "Boat", "text": "Boat \u00e8 un cortometraggio del 2007 scritto e diretto da David Lynch.\nTrama.\nUn uomo si trova su un motoscafo in un lago, mentre una donna fa una confusa descrizione di ci\u00f2 che sta accadendo. Ad un certo punto l'uomo si volta verso la macchina da presa e annuncia: \"Cercheremo di andare cos\u00ec veloci da entrare nella notte\". Aumenta la velocit\u00e0 della barca e viaggia nell'oscurit\u00e0.\nDistribuzione.\nIl cortometraggio \u00e8 stato distribuito nel 2007 all'interno del DVD \"Dynamic:01 - the best of davidlynch.com\"."}
{"id": "1835880", "revid": "84604", "url": "https://it.wikipedia.org/wiki?curid=1835880", "title": "Mario Castelnuovo (album)", "text": "Mario Castelnuovo \u00e8 il secondo album in studio del cantautore italiano omonimo, pubblicato nel 1984 dalla RCA Italiana.\nDescrizione.\nDue anni dopo la partecipazione del 1982 con \"Sette fili di canapa\", il cantautore torna al Festival di Sanremo presentando \"Nina\", uno dei brani pi\u00f9 noti di Castelnuovo, il cui testo \u00e8 ispirato dalle vicende reali dei genitori di Mario, conosciutisi durante la Seconda guerra mondiale.\nDopo il festival l'RCA Italiana pubblica quest'album, ancora prodotto come le incisioni precedenti, da Amedeo Minghi, che contiene anche \"Nina\", introdotta alla fine del lato uno da un breve frammento corale intitolato \"...Nina...Nina...\".\nAnche la canzone pubblicata come retro del singolo \"Nina\", intitolata \"Halley\" e dedicata all'omonima cometa, \u00e8 inserita nell'album. I brani sono tutti scritti da Castelnuovo, tranne \"Vento nel vento\" che \u00e8 una cover della canzone di Mogol e Lucio Battisti contenuta ne \"Il mio canto libero\", e che Castelnuovo reinterpreta lasciando sostanzialmente invariato l'arrangiamento.\nTra le altre canzoni sono da citare \"Lo schiaffo del soldato\", che trae spunto dall'invio dei militari italiani in Libano avvenuto pochi mesi prima, \"Amore impossibile\", bel testo che presenta alcuni momenti particolari delle storie d'amore, e l'acustica \"Fiore di mezzanotte\", ritratto di un'adolescente che vive nella campagna toscana.\nTutti i brani sono editi dalle Edizioni musicali RCA, tranne \"Vento nel vento\", edita dalla Edizioni musicali Acqua Azzurra.\nGli arrangiamenti sono curati da Renato Serio per \"Buona stella\", \"Fiore di mezzanotte\", \"...Nina...Nina...\", \"Nina\" e \"Vento nel vento\", Romano Musumarra per \"Lo schiaffo del soldato\" e \"Halley\", e dallo stesso Castelnuovo con Minghi per \"Amore impossibile\" e \"L'uragano e la rondine\"; l'assistente musicale che coordina gli arrangiamenti \u00e8 Olimpio Petrossi, mentre Musumarra (tastierista de La Bottega dell'Arte) si occupa anche della scrittura degli archi e della direzione dell'orchestra.\nLa registrazione e i missaggi sono stati eseguiti negli studi \"RCA\" di Roma, ed il tecnico del suono \u00e8 Maurizio Montanesi, tranne che per \"Fiore di mezzanotte\" e \"Vento nel vento\", che sono stati registrati da Leandro Leandri.\nNel retro di copertina Castelnuovo ringrazia Vincenzo Micocci, Sergio Bardotti e Lilli Greco.\nL'album \u00e8 stato ristampato in CD dalla BMG Ricordi nel 2001.\nTracce.\nTesti e musiche di Mario Castelnuovo"}
{"id": "1835881", "revid": "179078", "url": "https://it.wikipedia.org/wiki?curid=1835881", "title": "Natile", "text": ""}
{"id": "1835888", "revid": "122005432", "url": "https://it.wikipedia.org/wiki?curid=1835888", "title": "\u00c8 piazza del Campo", "text": "\u00c8 piazza del Campo \u00e8 il terzo album di Mario Castelnuovo.\nIl disco.\nIl disco si allontana in maniera abbastanza decisa dalle sonorit\u00e0 dei dischi precedenti: se da un lato le atmosfere degli arrangiamenti delle canzoni sono prevalentemente acustiche, dall'altra parte vi \u00e8 comunque una maggiore ricerca sonora, merito del cambio di produttore, da Minghi ad Ennio Melis e Lilli Greco, che suona le tastiere.\nIn quest'album inoltre Castelnuovo torna a collaborare con Goran Kuzminac, con cui tre anni prima aveva inciso \"Q Concert\", insieme a Marco Ferradini, effettuando anche un tour insieme ai due colleghi.\nLe canzoni dell'album sono tutte scritte da Mario Castelnuovo, tranne \"Palcoscenico\", traduzione di Ma pr\u00e9f\u00e9rence del cantante e pianista francese Julien Clerc, di cui qualche anno dopo i Baraonna eseguiranno una cover.\nTra le altre canzoni sono da ricordare \"L'uomo distante\", che venne anche incisa da Gigliola Cinquetti, \"Inchiostro\", suddivisa in due parti di cui, curiosamente, la prima \u00e8 quella che nel titolo riporta il numero due, l'intensa \"Gli amici\", \"Piazza del Campo\", brano acustico con un arpeggio in finger-picking ed una tastiera medioevaleggiante, che racconta di un amore sullo sfondo dell'omonima piazza di Siena (\u00abDall'alto sembrava un'enorme conchiglia\u00bb), \"L'ultimo treno per Roma\", dove la ritmica riproduce l'andamento di un treno per raccontare l'incontro con una ragazza in uno scompartimento e la breve \"Madrigale\", con un testo contro la caccia.\nTra i musicisti che suonano nel disco sono da citare Arturo Stalteri, il noto tastierista dei Pierrot Lunaire, ed il cantautore Rodolfo Santandrea; l'album \u00e8 stato registrato nel giugno 1985 negli studi \"CAM\" di Roma.\nL'album \u00e8 stato ristampato in CD dalla BMG Ricordi nel 2002.\nTracce.\nLato A\nLato B\nTesti e musiche di Mario Castelnuovo\nProdotto da Lilli Greco e Ennio Melis"}
{"id": "1835893", "revid": "35707", "url": "https://it.wikipedia.org/wiki?curid=1835893", "title": "Sly and The Family Stone", "text": ""}
{"id": "1835895", "revid": "287204", "url": "https://it.wikipedia.org/wiki?curid=1835895", "title": "Galassie Topo", "text": "Le Galassie Topo (note anche con la loro sigla di catalogo NGC 4676) sono due galassie spirali interagenti nella costellazione della Chioma di Berenice.\nSi trovano a circa 290 milioni di anni luce da noi e si mostrano in via di collisione e di fusione fra loro. Il loro nome proprio \u00e8 dovuto alle lunghe code prodotte dalla forza di marea conosciuta come marea galattica. Appartengono all'Ammasso della Chioma ed \u00e8 possibile che entrambe le galassie abbiamo gi\u00e0 sperimentato una collisione. I loro colori sono particolari: nella galassia superiore un nucleo con alcune bande oscure \u00e8 circondato da un resto bianco-blu dei bracci di spirale; la coda \u00e8 insolita, iniziando dal colore blu e terminando con il colore giallo, nonostante il fatto che la parte iniziale di ogni braccio nelle galassie spirali inizi con il colore giallo e termini col blu. La galassia in basso \u00e8 pi\u00f9 simile al normale, con un nucleo giallo e due archi; ci\u00f2 che resta dei suoi bracci \u00e8 blu."}
{"id": "1835896", "revid": "183483", "url": "https://it.wikipedia.org/wiki?curid=1835896", "title": "NGC 4676", "text": ""}
{"id": "1835897", "revid": "124584768", "url": "https://it.wikipedia.org/wiki?curid=1835897", "title": "Kempeitai", "text": "La Kempeitai (giapponese: \u61b2\u5175\u968a, \"Corpo di soldati della legge\") fu la polizia militare dell'esercito imperiale giapponese, attiva nei territori occupati dal 1881 al 1945. Dal punto di vista istituzionale era parte dell'Esercito imperiale giapponese, svolgeva funzioni di polizia militare sotto le direttive del Ministro della Guerra, di polizia giudiziaria sotto il Ministro della Giustizia e in assistenza alla polizia civile sotto il Ministro degli Interni.\nStoria.\nCreazione.\nLa Kempeitai fu costituita il 4 gennaio 1881, quando il Giappone aveva gi\u00e0 iniziato da un decennio il processo di modernizzazione. Il nuovo governo si impegn\u00f2 nella creazione delle keiretsu, raggruppamenti di industrie e aziende quali Mitsui e Mitsubishi, per competere con l'Occidente. Un altro cambiamento fu la riorganizzazione delle forze armate su modello di quelle occidentali: la Kempeitai era una di queste organizzazioni, creata, diversamente dalla Marina (che si basava su modelli inglesi), seguendo il modello della Gendarmerie nationale francese, con un decreto denominato \"\"Kempei Jourei\" (giapponese: \u61b2\u5175\u6761\u4f8b). I particolari delle funzioni esecutive e giudiziarie dei militari della Kempeitai furono definiti dal codice \"Kempei Rei\"\" del 1898, che fu emendato ventisei volte prima della sconfitta del Giappone nell'agosto 1945. Uno dei suoi compiti iniziali era l'applicazione della legge riguardante la leva obbligatoria, cui facevano resistenza alcune famiglie contadine. Il Giappone necessitava di un esercito moderno, forte e organizzato, per sedare ogni ribellione interna alle riforme e per \"proteggersi\" dalle potenze occidentali. Costringere i giovani di famiglie contadine ad arruolarsi era difficile, poich\u00e9 costituivano la principale manovalanza nei campi e le famiglie facevano resistenza a lasciarli entrare nell'esercito. La sfera di giurisdizione della Kempeitai fu poi estesa alIa tutela ed applicazione delle leggi per la sicurezza, con gli Atti del 1898 e 1928. Durante il tardo XIX secolo la Kempeitai era composta da quasi 400 uomini.\nI territori occupati.\nLa Kempeitai oper\u00f2 per la prima volta all'estero quando il Giappone prese il controllo della Corea, a seguito della vittoria nella guerra russo-giapponese. Nel 1910, con l'annessione ufficiale della Corea, la Kempeitai divenne nota per la brutalit\u00e0 con cui operava per mantenere l'ordine e la sicurezza. L'interesse nella penisola coreana si era sviluppato nel 1895 durante la prima guerra sino-giapponese; la Kempeitai svolse un ruolo cruciale nell'assassinio dell'imperatrice Myeongseong, che aveva richiesto aiuto ai russi per impedire ai giapponesi di occupare la Corea. Dopo il 1910, fu incaricata di mantenere l'ordine pubblico in Giappone sotto il Ministro degli Interni, e in Corea sotto il Ministro della Guerra. Nel 1911, la Kempeitai organizz\u00f2 anche un'unit\u00e0 segreta di polizia chiamata Tokubetsu Koto Keisatsu (\u7279\u5225\u9ad8\u7b49\u8b66\u5bdf), nota come Tokko: si occupava di investigare su gruppi politici ed ideologie considerati una minaccia per l'ordine pubblico e la sicurezza nazionale, aveva il potere di arrestare chiunque fosse sospettato di comportamenti avversi all'ordine pubblico, e non necessitava di mandati per eseguire gli arresti. Negli anni trenta, l'uso della tortura per l'estrazione delle informazioni era diventato \"modus operandi\" dell'unit\u00e0. A met\u00e0 degli anni trenta, il Giappone si trov\u00f2 nel mezzo di una rivoluzione nazionalista: la Kempeitai e il resto dell'Esercito Imperiale giapponese seguirono una dottrina politica ultra-nazionalista e fascista nota come K\u014dd\u014dha (Fazione del Cammino Imperiale, \u7687\u9053\u6d3e), che aveva le sue origini negli anni venti. Tale dottrina aveva come obiettivo l'ascesa militare al vertice del potere politico in Giappone. Nonostante di stampo nazionalista come l'Esercito Imperiale, la Marina Imperiale aveva invece degli obiettivi diversi che vedevano al centro la figura dell'Imperatore; aveva anche la propria versione della Kempeitai, la Tokeitai, creata inizialmente come forza di polizia e brutale tanto quanto la prima. Cos\u00ec come questa, infatti, la Tokeitai utilizzava metodi di tortura estrema per estrarre le informazioni dagli interrogati. La Grande depressione della fine degli anni trenta caus\u00f2 disordini sociali e lavorativi, e la Kempeitai si trov\u00f2 impegnata nella soppressione di manifestazioni e attivit\u00e0 delle unioni laburiste. Il potere della Kempeitai di poter arrestare senza mandato fu uno dei vantaggi principali di cui si servirono i leader della \"Kodoha\" per rimuovere avversari politici e indebolire il controllo unionista sull'economia: potevano inoltre arrestare ufficiali di tre ranghi superiori al proprio. Quando il Giappone rivolse il suo interesse alla Manciuria, soprattutto per le risorse e materiali di cui era fornita, la Kempeitai and\u00f2 sotto il controllo dell'Armata del Kwantung (formata nel 1919), che dagli anni trenta oper\u00f2 come unit\u00e0 autonoma e indipendente dal governo di Tokyo.\nIl dopoguerra.\nIn seguito alla notizia della resa giapponese, la Kempeitai distrusse ogni prova che potesse ricollegare alle reti di spie e informatori, incluse quelle che avrebbero rivelato i crimini commessi. Molti ufficiali kempei riuscirono a sfuggire all'attenzione delle forze di occupazione e andarono sotto copertura, ma diversamente avvenne per il comandante Shirokura Yoshie, che si suicid\u00f2 al momento della resa. Nel 1953 fu organizzata la Federazione Nazionale delle Associazioni Veterani della Kempeitai (Zenkoku Kenyukai Rengokai), per difendere la reputazione degli ex-kempei, e fu istituito anche un piccolo memoriale nel Santuario Yasukuni. Nel 1975 la Federazione ha pubblicato la storia delle operazioni della Kempeitai raccontate dall'interno.\nDescrizione.\nFin dal principio, la sfera di influenza della Kempeitai era estesa ed il suo compito iniziale era monitorare i crescenti disordini dovuti alla coscrizione obbligatoria, soprattutto tra le famiglie contadine. Costituiva un ramo dell'Esercito giapponese di cui era responsabile il Ministero della Guerra. Spesso il suo operato entrava in conflitto con quello della Tokeitai, organo militare sotto il comando della Marina. Era anche l'organizzazione incaricata di assicurarsi che i soldati dell'Esercito seguissero le ideologie della Kodoha, promuoveva la superiorit\u00e0 razziale dei giapponesi e teorie razziali nei confronti delle altre popolazioni asiatiche (promulgando idee anti-cinesi).\nAmministrazione.\nPer gli Atti del 1898 e 1929 era divisa in due sezioni:\nIl ramo della Kempeitai dedicato agli Affari generali era incaricato della determinazione strategica della forza, della direzione del personale, della disciplina interna, cos\u00ec come della comunicazione con i Ministeri della Marina, dell'Interno e della Giustizia. Il ramo delle Operazioni era incaricato della distribuzione, organizzazione e formazione delle unit\u00e0 di polizia militare, cos\u00ec come del mantenimento della pubblica sicurezza e delle missioni di controspionaggio.\nLe unit\u00e0 di polizia militare andavano sotto il controllo di autorit\u00e0 differenti in base ai territori in cui erano stazionate. In Giappone erano responsabilit\u00e0 del Ministro della Guerra per le attivit\u00e0 militari ordinarie, del Ministro degli Interni per l'assistenza alla polizia civile, del Ministro della Giustizia per le funzioni connesse all'amministrazione giudiziaria. Nelle zone dei territori occupati, come Manciuria, Corea, Formosa, rendevano conto al comandante in carica e potevano essere chiamate ad assistere le autorit\u00e0 locali: erano incaricate normalmente della disciplina delle truppe, del mantenimento della sicurezza pubblica, la protezione di aree militari importanti, l'esecuzione delle leggi di coscrizione e il rilevamento di crimini perpetrati tra i soldati. Nelle zone di combattimento e nei territori occupati a questi si aggiungevano altri compiti.\nForza.\nLa Kempeitai era formata da ufficiali regolari, ufficiali non-regolari e soldati di rango superiore. In tempo di pace il reclutamento era su base volontaria. Nel 1937, la stima del personale era di 315 ufficiali e oltre 6000 uomini. Nel 1942 alcune testimonianze suggeriscono che il numero minimo di ufficiali regolari nelle unit\u00e0 militari di polizia era di 601, distribuiti come segue:\nDistribuzione.\nLa Kempeitai era divisa in tre categorie:\nUnit\u00e0 attive.\nLa Kempeitai operava sul suolo giapponese e in tutti i territori occupati all'estero durante la guerra del Pacifico. Alcune delle unit\u00e0 furono:\nFunzioni sul campo.\nIn aggiunta alle funzioni ordinarie, come il monitoraggio o arresto di eventuali elementi sovversivi e/o anti-giapponesi tra la popolazione civile, alle sezioni della polizia militare operanti sul campo venivano assegnati diversi compiti: erano responsabili dell'ordine pubblico, dei rapporti tra popolazioni locali e giapponesi, del reclutamento di manodopera locale, dell'esecuzione di programmi propagandistici e sradicamento/organizzazione di reti di spionaggio.\nOperato.\nLa Kempeitai aveva acquisito una certa reputazione per la violenza esercitata nel torturare i sospettati e per gli arresti indiscriminati, che effettuava senza prove sufficienti di incriminazione. La Kempeitai era temuta tanto quanto la Gestapo nazista o l'NKVD sovietico: la sola presenza suscitava terrore tra la popolazione locale. Nonostante nell'organizzazione la violenza e la tortura erano all'ordine del giorno, non sempre chi ne faceva parte riteneva l'uso della forza come la strategia migliore, e si riteneva che potesse risultare controproducente nel cercare di estrarre informazioni dai sospettati: in teoria, la tortura doveva essere utilizzata quando tutti gli altri metodi non avevano funzionato. Sebbene ci fosse una certa omogeneit\u00e0 nelle metodologie di tortura utilizzate, l'invenzione di nuovi metodi era permessa, e i vari uffici della Kempeitai nei territori occupati si specializzavano ciascuno nella propria tecnica. Inoltre, i comandanti potevano prendere delle decisioni sul momento: la carneficina di civili e prigionieri era perfettamente accettabile se in nome della protezione dell'Impero dai suoi nemici. Spesso gli ufficiali incaricati di portare avanti l'interrogatorio ricorrevano alla tortura prima di qualsiasi altro metodo, poich\u00e9 poco importava se le confessioni erano fatte volontariamente o sotto costrizione. L'impiego della tortura era talmente diffuso e parte dell'operato ufficiale della Kempeitai che le linee guida dei metodi utilizzati erano descritte in un libretto: una copia di questo venne ottenuta dagli americani nel 1944.\nMetodi di tortura.\nL'esercito giapponese ricorreva a una violenza estrema e sproporzionata alla pena, anche le offese minori erano infatti punite con metodi terribili. Tutti coloro che venivano arrestati erano considerati colpevoli e non avevano pressoch\u00e9 alcuna possibilit\u00e0 di ricevere aiuto esterno: l'essere arrestati era sinonimo di colpa, in quanto il sistema legale giapponese del tempo si basava sul concetto di \"colpevole fino a prova contraria\", al contrario dell'occidente. L'ufficiale della Kempeitai era investigatore, prosecutore, giudice, giuria e giustiziere. Spesso venivano svolte lunghe ore di interrogatorio finch\u00e9 non si ottenevano le risposte desiderate. Se queste non erano efficaci, l'ufficiale incaricato avrebbe usato diversi metodi di confessione brutali ma non particolarmente elaborati:\nTrattamento dei prigionieri.\nLa Kempeitai era spietata nel trattamento che riservava ai cittadini locali sospettati di tradimento. Oltre all'arresto e condanna di individui senza un processo regolare di fronte a un tribunale (come avrebbero dovuto ricevere gli abitanti delle zone occupate secondo la legge internazionale), spesso massacravano intere comunit\u00e0 sospettate di slealt\u00e0. Soltanto successivamente \u00e8 venuto alla luce che la Kempeitai aveva arrestato 1918 persone a Giava tra il 1943 e il 1944, di cui 743 erano morte, 439 erano state giustiziate e le restanti erano state registrate come \"morte\" per malattie o altro sotto custodia. In Cina e Manciuria, la Kempeitai era responsabile di fornire cittadini cinesi, manciuriani o sovietici come \"materiale speciale\" di \"ricerca\" - riportati nei documenti ufficiali come \"consegna speciale\"- alle basi di ricerca sulle armi biologiche sotto il comando dell'Unit\u00e0 731, e spesso era incaricata della tortura di questi prigionieri. Uno di questi documenti ufficiali era l'Ordine 224, 8 agosto 1939, del Maggiore generale Shirokura, che attestava quali fossero le categorie di persone idonee in relazione all'invio di una \"consegna speciale\" di novanta prigionieri all'Unit\u00e0 di Shiro Ishii. Chi veniva mandato come \"consegna speciale\" era, in ordine: accusato di spionaggio o implicato in attivit\u00e0 di spionaggio per conto di stati stranieri, partigiano cinese, elemento anti-giapponese o semplice criminale. Il documento era stato redatto il 12 marzo 1943 dal Maggiore Tsujimoto della Divisione criminale dell'Amministrazione centrale della Kempeitai.\nLa \"camera di tortura\" pi\u00f9 grande della Kempeitai era Shanghai, il cui insediamento internazionale ospitava circa 6000 inglesi e 1300 americani quando fu occupato dai giapponesi nel 1941. Un giornalista inglese, Elroy Harley, che aveva trasmesso messaggi anti-giapponesi in una trasmissione radio locale, cos\u00ec come l'informatore dell'ambasciata Inglese a Tokyo, Herbert Vere Redman, furono solo alcune delle vittime della cattura e tortura eseguite dalla Kempeitai. Qualsiasi forma di resistenza era punita brutalmente. Sette mesi dopo la caduta di Singapore, nel 1942, furono catturati alcuni membri di un commando di soldati australiani e inglesi che infiltratosi nel porto aveva danneggiato sette navi giapponesi. Elizabeth Choy era una di questi e fu torturata per 193 giorni. Con la fine della guerra, gli ufficiali della Kempeitai misero in pratica una strategia che prevedeva di non lasciare alcun superstite, e uccisero tutti i prigionieri.\nLa Kempeitai svolgeva un ruolo importante anche nel \"reclutare\" e gestire le prostitute per i bordelli autorizzati posti in tutti i territori occupati. Le \"donne di conforto\", cos\u00ec come erano chiamate, erano prese tra le fila di prostitute e tra le donne nei campi di prigionia. Molti sono stati i casi come quello del febbraio del 1944, in cui alcune donne olandesi residenti in un campo di prigionia a Giava erano state prelevate e sottoposte ad abusi sessuali per quattro mesi. Una di loro era la allora ventunenne Jan O'Hearne.\nCultura di massa.\n\u2022 Ne La svastica sul Sole (L'uomo nell'alto castello) un romanzo ucronico di Philip K. Dick, la Kempeitai \u00e8 presente come corpo militare principale per la difesa e lo spionaggio dell'Impero Giapponese negli Stati Uniti, conquistati dopo la guerra, con sede a San Francisco."}
{"id": "1835899", "revid": "1305772", "url": "https://it.wikipedia.org/wiki?curid=1835899", "title": "Rino Tami", "text": "Biografia.\nNasce a Lisora, frazione del Comune di Monteggio. Frequenta il liceo di Lugano, poi la scuola superiore di architettura di Roma (1927-1929) e il Politecnico federale di Zurigo nel biennio 1934-1935, allievo di Otto Rudolf Salvisberg. \nNel 1934 si associa al fratello Carlo, dando luogo a un sodalizio professionale che si protrarr\u00e0 sino al 1953, anno in cui Rino e Carlo decidono di lavorare autonomamente.\nNel 1936 realizza la sua prima opera, la \"chiesa del Sacro Cuore\" a Bellinzona.\nTra le altre opere: la \"Biblioteca cantonale di Lugano\", del 1940, il \"deposito dell'Usego\" a Bironico del 1950), il \"Palazzo Corso\" a Lugano con sala cinematografica del 1956 e la \"Casa di vacanza\" a Maroggia del 1957, la sede della Radio svizzera di lingua italiana a Lugano-Besso 1964.\nDal 1960 al 1983 assume l'incarico di consulente per l'estetica delle opere autostradali, occupandosi tra l'altro dei \"portali delle gallerie\" di Melide e Grancia negli anni 1968-1970 e del San Gottardo ad Airolo nel 1980.\nArchivio.\nIl fondo \"Rino Tami\" \u00e8 conservato presso l'Archivio del Moderno, Mendrisio (Svizzera)."}
{"id": "1835900", "revid": "729019", "url": "https://it.wikipedia.org/wiki?curid=1835900", "title": "Tokeitai", "text": "La Tokeitai (giapponese:\u7279\u8b66\u968a, Tokkeitai, abbreviazione per \u7279\u5225\u8b66\u5bdf\u968a \"Tokubetsu-keisatsu-tai\", \"Corpo di Polizia Speciale\") era la polizia militare della marina imperiale giapponese, l'equivalente della \"Kempeitai\" dell'esercito imperiale giapponese. Numericamente meno consistente, adottava gli stessi metodi brutali della Kempeitai, ed era stata formata anche per limitare l'influenza della Kempeitai sul personale della marina imperiale."}
{"id": "1835904", "revid": "380654", "url": "https://it.wikipedia.org/wiki?curid=1835904", "title": "AFI's 10 Top 10", "text": "L'AFI's 10 Top 10 \u00e8 una lista che fa parte delle AFI 100 Years... series, stilate annualmente dall'American Film Institute a partire dal 1998, che comprende i dieci migliori film statunitensi in dieci generi.\n\u00c8 stata resa pubblica il 17 giugno 2008 in uno special televisivo della CBS."}
{"id": "1835906", "revid": "729019", "url": "https://it.wikipedia.org/wiki?curid=1835906", "title": "Edward Lansdale", "text": "Giunse al grado di maggior generale, fu insignito della Distinguished Service Medal nel 1963. Durante la guerra fredda fu sostenitore di un'azione americana pi\u00f9 decisa.\nSi spos\u00f2 due volte ed ebbe due figli dal primo matrimonio.\n\u00c8 sepolto nel Cimitero nazionale di Arlington."}
{"id": "1835909", "revid": "1451528", "url": "https://it.wikipedia.org/wiki?curid=1835909", "title": "Biblioteca comunale Augusto Tersenghi", "text": "La Biblioteca Comunale Augusto Tersenghi \u00e8 il Fondo Moderno di una biblioteca comunale che ha una storia molto antica e che si trova nella citt\u00e0 di Velletri, in provincia di Roma, nell'area dei Castelli Romani.\nNel 1734 papa Clemente XII minaccia di scomunica chiunque provi a sottrarre libri e documenti conservati nel Palazzo Comunale: \u00e8 la prima attestazione della presenza in Velletri di una biblioteca pubblica. Questa verr\u00e0 arricchita da donazioni private nel 1780 da parte di Cesare Antonio Velli e nel 1785 da parte del cardinale Stefano Borgia, che creer\u00e0 il \"fondo Borgia\". Con l'occupazione francese, nel 1810 le autorit\u00e0 locali avrebbero voluto radunare tutti i documenti e i libri (inventariati in 10.000 tomi) in un'unica istituzione, tuttavia questo proposito non vene realizzato. Durante la Restaurazione, la biblioteca civica verr\u00e0 curata dagli intellettuali Luigi e Clemente Cardinali: infine nel 1873 alla biblioteca civica confluiranno gli archivi sia dell\"'Accademia letteraria Volsca Veliterna\" che quelli degli enti religiosi soppressi. Inoltre, entreranno a far parte della biblioteca anche i documenti dell'archivio notarile e dell'archivio pubblico, fino ad allora conservati distintamente a Palazzo Vecchio.\nNel 1949 22.228 volumi, 86 incunaboli, 500 manoscritti e 100 pergamene trovano posto a Palazzo Cinelli, nella nuova sede della Biblioteca Comunale. Sorta per\u00f2 la necessit\u00e0 di separare il \"fondo antico\" dal \"fondo moderno\", la nuova sede della biblioteca, intitolata ad Augusto Tersenghi, che fu bibliotecario veliterno tra il 1877 ed il 1942, \u00e8 stata inaugurata il 20 dicembre 2000 in piazza Benedetto Cairoli, vicino alla Chiesa del Trivio. Questa nuova sede \u00e8 dotata di una sala conferenze e vari altri servizi e spazi (per es. emeroteca, postazioni internet, sale ragazzi) e altri fondi documentari (libri moderni e materiale multimediale). Al 31 dicembre 2009 il patrimonio ammonta a pi\u00f9 di 16.000 documenti (di cui circa 700 dvd e 300\u00a0cd audio).\n\u00c8 situata su due piani, occupando uno spazio di circa 500\u00a0m\u00b2 di superficie. \nLa Biblioteca \"Tersenghi\" aderisce al Consorzio Sistema Bibliotecario dei Castelli Romani."}
{"id": "1835914", "revid": "1543377", "url": "https://it.wikipedia.org/wiki?curid=1835914", "title": "Dipartimento di Boboye", "text": "Il dipartimento di Boboye \u00e8 un dipartimento del Niger facente parte della regione di Dosso. Il capoluogo \u00e8 Birni N'Gaour\u00e9. \nSuddivisione amministrativa.\nIl dipartimento di Boboye \u00e8 suddiviso in 10 comuni:"}
{"id": "1835915", "revid": "1543377", "url": "https://it.wikipedia.org/wiki?curid=1835915", "title": "Dipartimento di Dogondoutchi", "text": "Il dipartimento di Dogondoutchi \u00e8 un dipartimento del Niger facente parte della regione di Dosso. Il capoluogo \u00e8 Dogondoutchi. \nSuddivisione amministrativa.\nIl dipartimento di Dogondoutchi \u00e8 suddiviso in 10 comuni:"}
{"id": "1835916", "revid": "1543377", "url": "https://it.wikipedia.org/wiki?curid=1835916", "title": "Dipartimento di Gaya", "text": "Il dipartimento di Gaya \u00e8 un dipartimento del Niger facente parte della regione di Dosso. Il capoluogo \u00e8 Gaya. \nSuddivisione amministrativa.\nIl dipartimento di Gaya \u00e8 suddiviso in 9 comuni:"}
{"id": "1835918", "revid": "1543377", "url": "https://it.wikipedia.org/wiki?curid=1835918", "title": "Dipartimento di Loga", "text": "Il dipartimento di Loga \u00e8 un dipartimento del Niger facente parte della regione di Dosso. Il capoluogo \u00e8 Loga. \nSuddivisione amministrativa.\nIl dipartimento di Loga \u00e8 suddiviso in 3 comuni:"}
{"id": "1835919", "revid": "1543377", "url": "https://it.wikipedia.org/wiki?curid=1835919", "title": "Dipartimento di Aguie", "text": "Il dipartimento di Aguie \u00e8 un dipartimento del Niger facente parte della regione di Maradi. Il capoluogo \u00e8 Aguie.\nSuddivisione amministrativa.\nIl dipartimento di Aguie \u00e8 suddiviso in 4 comuni:"}
{"id": "1835921", "revid": "1543377", "url": "https://it.wikipedia.org/wiki?curid=1835921", "title": "Dipartimento di Dakoro (Niger)", "text": "Il dipartimento di Dakoro \u00e8 un dipartimento del Niger facente parte della regione di Maradi. Il capoluogo \u00e8 Dakoro.\nSuddivisione amministrativa.\nIl dipartimento di Dakoro \u00e8 suddiviso in 14 comuni:"}
{"id": "1835922", "revid": "1543377", "url": "https://it.wikipedia.org/wiki?curid=1835922", "title": "Dipartimento di Guidan Roumdji", "text": "Il dipartimento di Guidan Roumdji \u00e8 un dipartimento del Niger facente parte della regione di Maradi. Il capoluogo \u00e8 Guidan Roumdji. \nSuddivisione amministrativa.\nIl dipartimento di Guidan Roumdji \u00e8 suddiviso in 5 comuni:"}
{"id": "1835923", "revid": "1543377", "url": "https://it.wikipedia.org/wiki?curid=1835923", "title": "Dipartimento di Madarounfa", "text": "Il dipartimento di Madarounfa \u00e8 un dipartimento del Niger facente parte della regione di Maradi. Il capoluogo \u00e8 Madarounfa. \nSuddivisione amministrativa.\nIl dipartimento di Madarounfa \u00e8 suddiviso in 9 comuni:"}
{"id": "1835924", "revid": "1543377", "url": "https://it.wikipedia.org/wiki?curid=1835924", "title": "Dipartimento di Mayahi", "text": "Il dipartimento di Mayahi \u00e8 un dipartimento del Niger facente parte della regione di Maradi. Il capoluogo \u00e8 Mayahi.\nSuddivisione amministrativa.\nIl dipartimento di Mayahi \u00e8 suddiviso in 8 comuni:"}
{"id": "1835925", "revid": "1543377", "url": "https://it.wikipedia.org/wiki?curid=1835925", "title": "Dipartimento di Tessaoua", "text": "Il dipartimento di Tessaoua \u00e8 un dipartimento del Niger facente parte della regione di Maradi. Il capoluogo \u00e8 Tessaoua.\nSuddivisione amministrativa.\nIl dipartimento di Tessaoua \u00e8 suddiviso in 8 comuni:"}
{"id": "1835927", "revid": "10431", "url": "https://it.wikipedia.org/wiki?curid=1835927", "title": "Boboye", "text": ""}
{"id": "1835928", "revid": "438678", "url": "https://it.wikipedia.org/wiki?curid=1835928", "title": "Infedelt\u00e0 (film)", "text": "Infedelt\u00e0 (\"Dodsworth\") \u00e8 un film del 1936 diretto da William Wyler. La sceneggiatura di Sidney Howard si basa sul lavoro teatrale firmato dallo stesso Howard e prodotto da Max Gordon tratto dal romanzo \"Dodsworth\" di Sinclair Lewis.\nIl film, che vinse il premio Oscar per la miglior scenografia, nel 1990 fu scelto per la conservazione nel National Film Registry della Biblioteca del Congresso degli Stati Uniti.\nTrama.\nSam Dodsworth, industriale statunitense dell'automobile, si ritira dagli affari per godersi la tranquillit\u00e0 della cittadina di provincia dove abita con la moglie, che per\u00f2 lo convince a intraprendere un lungo viaggio in Europa durante il quale sorgono vari dissapori che porteranno a una prima separazione della coppia. Sebbene abbia da principio respinto le \"avances\" dell'avventuriero Clyde Lockert, la signora Dodsworth, arrivata in Europa, indulge alle attenzioni del banchiere Iselin e poi si lega al giovane Kurt chiedendo il divorzio al marito, che inizia cos\u00ec una relazione con Edith, donna nubile e benestante conosciuta durante la traversata dell'Atlantico. Dodsworth non l'abbandoner\u00e0 pi\u00f9, nemmeno quando sua moglie, rinunciando al matrimonio con Kurt, gli chieder\u00e0 di tornare da lei.\nProduzione.\nIl film - le cui riprese durarono dall'inizio maggio al 12 agosto 1936- fu prodotto dalla Samuel Goldwyn Company.\nDistribuzione.\nIl copyright del film, richiesto dalla Samuel Goldwyn, fu registrato il 28 settembre 1936 con il numero LP 6613.\nIl film usc\u00ec nelle sale cinematografiche USA il 23 settembre 1936 presentato da Samuel Goldwyn. Il 5 dicembre, fu distribuito in Svezia. Nel 1937, usc\u00ec anche in Argentina (3 febbraio), Danimarca (10 febbraio), Irlanda (12 febbraio), Finlandia (14 febbraio), Portogallo (8 marzo), Brazile (15 febbraio) e Giappone (in novembre)."}
{"id": "1835932", "revid": "767487", "url": "https://it.wikipedia.org/wiki?curid=1835932", "title": "La vita del dottor Pasteur", "text": "La vita del dottor Pasteur (\"The Story of Louis Pasteur\") \u00e8 un film del 1936 diretto da William Dieterle, ispirato alla vita del biologo francese Louis Pasteur, un film vincitore di tre premi Oscar.\nIl film venne presentato in concorso alla 4\u00aa Mostra del Cinema di Venezia.\nTrama.\nDeriso dai suoi colleghi, in costante conflitto con l'Accademia di medicina, Pasteur decide di trasferirsi insieme a sua moglie e sua figlia in una piccola comunit\u00e0 di contadini per individuare i batteri responsabili dell'antrace. Quando il governo francese scopre che le pecore di quella zona non sono colpite dalla malattia, Pasteur entra nuovamente in contrasto con la medicina ufficiale. Viene proposto un esperimento: venticinque pecore dovranno essere vaccinate con il siero di Pasteur e venticinque no. Le pecore vaccinate sopravvivono e Pasteur viene acclamato da tutti. L'unico a non essere convinto dalla sua teoria sui microbi \u00e8 il dottor Charbonnet, da sempre l'avversario pi\u00f9 accanito di Pasteur.\nPasteur si dedica in seguito ad una ricerca sull'idrofobia. Dopo anni di studi prova un vaccino su un ragazzo morso da un cane. Nel frattempo Annette, moglie dell'assistente di suo padre, aspetta il primo bambino. Il solo medico disponibile \u00e8 il dottor Charbonnet. Egli acconsente di sterilizzare i suoi strumenti prima del parto solo se Pasteur rinuncia alle sue ricerche sull'idrofobia. Disperato, Pasteur accetta. Ma il ragazzo morso dal cane guarisce e Charbonnet riconosce finalmente la validit\u00e0 degli studi di Pasteur, cos\u00ec come l'Accademia di medicina francese.\nProduzione.\nIl film fu realizzato con il budget molto limitato di 330.000 dollari.\nDistribuzione.\nCon sorpresa degli stessi produttori, incass\u00f2 cifre molto alte, arrivando a vincere tre Premi Oscar. Il produttore Jack L. Warner ricevette la Legion d'onore della repubblica francese.\nCritica.\nIl \"Dizionario Mereghetti\" lo definisce \u00abuno spettacolo appassionante, che equilibra con accortezza esigenze didascaliche e suspense\u00bb. \nPer il \"Dizionario Morandini\" \u00e8 un \u00abappassionato \"bio-pic\", onesto ed eccitante pi\u00f9 di un film gangster\u00bb."}
{"id": "1835933", "revid": "36426", "url": "https://it.wikipedia.org/wiki?curid=1835933", "title": "Palazzi imperiali", "text": ""}
{"id": "1835934", "revid": "438678", "url": "https://it.wikipedia.org/wiki?curid=1835934", "title": "Le due citt\u00e0 (film 1935)", "text": "Le due citt\u00e0 (\"A Tale of Two Cities\") \u00e8 un film del 1935 diretto da Jack Conway, tratto dal romanzo \"Racconto di due citt\u00e0\" di Charles Dickens.\nTrama.\nIn Inghilterra, poco prima dello scoppio della rivoluzione francese, la giovane Lucie Manette viene a sapere che il dottor Manette, il padre che lei credeva morto, \u00e8 ancora vivo ma \u00e8 rimasto per diciotto anni rinchiuso alla Bastiglia. Insieme al banchiere Barsad, Lucie si reca a Parigi, dove ritrova il padre, un uomo ormai distrutto. Manette, ora, frequenta i De Farge, dei tavernieri che lavorano segretamente per la rivoluzione. Sul bastimento che la riporta in Inghilterra, Lucie conosce e si innamora di Charles Darnay, un giovane pieno di ideali, nipote del vizioso marchese di Saint Evr\u00e9monde. Quando, all'arrivo, Darnay viene falsamente accusato di tradimento e arrestato, viene salvato dall'intervento di Sydney Carton, un avvocato alcolizzato e cinico, che - per Lucie, che lui segretamente ama - trova il modo di scagionare il rivale. Lucie e Darnay si sposano e Carton, pur se profondamente ferito nei suoi sentimenti, continua a proteggere la donna che ama e anche la bambina che nasce qualche tempo dopo dal matrimonio con Darnay.\nPassano gli anni, la Francia \u00e8 sconvolta dal regno del terrore. Gabelle, il vecchio tutore di Darnay, gli scrive chiedendo aiuto e l'uomo, fidando nella giustizia, parte per Parigi. Suo zio Saint Evr\u00e9monde \u00e8 gi\u00e0 stato giustiziato per i suoi crimini, ma il popolo - non ancora soddisfatto - chiede anche la testa di Darnay, la cui unica colpa \u00e8 quella di essere l'ultimo degli Evr\u00e9monde. Il dottor Manette, che cerca di difenderlo, non pu\u00f2 nulla dopo l'appassionato discorso accusatorio di madame De Farge, che era stata una delle vittime degli abusi e delle ingiustizie del marchese. Mentre Lucie attende rassegnata la morte del marito, Carton - conscio del pericolo che potrebbe colpire anche lei e la sua bambina - le fa fuggire da Parigi. Poi, approfittando della sua somiglianza con il condannato, fa uscire Darnay al posto suo. Lui, rimasto in prigione, conforta una sartina condannata e i due, la mattina seguente, affrontano insieme il patibolo.\nProduzione.\nIl film, prodotto dalla Metro-Goldwyn-Mayer (MGM) (controlled by Loew's Incorporated), venne girato negli studi della compagnia di Culver City al 10202 W. di Washington Blvd.\nDistribuzione.\nDistribuito dalla Metro-Goldwyn-Mayer (MGM) con il titolo originale \"A Tale of Two Cities\", il film fu presentato in prima a New York il 15 dicembre 1935, uscendo nelle sale USA il giorno di Natale."}
{"id": "1835935", "revid": "438678", "url": "https://it.wikipedia.org/wiki?curid=1835935", "title": "Il traditore (film 1935)", "text": "Il traditore (\"The Informer\") \u00e8 un film del 1935 diretto da John Ford, tratto dall'omonimo romanzo di Liam O'Flaherty, vincitore di quattro Premi Oscar.\n\u00c8 stato presentato in concorso alla 3\u00aa Mostra internazionale d'arte cinematografica di Venezia.\nTrama.\nIrlanda,1922. Gypo Nolan \u00e8 disoccupato e sopravvive con difficolt\u00e0 nel clima della guerra civile. Bandito dai partigiani dell'IRA e dal Sinn F\u00e9in per non aver avuto il coraggio di uccidere un traditore, considerato, invece, un attivista nazionalista dagli occupanti inglesi, Gypo \u00e8 abbandonato da tutti. Una situazione di fragilit\u00e0 che lo condurr\u00e0 al tradimento e alla rovina.\nRiconoscimenti.\nNel 2018 \u00e8 stato scelto per la conservazione nel National Film Registry della Biblioteca del Congresso degli Stati Uniti"}
{"id": "1835936", "revid": "767487", "url": "https://it.wikipedia.org/wiki?curid=1835936", "title": "Un popolo muore", "text": "Un popolo muore (\"Arrowsmith\") \u00e8 un film del 1931 diretto da John Ford. \u00c8 ispirato al romanzo \"Il dottor Arrowsmith\" di Sinclair Lewis (1925)."}
{"id": "1835938", "revid": "438678", "url": "https://it.wikipedia.org/wiki?curid=1835938", "title": "Operazione Cicero", "text": "Operazione Cicero (\"Five Fingers\") \u00e8 un film del 1952 diretto da Joseph L. Mankiewicz, basato su una storia veramente accaduta e romanzata da L. C. Moyzisch in \"Operation Cicero\". Sulla vicenda nel 1979 fu girata anche la miniserie televisiva italiana \"Accadde ad Ankara\", per la regia di Mario Landi, con protagonista Stefano Satta Flores.\nSi tratta della vicenda dell'agente segreto albanese Elyesa Bazna, nome in codice Cicero, una delle spie pi\u00f9 famose che oper\u00f2 durante la seconda guerra mondiale. Lavor\u00f2 per i nazisti tra il 1943 e il 1944, mentre era impiegato come cameriere dell'ambasciatore inglese presso il governo turco sir Hughe Montgomery Knatchbull-Hugessen ad Ankara.\nIl suo nome in codice era \"Cicero\". Egli fotografava documenti segreti inglesi, trasmettendo poi i rullini all'ambasciatore tedesco ed ex-cancelliere Franz von Papen, tramite l'addetto commerciale dell'ambasciata tedesca, certo Moyzisch. Bazna pubblic\u00f2 nel 1962 la sua versione dei fatti nel libro \"I was Cicero\".\nTrama.\nNella seconda guerra mondiale la Turchia \u00e8 uno stato neutrale. Tuttavia i servizi segreti alleati come quelli dell'Asse si danno da fare per portare dalla propria parte il governo turco. La sera del 4 marzo 1944 l'ambasciatore tedesco Franz von Papen ed il collega inglese Sir Frederic si intrattengono con la contessa Anna Staviska, vedova di un conte polacco filotedesco. La contessa \u00e8 in miseria, cosicch\u00e9 offre segretamente i suoi servigi come spia a von Papen, ma questi declina l'offerta.\nNella stessa notte vengono offerte all'addetto commerciale tedesco Moyzisch alcune fotografie di documenti segreti inglesi. Il misterioso offerente pretende in cambio 20.000 sterline. In un primo momento Moyzisch si rifiuta ma l'uomo gli pare cos\u00ec sicuro di s\u00e9 che l'addetto promette di parlarne con l'ambasciatore, l'uomo misterioso acconsente e rientra all'ambasciata inglese. Egli \u00e8 in realt\u00e0 Ulisse Diello, il maggiordomo dell'ambasciatore Sir Frederic (precedentemente lo era stato della contessa Staviska).\nVon Papen ottiene l'autorizzazione ad acquistare le fotografie e Moyzisch incontra nuovamente Diello, cui affibbia il nome in codice \"Cicero\". L'addetto si mostra sorpreso che nelle fotografie compaiano i protocolli della conferenza di Teheran. Diello ricever\u00e0 15 000 sterline per ogni rullo fotografico che consegner\u00e0 a Moyzisch. Egli si reca poi dalla contessa portandole 5 000 sterline, le promette altro denaro, purch\u00e9 lei lo tenga nascosto e quindi le dichiara il suo amore. La contessa appare turbata dalle \"avances\" del Diello ma non rifiuta il suo denaro.\nMoyzisch viene richiamato a Berlino: il generale Josef Kaltenbrunner e il capitano von Richter non sono convinti dell'autenticit\u00e0 delle fotografie e desiderano attendere un bombardamento in Romania indicato nei documenti di cui alle foto: il bombardamento ha luogo proprio come descritto nei documenti. Moyzisch acquista altre fotografie da Diello: i documenti relativi sono stati prelevati da quest'ultimo nella cassaforte dell'ambasciatore, da lui fotografati e poi riposti nuovamente ove si trovavano.\nIntanto il Ministero degli Esteri turco sospetta von Papen di spionaggio e gli inglesi inviano ad Ankara il loro esperto di controspionaggio Colin Travers. Ma anche i tedeschi iniziano a insospettirsi: temendo che Diello faccia il doppio gioco, mandano von Richter perch\u00e9 lo tenga d'occhio.\nNel frattempo i rapporti fra la contessa, che si \u00e8 ritirata in una villa, e Diello si fanno sempre pi\u00f9 stretti e l'improvviso benessere della prima allarma Travers, mentre anche i tedeschi concentrano la loro attenzione su di lei. Diello incontra Richter e gli spiega che si tratta solo di denaro e che tutti i documenti fotografati nelle ultime sei settimane sono autentici. Nelle successive cinque settimane Diello riesce a farsi beffe dei suoi sorveglianti e a vendere altre fotografie di documenti segreti inglesi ai tedeschi. Ma questi vogliono metterlo alla prova: Von Richter gli chiede di fornirgli informazioni su una imminente operazione alleata segreta denominata \"Operazione Overlord\". Diello promette di indagare.\nTravers intanto ha acquisito la convinzione che la contessa abbia a che fare con un caso di spionaggio. Viene intercettata una comunicazione tedesca dalla quale emerge chiaramente che la spia lavora presso l'ambasciata inglese e quindi Travers installa un nuovo sistema di allarme nella cassaforte. Diello, assillato da un sinistro presentimento, sospende la sua attivit\u00e0, lascia cadere l'appuntamento con von Richter e con la contessa si d\u00e0 da fare per procurarsi biglietti ferroviari e passaporti falsi.\nIl mattino previsto per il viaggio Diello scopre che la contessa gli ha rubato tutto il denaro ed \u00e8 fuggita in Svizzera. Inoltre la donna ha lasciato una misteriosa lettera indirizzata all'ambasciatore sir Frederic della quale egli si impadronisce. Diello allora promette a von Richter di fotografare i documenti sulla \"Operazione Overlord\" e di consegnarglieli a Istanbul.\nStaccato l'allarme, Diello apre la cassaforte e inizia a fotografare i documenti quando la donna delle pulizie riattacca l'interruttore e la sirena si mette a suonare. Diello fugge, riconosciuto da Travers. Quest'ultimo, con i suoi uomini, insegue Diello fino a Istanbul, dove pensa di ucciderlo prima che possa consegnare i documenti ai tedeschi. Ma anche von Richter progetta di eliminarlo prima che cada in mano inglese.\nDiello legge durante il viaggio la lettera che la contessa ha lasciato per sir Frederic, nella quale quest'ultima lo accusa presso l'ambasciatore di attivit\u00e0 spionistica a favore dei tedeschi. Furioso, Diello riesce a seminare i suoi inseguitori e a vendere ai tedeschi le fotografie dei documenti sulla \"Operazione Overlord\" per 100 000 sterline, ma si accorge che costoro vorrebbero farlo fuori. Nel frattempo l'ambasciatore tedesco riceve una lettera dalla contessa, nella quale questa accusa Diello di essere un agente al soldo degli inglesi.\nMa Diello riesce a sfuggire a entrambi i servizi segreti e a imbarcarsi per Rio de Janeiro. Qui, depositate le sue centomila sterline in banca, si sistema in una lussuosa villa. Poche sere dopo riceve la visita del direttore della banca dove ha depositato i soldi, accompagnato da un poliziotto. Il funzionario lo informa che il suo denaro \u00e8 stato confiscato dalle autorit\u00e0: le banconote che ha versato sono false.\nProduzione.\nIl 2 agosto 1951 fu annunciato che la protagonista femminile, nel ruolo di Anna, sarebbe stata l'attrice francese Micheline Presle che dovette rifiutare il ruolo perch\u00e9 in stato interessante e fu sostituita dalla connazionale Danielle Darrieux. Il film ricevette ottime critiche e procur\u00f2 al regista Joseph L. Mankiewicz una candidatura al Premio Oscar per la miglior regia che fu per\u00f2 attribuito a John Ford per il film \"Un uomo tranquillo\".\nRiconoscimenti.\nNel 1952 il National Board of Review of Motion Pictures l'ha inserito nella lista dei migliori dieci film dell'anno."}
{"id": "1835939", "revid": "713168", "url": "https://it.wikipedia.org/wiki?curid=1835939", "title": "Oratorio parrocchiale San Barnaba", "text": "L'oratorio parrocchiale San Barnaba Apostolo \u00e8 l'oratorio parrocchiale dipendente dalla parrocchia di San Barnaba apostolo nella citt\u00e0 di Marino, provincia di Roma, nell'area dei Castelli Romani, diocesi suburbicaria di Albano Laziale.\nStoria.\nL'oratorio venne fondato subito dopo la fine della prima guerra mondiale grazie all'interessamento del futuro servo di Dio Zaccaria Negroni (1899-1980) e dell'abate parroco dell'epoca, monsignor Guglielmo Grassi (1868-1954). I primi responsabili della struttura furono gli adepti del nuovo ordine religioso dei Piccoli discepoli di Ges\u00f9, che curavano la gestione anche della adiacente tipografia Santa Lucia, il tutto con il patrocinio di Zaccaria Negroni e dell'abate parroco.\nDurante il periodo fascista l'oratorio sub\u00ec la concorrenza delle attivit\u00e0 sportive organizzate dal Regime, che aveva fatto realizzare attrezzati centri sportivi per la GIL (Giovent\u00f9 italiana del littorio), e venne osteggiato dalle autorit\u00e0 nel quadro della lotta per il controllo dell'educazione della giovent\u00f9 combattuta in quegli anni tra Chiesa cattolica e regime fascista.\nNel secondo dopoguerra l'oratorio torn\u00f2 ad essere un importante punto di riferimento per tutta la giovent\u00f9 marinese: Zaccaria Negroni, gi\u00e0 senatore, il vescovo di Albano Raffaele Macario (1966-1977) e l'abate parroco monsignor Giovanni Lovrovich si resero autori dell'allargamento dell'Oratorio, che assunse le dimensioni attuali con la costruzione dell'edificio centrale con la cappella interna e dei due campi da gioco.\nNel corso degli anni ottanta e nei primi anni novanta l'Oratorio fu utilizzato soprattutto come centro sportivo: il grande campo da calcio a 5, uno dei pi\u00f9 capienti della diocesi, divenne per antonomasia sinonimo dell'oratorio stesso, che venne chiamato \" 'u Campettu\" in dialetto marinese.\nDal 1997 \u00e8 iniziata l'usanza di organizzare in oratorio un centro estivo nel mese di luglio, per creare un'alternativa ai centri estivi privati. Sono attivi durante l'inverno diversi corsi all'interno della struttura oratoriale: calcio, calcio a 5, chitarra, danza. L'oratorio possiede un suo organo ufficiale di stampa che viene pubblicato saltuariamente, dal nome \"Proposte di vita\". \nSono operative in oratorio due delle quattro compagnie teatrali della parrocchia, ovvero la Nuova Filodrammatica Vittoria Colonna e il gruppo teatrale dell'Oratorio San Barnaba."}
{"id": "1835940", "revid": "438678", "url": "https://it.wikipedia.org/wiki?curid=1835940", "title": "Odissea tragica", "text": "Odissea tragica (\"The Search\"; letteralmente: \"La ricerca\") \u00e8 un film statunitense del 1948 diretto da Fred Zinnemann.\nNel 2014 ne \u00e8 stato realizzato un \"remake\" francese, \"The Search\", diretto da Michel Hazanavicius, ambientato in Cecenia.\nTrama.\nNella Germania dell'immediato dopoguerra, occupata dalle truppe alleate, la signora Murray e altri dipendenti dell'UNRRA si adoperano per identificare i bambini abbandonati e riunirli alle famiglie. Tra loro c'\u00e8 Karel Malik, un bambino cecoslovacco sopravvissuto al campo di concentramento, dopo essere stato separato dalla madre. Traumatizzato dalla separazione, il bambino non parla e nessuno sa chi sia n\u00e9 da dove venga. I bambini diffidano delle persone che indossano uniformi, credendo siano come i nazisti, e quando vengono caricati su delle ambulanze vengono presi dal panico, perch\u00e9 sanno che i nazisti usavano veicoli simili per gasare i prigionieri. Perci\u00f2 uno dei bambini, Raoul, riesce a forzare il portello dell'ambulanza e i bambini fuggono. Raoul e Karel cercano di attraversare il fiume a nuoto; Raoul annega, mentre Karel si nasconde tra le canne della riva. I soccorritori trovano il suo berrettino e ne deducono che anche lui sia annegato, e sospendono le ricerche; dopo aver ritrovato tutti gli altri bambini, li portano al centro di raccolta.\nKarel cammina da solo tra le macerie della citt\u00e0 distrutta. Un ingegnere militare americano, Steve, passando a bordo della sua jeep, nota il piccolo affamato e lo invita a salire a bordo dell'auto; ma Karel si rifiuta, poich\u00e9 diffida di tutti gli adulti, in particolare di quelli che indossano una divisa. Steve riesce infine ad acciuffarlo e a portarlo nell'alloggio che gli \u00e8 stato assegnato, dove abita insieme a un collega. Fa vedere al bambino che il cancello \u00e8 aperto e gli fa capire che \u00e8 libero e pu\u00f2 andarsene quando vuole, cos\u00ec Karel si tranquillizza. Vedendo che i piedi del bambino sono piagati, Steve versa su di essi della tintura di iodio, avvertendolo che sentir\u00e0 un bruciore; ma Karel rimane del tutto indifferente, e questa mancanza di reazioni d\u00e0 a Steve la misura delle sofferenze che il bambino ha dovuto affrontare in tenera et\u00e0, e alle quali sembra essersi abituato.\nL'affetto e la comprensione di Steve vincono la diffidenza di Karel, che pian piano comincia a comportarsi come un bambino normale. Non sapendo quale sia il nome del bambino, Steve lo chiama Jim; e poich\u00e9 ignora la sua nazionalit\u00e0 e la sua lingua di origine, inizia a insegnargli la lingua inglese.\nEssendo stato separato da lei quando era piccolissimo, Karel ha un ricordo molto confuso della madre; solo un'immagine sfocata in cui la vede al di l\u00e0 di un filo spinato.\nSteve scrive alla sua fidanzata chiedendole se acconsente ad adottare insieme a lui il bambino, e ottenuta una risposta positiva, decide di iniziare le pratiche per l'adozione.\nSteve ignora che la signora Hannah Malik, madre di Karel, \u00e8 ancora viva, e che, essendo anche lei stata liberata da un campo di concentramento, vaga da un centro di raccolta all'altro alla ricerca di suo figlio. Giunta al centro di raccolta in cui lavora la signora Murray, Hannah vede casualmente il berrettino che \u00e8 stato raccolto dall'acqua e lo riconosce. La signora Murray la informa che il bambino che indossava quel berrettino \u00e8 annegato. Hannah decide di restare l\u00ec ad occuparsi degli altri bambini, riversando su di loro l'affetto che non pu\u00f2 pi\u00f9 dare al figlio.\nQuando Steve porta Karel al centro di raccolta per iniziare le pratiche di adozione, la signora Murray riconosce il bambino che credeva annegato, e lo porta alla stazione, dove Hannah sta accompagnando una fila di bambini al treno. I due si incrociano e si abbracciano, e dopo tante tribolazioni sono finalmente riuniti.\nProduzione.\nNegli anni immediatamente seguenti alla seconda guerra mondiale numerosi film pongono al centro il dramma sociale e personale degli orfani e dei bambini di strada, da \"Sciusci\u00e0\" (regia di Vittorio De Sica, 1946) e \"The Children of Europe\" (regia di Theodore Andrica, 1947), a \"Our Children\" (\"Unzere Kinder\", regia di Natan Gross e Shaul Goskind, 1948), \"\u00c8 accaduto in Europa\" (\"Valahol Eur\u00f3p\u00e1ban\", regia di G\u00e9za von Radv\u00e1nyi, 1948) e \"Il ragazzo dai capelli verdi\" (\"The Boy with Green Hair\", regia di Joseph Losey, 1948). Ad essere trattata qui in modo specifico \u00e8 l'esperienza dei bambini dell'Olocausto. Come nel caso di \"Our Children\" la maggior parte dei piccoli interpreti \u00e8 reclutata negli orfanotrofi dove si raccolgono i sopravvissuti ai campi di concentramento nazisti. Ad essi viene chiesto di interpretare se stessi e di rivivere la memoria delle proprie esperienze personali.\nA rafforzare il carattere realistico del film, gli esterni furono girati in Europa, tra le rovine di alcune citt\u00e0 tedesche subito dopo la fine della seconda guerra mondiale; in particolare a Ingolstadt, Norimberga e W\u00fcrzburg. Per la parte del piccolo protagonista Fred Zinnemann scelse invece un attore bambino ceco professionista, Ivan Jandl, con alle spalle gi\u00e0 una buona esperienza alla radio e al cinema. La scelta si rivel\u00f2 particolarmente felice; per la sua intensa interpretazione Jandl vincer\u00e0 un Golden Globe e un Oscar giovanile. Per la parte della madre \"in cerca' del figlioletto perduto, ci si affida ad una celebre cantante lirica ceca, il soprano Jarmila Novotn\u00e1, che in prima persona aveva fatto esperienza delle persecuzioni naziste decidendo di emigrare come profuga negli Stati Uniti.\nIl film \u00e8 la seconda prova sul grande schermo di un giovane Montgomery Clift. L'attore, poco soddisfatto delle battute del suo personaggio, apport\u00f2 di sua mano molte modifiche alla sceneggiatura, che poi frutt\u00f2 un Oscar ai due autori ufficiali, Richard Schweizer e David Wechsler. L'interpretazione di Clift fu talmente convincente che molti pensarono fosse un vero soldato prestato al cinema; il regista Fred Zinneman rimase cos\u00ec colpito dal giovane attore da richiamarlo, pochi anni dopo, anche per il film \"Da qui all'eternit\u00e0\", in cui Clift fornir\u00e0 un'altra memorabile performance.\nDistribuzione.\nIl film \u00e8 stato presentato in concorso al Festival di Venezia 1948 dove vinse la Medaglia della Biennale di Venezia. Ottenne diversi premi e riconoscimenti anche agli Oscar 1949 (inclusa la prima nomination della carriera a Montgomery Clift e un Oscar giovanile per il piccolo Ivan Jandl), ai BAFTA e ai Golden Globe."}
{"id": "1835941", "revid": "767487", "url": "https://it.wikipedia.org/wiki?curid=1835941", "title": "Doppia vita", "text": "Doppia vita (\"A Double Life\") \u00e8 un film del 1947 diretto da George Cukor. \u00c8 il primo dei sette film che il regista gir\u00f2 con gli sceneggiatori Ruth Gordon e Garson Kanin. Shelley Winters \u00e8 qui nel primo ruolo importante della sua carriera.\nTrama.\nAnthony John \u00e8 un noto attore, la cui bravura deriva dal sapersi calare nei panni dei suoi personaggi. Nella vita non riesce a togliersi di dosso i suoi ruoli teatrali. Quando deve portare in scena l\"'Otello\", l'attrice che interpreta Desdemona \u00e8 Brita, un tempo sua moglie, e diventa vittima delle sue gelosie. Anthony comincia a frequentare Pat Kroll, una cameriera che lo invita a casa sua, poi accusa Brita di avere una relazione con Bill Friend, l'addetto stampa della commedia. Quasi impazzito, Anthony va a casa di Pat e la strangola dopo aver recitato alcune battute dell'Otello. Bill sospetta di Anthony e gli tende una trappola assieme a un detective, truccando una ragazza per renderla somigliante a Pat. Anthony cade nella trappola e viene deciso che il suo arresto sar\u00e0 eseguito alla fine della recita serale, ma l'attore capisce di essere braccato e si uccide dietro le quinte del teatro.\nProduzione.\nIl film fu prodotto da Michael Kanin per la Kanin Productions e l'Universal Pictures. Venne girato a New York e all'Empire Theatre con il titolo di lavorazione \"The Art of Murder\" dal giugno 1947 al settembre 1947.\nDistribuzione.\nDistribuito dalla Universal Pictures, il film usc\u00ec nelle sale cinematografiche USA il 25 dicembre 1947, presentato in prima a Los Angeles."}
{"id": "1835942", "revid": "75435", "url": "https://it.wikipedia.org/wiki?curid=1835942", "title": "Versione della Bibbia", "text": ""}
{"id": "1835944", "revid": "438678", "url": "https://it.wikipedia.org/wiki?curid=1835944", "title": "Gran Premio (film 1944)", "text": "Gran Premio (\"National Velvet\") \u00e8 un film del 1944 diretto da Clarence Brown.\nTrama.\nInghilterra, anni '20. Ultimo giorno di scuola per le sorelle Brown: Edwina, la maggiore, sogna l'amore, mentre Velvet, la pi\u00f9 piccola, nutre una grande passione per i cavalli. Sulla strada di casa Velvet incontra Mi, un giovane vagabondo che dal proprio padre ha ereditato solo un taccuino nel quale sono annotati il nome e l'indirizzo di Mrs Brown, madre di Velvet. \nLa donna \u00e8 un'ex-campionessa di nuoto ed \u00e8 stata, a suo tempo, allenata dal padre di Mi. Dopo l'iniziale riluttanza di Mr Brown, la famiglia decide di dargli ospitalit\u00e0. Nel frattempo in citt\u00e0 scoppia il subbuglio a causa di un cavallo imbizzarrito che sta distruggendo tutto. \nIl proprietario, per disfarsene, lo mette come premio di una lotteria ed \u00e8 proprio Velvet ad aggiudicarselo. La ragazzina, che chiama il cavallo \"Pie\", \u00e8 l'unica persona che riesce a domare l'animale; dopo averlo allenato con l'aiuto di Mi, anche lui esperto di cavalli, i due trovano un fantino e decidono di iscrivere Pie al Gran Premio di Londra. \nVelvet saluta cos\u00ec la sua famiglia e si reca a Londra con Mi; la sera prima della corsa la ragazzina scopre che anche Mi in passato era stato un abile fantino, ritiratosi in seguito ad un incidente. \nIl giorno del Gran Premio, Velvet, non trovando un fantino, si traveste da uomo e partecipa alla corsa classificandosi al primo posto. Scoperta la sua identit\u00e0, la giovane viene squalificata, ma ormai lei e Pie hanno acquisito notoriet\u00e0 e fama internazionale; Velvet \u00e8 pronta a tornare a casa per riabbracciare la sua famiglia.\nRiconoscimenti.\nNel 2003 il film \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "1835947", "revid": "767487", "url": "https://it.wikipedia.org/wiki?curid=1835947", "title": "The Buddy Holly Story", "text": "The Buddy Holly Story \u00e8 un film-biopic del 1978 diretto da Steve Rash.\n\u00c8 dedicato alla figura del cantante rock Buddy Holly, morto nel 1959 in un incidente aereo all'et\u00e0 di ventidue anni.\nTrama.\nLa carriera musicale del pioniere del rock 'n' roll Buddy Holly (1936-1959), \ndai giorni in cui \"Peggy Sue\" era intitolata originariamente \"Cindy Lou\" (una canzone dedicata a sua nipote, poi ribattezzata col nuovo titolo in onore della fidanzata del batterista della sua band), al successo di \"That'll Be the Day\", al matrimonio, alla separazione e poi alla reunion del suo gruppo The Crickets ed alla prematura scomparsa.\nProduzione.\nIl film si ispira alla biografia \"Buddy Holly: His Life and Music\" di John Goldrosen (pubblicata nel 1975).\nLe riprese avvennero in California e ad Atlanta (Georgia). La scena iniziale della pista da pattinaggio venne realizzata presso la Moonlight Rollerway Skating Rink di Pasadena; a Los Angeles vennero girate molte scene, tra cui quella dell'ultima conversazione di Buddy con la moglie (al Baltimore Hotel), quella dell'Apollo Theater (che era in realt\u00e0 il Wilshire Ebell Theatre) e quella delle strade di New York. Ad Atlanta furono invece filmate le scene del Fox Theatre, del Clear Lake Auditorium e la scena del soggiorno a Nashville. Altre scene vennero realizzate ai Culver Studios di Culver City (California).\nDebutto alla regia per Steve Rash ed alla scenografia per Robert Gittler.\nBusey fu costretto a dimagrire e perdere 15\u00a0kg per impersonare meglio Holly, che era di gracile corporatura (alla sua morte pesava 67\u00a0kg); la sua interpretazione venne studiata grazie anche ai consigli di Jerry I. Allison (ex batterista dei Crickets) ed alla sceneggiatura di \"Three-Side Coin\" (scritta da Allison e Tom Drake), film sulla vita di Holly cancellato dalla 20th Century Fox su pressioni del produttore Fred Bauer, che aveva preso accordi esclusivi con la fondazione Buddy Holly, amministrata dalla vedova Maria Elena Holly, che avrebbe preferito una produzione indipendente (il film contava gi\u00e0 due settimane di riprese e includeva anche Busey per\u00f2 nella parte del batterista Jerry I. Allison).\nSebbene il film racconta la vita di Holly dai 19 ai 22 anni, al momento delle riprese Busey aveva 33 anni. Anche Charles Martin Smith fece il provino per la parte di Holly, che per\u00f2 era gi\u00e0 stata assegnata; la produzione gli assegn\u00f2 la parte di Ray Bob Simmons, nome di fantasia per indicare il bassista dei Crickets, che era invece Joe B. Maulin; anche il batterista, Jerry I. Allison, compare con il nome fittizio di Jesse Charles (Maulin e Allison avevano ceduto il diritto di utilizzo dei loro nomi ad un'altra produzione).\nIl personaggio di Madman Mancuso, interpretato da Fred Travalena, si ispira alla vera storia del disc jockey Dick Biondi.\nDistribuzione.\nIl film ebbe la sua prima assoluta a Houston (Texas) il 18 maggio 1978; venne distribuito nelle sale il giorno dopo. In Gran Bretagna venne distribuito al cinema dal 6 settembre 1978."}
{"id": "1835949", "revid": "300067", "url": "https://it.wikipedia.org/wiki?curid=1835949", "title": "Vidas Ginevi\u010dius", "text": ""}
{"id": "1835952", "revid": "287204", "url": "https://it.wikipedia.org/wiki?curid=1835952", "title": "Vidas Ginevicius", "text": ""}
{"id": "1835953", "revid": "438678", "url": "https://it.wikipedia.org/wiki?curid=1835953", "title": "La classe dirigente", "text": "La classe dirigente (\"The Ruling Class\") \u00e8 un film del 1972 diretto da Peter Medak, presentato in concorso al 25\u00ba Festival di Cannes. Il film \u00e8 tratto dal dramma omonimo di Peter Barnes, che cur\u00f2 la sceneggiatura dell'adattamento cinematografico.\nTrama.\nIl Conte Ralph Gurney, membro della Camera dei Lord britannica, per sfogarsi dallo stress e dai propri sensi di colpa, pratica ogni sera un singolare gioco appendendosi con un cappio al collo. Una sera il gioco va male e muore impiccato accidentalmente. Le speranze dei suoi parenti di ereditare la cospicua fortuna e il titolo vengono deluse dalla comparsa di Jack, figlio del lord, da lungo tempo degente in un ospedale psichiatrico, il quale \u00e8 convinto di essere la personificazione della Trinit\u00e0."}
{"id": "1835955", "revid": "767487", "url": "https://it.wikipedia.org/wiki?curid=1835955", "title": "Anche i dottori ce l'hanno", "text": "Anche i dottori ce l'hanno (\"The Hospital\") \u00e8 una commedia drammatica del 1971 diretta da Arthur Hiller e interpretata da George C. Scott come il Dr. Herbert Bock. La sceneggiatura fu scritta da Paddy Chayefsky, il quale fu insignito nel 1972 del Premio Oscar per la migliore sceneggiatura originale (a quel tempo definita come \"Miglior scritto, storia e sceneggiatura basata su fatti materiali o materiali non precedentemente pubblicati o prodotti\").\nTrama.\nIl film racconta la storia di quasi quarantotto ore della vita del dottor Bock, il primario di medicina in una grande ospedale di Manhattan dove vi \u00e8 una sezione dedicata all'apprendimento medico. Bock \u00e8 nel pieno di una crisi di mezz'et\u00e0, che lo sta portando sull'orlo del suicidio. Una serie di morti bizzarre che accadono nell'ospedale tra lo staff medico lo distolgono dal tentativo di far apparire il suicidio un incidente (a scopo assicurativo).\nRiconoscimenti.\nNel 1995 \u00e8 stato scelto per la conservazione nel National Film Registry della Biblioteca del Congresso degli Stati Uniti, per il fatto di essere \"culturalmente, storicamente, esteticamente significativo\"."}
{"id": "1835956", "revid": "287204", "url": "https://it.wikipedia.org/wiki?curid=1835956", "title": "Staggia Senese", "text": "Staggia Senese (pronuncia: \"St\u00e0ggia\") \u00e8 una frazione del comune italiano di Poggibonsi, nella provincia di Siena, in Toscana.\nStoria.\nIl toponimo Staggia deriverebbe dal personale latino \"Staius\", oppure dal germanico \"stadjan\" (stabilire, fermare, statuire, e quindi per estensione: luogo in cui ci si \u00e8 stabiliti).\nIl primo riferimento storico all'abitato di Staggia \u00e8 del 994 dal quale risulta l'esistenza di un borgo munito di rocca di cui re Berengario conferma la propriet\u00e0 alla famiglia dei Soarzi. Alcuni riferimenti successivi permettono di sapere che l'insediamento \u00e8 di origine longobarda.\nIn questo periodo il borgo si colloca praticamente sul confine fra i territori senese e fiorentino, passando dall'uno all'altro in funzione delle alterne vicende dei combattimenti.\nAlla fine del Duecento la famiglia Soarzi \u00e8 in declino mentre Staggia inizia ad avere un'importanza anche dal punto di vista commerciale, trovandosi a cavallo della Via Francigena.\nNel 1295 Guido della Foresta detto \"dei Franzesi\" rientra in Italia dopo un periodo di attivit\u00e0 in Francia alla corte di Filippo il Bello acquisendo la cittadinanza di Siena e acquistando i possedimenti di Staggia. I figli di Guido si ritrovano possedimenti nei territori di entrambi i contendenti: Siena e Firenze, infatti hanno dei possedimenti anche a Firenze, Figline Valdarno e San Gimignano. Sotto i Franzesi il borgo di Staggia ed il suo castello si ritrovano al centro delle varie guerre che segnano il XIV secolo in Toscana con ruoli anche di primo piano. Nel 1360 nel salone della Rocca viene firmato un trattato di pace fra Siena e Firenze.\nNel 1361 la Repubblica Fiorentina ne assume definitivamente il controllo. Da questo momento Staggia diviene un territorio Fiorentino e la Repubblica provvede a mantenere attivo il suo sistema di fortificazioni: la rocca e le mura perimetrali.\nDa documenti dell'archivio dell'opera del Duomo di Firenze risulta che nel marzo del 1431 viene mandato a Staggia, a Rencine ed a Castellina in Chianti l'architetto Filippo Brunelleschi con il compito di sovrintendere ai lavori di fortificazione.\nNel 1476/1477 a seguito della Congiura dei Pazzi le truppe senesi alleate a quelle papali riconquistarono i territori di confine arrivando fino alla Certosa di Firenze senza riuscire a conquistare Staggia e la sua Rocca.\nCon l'arrivo delle artiglierie agli inizi del Cinquecento la Rocca perde la sua importanza a vantaggio delle strutture con fortificazioni idonee che si stanno creando sia a Poggibonsi che a Colle Val d'Elsa.\nL'aggettivo \"Senese\" nasce nel periodo post-unitario per distinguere questo centro abitato da quello di Staggia Modenese, frazione del comune di San Prospero.\nMonumenti e luoghi d'interesse.\nIl centro storico risulta ancora quasi completamente chiuso dalle mura (con l'eccezione di due \"tagli\" esistenti in corrispondenza degli ingressi nord e sud di via Romana) dotate di camminamento sorretto da mensole in pietra sovente rinforzate da archi, intervallate da torri di varia forma (quadrangolari, poligonali, oltre a una pseudo-ellittica scomparsa) apprezzabili da via XXV Aprile e via XXIV Maggio (tratto occidentale) e dal camminamento Maggiolino (tratto orientale). Delle tre porte (Porta Romana, Porta Fiorentina e Porta Lecchi) sussistono soltanto le ultime due, entrambe a ridosso della rocca, in quanto la Porta Romana fu fatta saltare dalle truppe naziste in ritirata nel 1944 assieme all'alto torrione che le sorgeva subito a sinistra e agli edifici adiacenti. All'interno delle mura, oltre al castello di Staggia Senese collocato all'estremit\u00e0 settentrionale dell'abitato storico, sorge in piazza Anton Francesco Grazzini, la chiesa di Santa Maria Assunta a Staggia, con il piccolo museo di arte sacra che ospita tra le altre opere l\"'Assunzione di santa Maria Maddalena\" di Antonio del Pollaiolo.\nDegni di interesse, situati entrambi nelle vicinanze dell'incrocio nord tra via Romana e via XXIV Maggio, sono anche il complesso chiamato comunemente \"la Fattoria\", gi\u00e0 Fattoria Egidi (costituito da strutture agricole recentemente adibite ad abitazione) e il Teatro della Filarmonica (in seguito Teatro del Popolo, poi tra gli anni ottanta e novanta Pista Arcobaleno, e oggi Teatro Carosello), edificato nel 1911 su un terreno messo a disposizione da Mario Bernabei (figlio di Corrado) ed eseguito da Benvenuto Viligiardi, consistente in una sala con grande palco unico.\nSubito fuori Porta Lecchi, poco distante dalle rive del torrente Staggia (da non confondere con l'omonimo torrente del Casentino, il quale si getta nell'Arno in corrispondenza dell'abitato di Stia) che qui scorre incassato tra affioramenti di travertini pliocenici-olocenici, \u00e8 presente una struttura molto trasformata denominata localmente \"il Mulino\", vicino al quale sgorga una sorgente perenne che ha dissetato gli staggesi per molto tempo. Un'altura poco a occidente dell'abitato, raggiungibile da via Alfio Ticci, \u00e8 occupata dalla Villa della Verrucola, sorta forse su preesistenze medievali, avente un aspetto perlopi\u00f9 otto-novecentesco, articolata attorno ad una corte dove si affaccia la villa vera e propria, una cappella e altri fabbricati minori."}
{"id": "1835958", "revid": "72396", "url": "https://it.wikipedia.org/wiki?curid=1835958", "title": "Etrusco Unico", "text": ""}
{"id": "1835961", "revid": "5456", "url": "https://it.wikipedia.org/wiki?curid=1835961", "title": "Campionati mondiali di calcio 1990", "text": ""}
{"id": "1835966", "revid": "2128848", "url": "https://it.wikipedia.org/wiki?curid=1835966", "title": "Agar sangue", "text": "LAgar sangue \u00e8 un terreno di coltura pronto in piastra per uso generale e per la determinazione dell'attivit\u00e0 emolitica dei microrganismi.\nFormula tipica.\npH 7,4 \u00b1 0,2\nDescrizione.\nLe piastre pronte all'uso di agar sangue di cavallo sono preparate con un terreno di base che garantisce la crescita ottimale degli streptococchi ed una fertilit\u00e0 superiore nei confronti dei microrganismi esigenti.\nL'attivit\u00e0 emolitica dei batteri \u00e8 ottimale sia grazie al terreno di base sia all'impiego di sangue animale standardizzato e di elevata qualit\u00e0.\nLe piastre pronte all'uso di agar sangue di cavallo devono essere seminate ed incubate in accordo alle procedure standard di laboratorio.\nMetodo d'impiego.\nLe piastre con sangue di cavallo, hanno una vita media inferiore alle corrispondenti piastre con sangue di montone."}
{"id": "1835969", "revid": "767487", "url": "https://it.wikipedia.org/wiki?curid=1835969", "title": "Charlie Chan's Chance", "text": "Charlie Chan's Chance \u00e8 un film del 1932 diretto da John G. Blystone, basato su \"Sangue sul grattacielo\" (\"Behind That Curtain\"), romanzo di Earl Derr Biggers pubblicato a puntate su \"The Saturday Evening Post\" di Indianapolis dal 31 marzo al 5 maggio 1928.\nIl personaggio di Charlie Chan, ispettore cinese della polizia di Honolulu, \u00e8 interpretato dall'attore di origine svedese Warner Oland. Tutte le copie del film sono andate perdute.\nProduzione.\nLe riprese del film, prodotto dalla Fox Film Corporation, durarono dal 16 novembre ai primi di dicembre 1931.\nDistribuzione.\nIl copyright del film, richiesto dalla Fox Film Corp., fu registrato il 29 dicembre 1931 con il numero LP2752.\nDistribuito dalla Fox Film Corporation, il film usc\u00ec nelle sale cinematografiche USA il 24 gennaio 1932 dopo essere stato presentato in prima a New York il 22 gennaio 1932. Nello stesso anno, il 6 maggio, fu distribuito anche in Irlanda."}
{"id": "1835972", "revid": "767487", "url": "https://it.wikipedia.org/wiki?curid=1835972", "title": "Charlie Chan's Greatest Case", "text": "Charlie Chan's Greatest Case \u00e8 un film del 1933 diretto da Hamilton MacFadden, con il personaggio di Charlie Chan, ispettore cinese della polizia di Honolulu, interpretato dall'attore di origine svedese Warner Oland. Tutte le copie del film sono andate perdute.\nTrama.\nA Honolulu, viene trovato ucciso Dan Winterslip. L'uomo, in disaccordo con il fratello Amos, aveva una relazione con Arlene Compton. Incaricato delle indagini, arriva Charlie Chan. I principali sospettati sono i componenti della famiglia Winterslip, Arlene e John Eagan. A Honolulu sono giunti anche Barbara, la figlia del morto, insieme al fidanzato, l'avvocato Harry Jennison. Si scopre il corpo di un'altra vittima, quello di Amos Winterslip.\nAl centro dell'ingarbugliata vicenda una scatola dal contenuto misterioso. Si viene a scoprire che Dan, molti anni prima, aveva rubato dei gioielli al padre di Brade, uno degli ospiti dell'albergo. Quel furto ha provocato una serie di conseguenze, tra cui anche alcune minacce di ricatto ai danni di Dan. Chan accusa degli omicidi un altro ospite, Berkeley, che tenta di fuggire ma viene bloccato da Jennison, l'avvocato. Quest'ultimo usa una presa che provoca a Berkeley lo stesso tipo di ferita riscontrato sul corpo di Dan. Chan adesso ha le prove per accusare il vero assassino, Jennison. Berkeley, in realt\u00e0, era stato incaricato di sostenere quel ruolo solo per incastrare l'omicida.\nProduzione.\nIl film fu prodotto dalla Fox Film Corporation.\nDistribuzione.\nDistribuito dalla Fox Film Corporation, usc\u00ec nelle sale cinematografiche USA il 15 settembre 1933. Nel 1935, ne venne fatta una riedizione distribuita dalla Twentieth Century Fox Film Corporation."}
{"id": "1835976", "revid": "767487", "url": "https://it.wikipedia.org/wiki?curid=1835976", "title": "Charlie Chan's Courage", "text": "Charlie Chan's Courage \u00e8 un film del 1934 diretto da Eugene Forde e George Hadden. Il soggetto si basa su \"The Chinese Parrot\", pubblicato ad Indianapolis nel 1926, romanzo giallo di Earl Derr Biggers che ha come protagonista il personaggio di Charlie Chan, ispettore cinese della polizia di Honolulu, interpretato dall'attore di origine svedese Warner Oland.\nDella pellicola, andata perduta, sopravvive solo la sceneggiatura originale.\nProduzione.\nIl film, che fu prodotto dalla Fox Film Corporation, venne girato dal 23 aprile a fine maggio 1934.\nDistribuzione.\nIl copyright del film, richiesto dalla Fox Film Corp., fu registrato il 6 luglio 1934 con il numero LP4813.\nDistribuito dalla Fox Film Corporation, il film usc\u00ec nelle sale cinematografiche statunitensi il 6 luglio 1934. In Spagna, venne presentato a Madrid il 13 giugno 1935. Nello stesso anno, fu distribuito in Ungheria (12 settembre, con il titolo \"K\u00ednai papag\u00e1j\") e in Portogallo (25 settembre, come \"A Coragem de Charlie Chan\")."}
{"id": "1835978", "revid": "72396", "url": "https://it.wikipedia.org/wiki?curid=1835978", "title": "Questra Europa", "text": ""}
{"id": "1835984", "revid": "1632387", "url": "https://it.wikipedia.org/wiki?curid=1835984", "title": "Weathered", "text": "Weathered \u00e8 il terzo album del gruppo post-grunge statunitense Creed, uscito nel 2001. \u00c8 stato certificato 6 volte disco di platino dalla RIAA. L'album \u00e8 entrato nella Billboard 200 al numero uno, vendendo 887.000 copie nella sua prima settimana di rilascio, ed \u00e8 rimasto al primo posto per otto settimane consecutive, primato che i Creed condividono con la compilation \"The Beatles 1\". L'album ha venduto oltre 6 milioni di copie solo negli Stati Uniti.\n\u00c8 l'unico album dei Creed a non includere il bassista Brian Marshall, che \u00e8 uscito dalla band nel 2000. Il chitarrista Mark Tremonti ha suonato il basso su tutto l'album."}
{"id": "1835989", "revid": "194688", "url": "https://it.wikipedia.org/wiki?curid=1835989", "title": "The bedwetters", "text": ""}
{"id": "1835990", "revid": "174925", "url": "https://it.wikipedia.org/wiki?curid=1835990", "title": "Statua del Mos\u00e8", "text": ""}
{"id": "1835991", "revid": "1235293", "url": "https://it.wikipedia.org/wiki?curid=1835991", "title": "Lost Girls - Ragazze perdute", "text": " \nLost Girls - Ragazze perdute (\"Lost Girls\") \u00e8 una miniserie a fumetti di \"pornografia letteraria\" di Alan Moore e Melinda Gebbie che ruota intorno al ricordo e all'elaborazione mnemonica e inconscia delle avventure sessuali di tre importanti personaggi fittizi della letteratura del tardo ottocento e primo novecento: Alice da \"Le avventure di Alice nel Paese delle Meraviglie\", Dorothy da \"Il meraviglioso mago di Oz\" e Wendy da \"Peter Pan\".\nTrama.\nAlice di \"Alice nel paese delle meraviglie\" e \"Attraverso lo specchio\" (ora divenuta anziana e chiamata \"Lady Fairchild\"), Dorothy di \"Il meraviglioso mago di Oz\" (ora ventenne) e Wendy di \"Peter e Wendy\" (ora trentenne e sposata con un uomo sulla cinquantina di nome Harold Potter) visitano il costoso resort di montagna \"Hotel Himmelgarten\" in Austria alla vigilia della prima guerra mondiale. Le donne si incontrano per caso e iniziano a scambiarsi storie erotiche del loro passato, basate sui mondi fantastici dell'infanzia delle tre donne:\nWendy Darling.\nLe avventure di Wendy iniziano quando incontra un ragazzo senzatetto di nome Peter e sua sorella Annabel ai giardini di Kensington . Peter segue Wendy e i suoi fratelli a casa e insegna loro dei giochi sessuali; in seguito, i ragazzi iniziano a incontrare regolarmente Peter e altri adolescenti che vivono per strada nel parco per avere rapporti intimi. I ragazzi sono scoperti dal \"Capitano\", un collega del padre di Wendy che decide di assumere Peter come gigol\u00f2 e violenta brutalmente Annabel. L'uomo cerca poi di assalire Wendy, la quale riesce a scappare rinfacciandogli la sua paura di invecchiare. In seguito la ragazza vede Peter solo una volta in una stazione ferroviaria, mentre presta servizio e sposa il maturo Harold Potter con il quale \u00e8 sessualmente incompatibile; la coppia ha un matrimonio platonico e Wendy reprime i suoi ricordi relativi al sesso. \nDorothy Gale.\nA quindici anni, Dorothy rimane intrappolata in casa durante un ciclone; inizia a masturbarsi e sperimenta cos\u00ec il suo primo orgasmo. In seguito ha degli incontri sessuali con tre braccianti da lei chiamati \"Uomo di paglia\", \"leone codardo\" e \"Uomo di latta\". I suoi zii, che in realt\u00e0 sono il padre e la matrigna, scoprono la sua attivit\u00e0 e il padre la porta a New York City con la scusa di cercarle un aiuto psichiatrico, quando in realt\u00e0 ne approfitta per avere ripetutamente con lei rapporti sessuali. Sentendosi in colpa per il dolore causato alla matrigna, Dorothy parte in viaggio per il mondo.\nAlice Fairchild.\nLa quattordicenne Alice viene costretta a fare sesso con l'amico di suo padre; per sopportarlo, durante il rapporto si guarda allo specchio e immagina di fare sesso con se stessa. Frequenta poi un collegio femminile dove convince molte sue compagne a dormire con lei e sviluppa una forte attrazione per la sua insegnante di educazione fisica. Quando Alice lascia la scuola, la donna le offre un lavoro come sua assistente personale oltre che per sfruttarla per giochi erotici. La datrice di lavoro si sposa con un uomo di nome signor Redman, ma inizia a organizzare festini sessuali lesbici con annesso consumo di droga. Alice diventa dipendente dall'oppio e scopre una giovane ragazza di nome Lily che viene abusata nel suo stesso modo. Quando Lily viene incaricata dalla signora Redman di eseguire un cunnilingussu ad Alice in segreto sotto il tavolo durante una cena, Alice espone agli ospiti i segreti del suo capo. La signora Redman fa dichiarare pazza Alice affinch\u00e9 venga ricoverata in un ospedale psichiatrico dove viene sistematicamente violentata dal personale. Dopo il rilascio, Alice riprende a consumare droghe e rapporti sessuali. Rinnegata dalla famiglia, si trasferisce in Africa per gestire una miniera di diamanti a conduzione familiare.\nOltre ai flashback erotici delle tre donne, la graphic novel descrive incontri sessuali tra le donne e gli altri ospiti e il personale dell'hotel. Le avventure erotiche sono ambientate sullo sfondo di inquietanti eventi storici e culturali del periodo, come il debutto de \"La sagra della primavera\" di Igor Stravinsky e l' assassinio dell'arciduca Francesco Ferdinando d'Austria. La storia si conclude con lo specchio di Alice che viene distrutto dai soldati tedeschi che danno alle fiamme l'Hotel.\nStoria editoriale.\nI primi sei capitoli di \"Lost Girls\" furono pubblicati sulla rivista antologica \"Taboo\" dal n. 5 del 1991, e successivamente furono ristampati dalla Tundra Publishing (etichetta della Kitchen Sink Press) in 2 volumi. Gli autori Moore e Gebbie decisero poi di far pubblicare l'opera solo una volta terminata, cosa che successe nel luglio 2006 grazie alla Top Shelf.\nNel Regno Unito l'opera \u00e8 stata pubblicata il 1\u00ba gennaio 2008.\nIn Italia i 3 volumi sono stati pubblicati dalla Magic Press."}
{"id": "1835992", "revid": "161273", "url": "https://it.wikipedia.org/wiki?curid=1835992", "title": "Lost Girls", "text": ""}
{"id": "1835993", "revid": "38120", "url": "https://it.wikipedia.org/wiki?curid=1835993", "title": "Lost girls", "text": ""}
{"id": "1835994", "revid": "289247", "url": "https://it.wikipedia.org/wiki?curid=1835994", "title": "Datario apostolico", "text": ""}
{"id": "1835997", "revid": "174925", "url": "https://it.wikipedia.org/wiki?curid=1835997", "title": "Cognac sur la Charente", "text": ""}
{"id": "1836000", "revid": "767487", "url": "https://it.wikipedia.org/wiki?curid=1836000", "title": "Il cammello nero", "text": "Il cammello nero (\"The Black Camel\") \u00e8 un film del 1931 diretto da Hamilton MacFadden. Il personaggio di Charlie Chan, ispettore cinese della polizia di Honolulu, era interpretato dall'attore di origine svedese Warner Oland.\nIl film \u00e8 tratto dal romanzo \"Charlie Chan e il cammello nero\" di Earl Derr Biggers del 1929.\nCome consuetudine nei film di Charlie Chan, anche in questo film (il secondo dell'era Warner Oland) vi \u00e8 la presenza di una star del cinema, in questo film \u00e8 Bela Lugosi.\nTrama.\nCharlie Chan indaga sull'omicidio di un regista cinematografico. Subito emerge che ad assassinarlo \u00e8 stata un'attricetta rifiutata dallo stesso per un ruolo in suo film.\nIl film pu\u00f2 contare, oltre che su un buon cast, anche su alcune scenette di vita familiare che cominciano a farci conoscere il simpatico investigatore, specie alle prese con i suoi dieci figli.\ndi Charlie Chan, anche in questo film (il secondo dell'era Warner Oland) vi \u00e8 la presenza di una star del cinema, in questo film \u00e8 Bela Lugosi, che, tra l'altro, in quello stesso anno, il 1931, aveva caratterizzato il personaggio di Dracula nell'omonimo film di Tod Browning."}
{"id": "1836001", "revid": "713168", "url": "https://it.wikipedia.org/wiki?curid=1836001", "title": "Oratorio del Gonfalone (Marino)", "text": "L'oratorio della Venerabile arciconfraternita del gonfalone di Marino \u00e8 un luogo di culto cattolico della citt\u00e0 di Marino, nell'area dei Castelli Romani, in citt\u00e0 metropolitana di Roma Capitale e sede suburbicaria di Albano.\nLa Confraternita venne fondata secondo la leggenda nel 1272 da san Bonaventura da Bagnoregio, e prese sede, subito dopo la sua fondazione, probabilmente presso una cappella adiacente al santuario dell'Acquasanta di Marino e in seguito, attorno al XIV secolo, nella chiesa di Santa Maria delle Grazie. Quest'ultima venne ceduta dai \"fratelloni\" della Confraternita ai monaci agostiniani nel 1580: da allora la sede della Confraternita fu spostata presso la vecchia parrocchiale gotica di Santa Lucia, oggi sconsacrata e ridotta a spazio espositivo del Museo civico Umberto Mastroianni. In seguito alla sconsacrazione di quella chiesa nel 1636, e all'apertura della basilica di San Barnaba nel 1662, i confratelli si decisero a realizzare un nuovo oratorio presso la nuova Collegiata. Sorse cos\u00ec l'attuale oratorio, consacrato attorno al 1690."}
{"id": "1836002", "revid": "110157", "url": "https://it.wikipedia.org/wiki?curid=1836002", "title": "Rio do Sul", "text": "Rio do Sul \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Rio do Sul."}
{"id": "1836003", "revid": "216538", "url": "https://it.wikipedia.org/wiki?curid=1836003", "title": "Carrello (cinema)", "text": ""}
{"id": "1836005", "revid": "1543377", "url": "https://it.wikipedia.org/wiki?curid=1836005", "title": "I Zwicky 18", "text": "I Zwicky 18 \u00e8 una galassia nana irregolare situata a circa 59 milioni di anni luce da noi. La galassia fu identificata per la prima volta dall'astronomo Fritz Zwicky in una lastra risalente attorno al 1930.\nCaratteristiche.\nDegli studi compiuti circa 40 anni fa lasciarono supporre che la galassia and\u00f2 incontro al suo primo fenomeno di formazione stellare diversi miliardi dopo le galassie circostanti; galassie dall'aspetto simile sono state finora osservate solo a grandissime distanze, ossia molto indietro nel tempo. Il Telescopio Spaziale Hubble, tuttavia, trov\u00f2 una stella debole e antica all'interno della galassia, suggerendo che la sua formazione stellare sarebbe iniziata al massimo un miliardo di anni fa e probabilmente anche prima, fino a dieci miliardi di anni fa; la galassia perci\u00f2 si sarebbe formata allo stesso tempo delle altre.\nLe osservazioni allo spettroscopio hanno mostrato che I Zwicky 18 \u00e8 essenzialmente composta da idrogeno ed elio, gli elementi principali creati dopo il Big Bang. Il suo aspetto fortemente primordiale suggerisce che il suo tasso di formazione stellare sia stato molto pi\u00f9 lento di quello delle altre galassie di simile et\u00e0. La galassia \u00e8 stata studiata con un gran numero di telescopi, ma tuttavia resta un mistero il motivo per cui I Zwicky 18 abbia formato cos\u00ec poche stelle durante la sua esistenza, e perch\u00e9 ora il tasso di formazione sia cos\u00ec elevato.\nDistanza.\nI dati del telescopio Hubble indicano che I Zwickly 18 si trovi a 59 milioni di anni luce dalla Terra. Questa distanza, pi\u00f9 grande di quanto inizialmente ipotizzato, spiega perch\u00e9 gli astronomi hanno tante difficolt\u00e0 a trovare al suo interno stelle pi\u00f9 vecchie e deboli: infatti le stelle vecchie in I Zwicky 18 sono al limite della risoluzione e sensibilit\u00e0 del telescopio Hubble.\nAll'interno della galassia sono state identificate tre variabili Cefeidi e sono stati comparati i dati trovati sulla loro magnitudine con quelli predetti dai modelli teorici. Ci\u00f2 che \u00e8 emerso \u00e8 che la galassia possiede un bassissimo tasso di elementi pesanti, che indicano che le sue stelle si sono formate quando questi elementi non erano ancora abbondanti nell'Universo. La distanza delle Cefeidi fu convalidata anche attraverso la luminosit\u00e0 osservata delle giganti rosse formatesi oltre un miliardo di anni fa.\nMorfologia.\nI Zwicky 18 \u00e8 stata classificata come galassia nana irregolare e di dimensioni molto inferiori a quelle della Via Lattea; le aree di colore tendente pi\u00f9 al blu all'interno del centro della galassia sono due grandi aree di starburst, dove le stelle si formano ad un ritmo vertiginoso. I filamenti nebulosi blu che circondano la regione centrale sono bolle di gas che sono state soffiate via dal vento stellare e dalle esplosioni di supernovae di una prima generazione di stelle calde e giovani particolarmente massicce. Questo gas \u00e8 adesso riscaldato da una intensa radiazione ultravioletta rilasciata da una nuova generazione di stelle calde e giovani."}
{"id": "1836006", "revid": "767487", "url": "https://it.wikipedia.org/wiki?curid=1836006", "title": "The Bridge (Ace of Base)", "text": "The Bridge \u00e8 il secondo album degli Ace of Base. Il disco \u00e8 stato pubblicato nel 1995 dall'etichetta discografica Mega.\nDall'album furono estratti i singoli \"Lucky Love\", \"Beautiful Life\", e \"Never Gonna Say I'm Sorry\"."}
{"id": "1836007", "revid": "110157", "url": "https://it.wikipedia.org/wiki?curid=1836007", "title": "Aurora (Santa Catarina)", "text": "Aurora \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Rio do Sul."}
{"id": "1836008", "revid": "121837", "url": "https://it.wikipedia.org/wiki?curid=1836008", "title": "Asterisma", "text": ""}
{"id": "1836013", "revid": "183694", "url": "https://it.wikipedia.org/wiki?curid=1836013", "title": "Arthur Hugh Clough", "text": ""}
{"id": "1836014", "revid": "767487", "url": "https://it.wikipedia.org/wiki?curid=1836014", "title": "Christine Amor", "text": "Biografia.\n\u00c8 pi\u00f9 conosciuta per il suo ruolo di operatrice sociale Jean Vernon nel corso del 1979: \"La stagione del Prigioniero\". \u00c8 stata inoltre uno dei protagonisti della serie \"Carson\" ed \u00e8 comparsa nella versione australiana della sitcom \"Are You elaborat?\". Ha svolto il ruolo di Miss Chathman nella serie televisiva australiana H2O: \"Just Add Water\".\nChristine \u00e8 anche una celebrante dei matrimoni civili nello Stato del Queensland."}
{"id": "1836015", "revid": "16925684", "url": "https://it.wikipedia.org/wiki?curid=1836015", "title": "Scudi", "text": ""}
{"id": "1836016", "revid": "268043", "url": "https://it.wikipedia.org/wiki?curid=1836016", "title": "Collezionista", "text": ""}
{"id": "1836018", "revid": "15756", "url": "https://it.wikipedia.org/wiki?curid=1836018", "title": "Anne Clough", "text": "Fu una delle prime suffragiste inglesi e una promotrice dell'istruzione superiore per le donne. \u00c8 stata la prima direttrice del Newnham College.\nBiografia.\nAnne Jemima Clough nacque a Liverpool, nel Lancashire, nel 1820, figlia di un mercante di cotone. In tenera et\u00e0 si trasfer\u00ec con la famiglia e il fratello Arthur Hugh Clough (futuro poeta e assistente personale dell'infermiera britannica Florence Nightingale, coetanea della sorella) a Charleston, nel South Carolina (USA). Torner\u00e0 in Gran Bretagna solo nel 1836. Appassionata di scrittura, si dedic\u00f2 fin da giovanissima all'insegnamento, prestando inizialmente servizio all'interno della scuola per non abbienti (Charity School) di Liverpool . Nel 1841, a seguito del tracollo economico degli affari del padre, Anne ebbe l'idea, approvata dai genitori, di aprire una propria scuola privata all'interno della loro stessa abitazione, rivolta ai figli di alcune famiglie del ceto medio della citt\u00e0. Il progetto si ingrand\u00ec circa dieci anni pi\u00f9 tardi, quando, dopo la morte del padre, Anne e la madre si trasferirono a Ambleside, nel Westmorland, dove pot\u00e9 aprire una seconda scuola, questa volta pi\u00f9 grande e indipendente.\nNegli anni '60 dell'Ottocento, tuttavia, prefer\u00ec accordare la direzione del progetto alla sua assistente per prestare aiuto alla cognata, Blanche Mary Shore Smith, vedova del fratello, dalla quale si trasfer\u00ec al fine di dedicarsi esclusivamente all'istruzione dei nipoti. Queste sue esperienze, sebbene condotte in ambito domestico, le servirono da base per sviluppare e supportare le sue teorie sull'educazione. Clough, infatti, si interess\u00f2 molto alla causa dell'istruzione e grazie all'amicizia con la cugina della cognata Blanche, Alice Bonham Carter, antenata dell'attrice Helena Bonham Carter, cominci\u00f2 a lottare in prima persona anche per il diritto di istruzione secondaria femminile. Per dar voce alle donne in questo campo, Clough entr\u00f2 a far parte del Consiglio del Northern England, organo di cui divenne segretaria dal 1867 al 1870 e, successivamente, presidente dal 1873 al 1874 .\nAnche grazie all'opera di questa associazione, vennero organizzate alcune lezioni accademiche a livello locale, aperte anche alle donne. Le prime lezioni vennero tenute nell'autunno del 1867 dal professor Stuart, che avvi\u00f2 delle lezioni di astronomia tra Liverpool, Manchester, Leeds e Sheffield. Gli incontri vennero seguiti da 550 donne.\nDal 1869, inoltre, venne loro estesa la possibilit\u00e0 di sostenere i corrispettivi esami, gli stessi istituiti qualche anno prima dall'Universit\u00e0 di Cambridge. L'anno seguente, il filosofo ed economista Henry Sidgwick, anch'egli promotore dell'istruzione secondaria femminile, sugger\u00ec che i corsi preparatori agli esami dovessero essere tenuti direttamente a Cambridge, come per gli studenti maschi. Sidgwick ebbe l'idea e aiut\u00f2 Clough, che aveva gi\u00e0 esperienza nel campo, ad aprire una residenza per studentesse che potesse ospitare le donne che cominciavano a giungere numerose da molte parti del paese. Venne cos\u00ec acquistato un immobile a Regent Street, dove, nell'ottobre del 1871, si trasferirono le prime cinque studentesse. Anne Clough prese la direzione della residenza, posizione che mantenne fino alla sua morte, quando il compit\u00f2 pass\u00f2 a Eleanor Mildred Balfour, sorella di Arthur James Balfour e moglie dello stesso Sidgwick .\nBen presto la residenza divenne troppo piccola per ospitare tutte le richieste e si rese necessario il trasferimento in un nuovo edificio, nell'odierna Merton Hall. Nel 1874, tuttavia, il numero delle studentesse che volevano soggiornarvi aument\u00f2 cos\u00ec tanto che si dovette pensare nuovamente ad una nuova sistemazione. Questa volta si decise di costruire direttamente l'immobile. Grazie alle donazioni effettuate dai sostenitori della causa dell'istruzione femminile, si riusc\u00ec a raccogliere una somma pari a 10.000 sterline con le quali si iniziarono i lavori. Nel 1875 venne cos\u00ec inaugurato quello che sarebbe divenuto il Newnham College di Cambridge, college su cui si baser\u00e0 poi Virginia Woolf per la scrittura del suo saggio Una stanza tutta per s\u00e9. Nel 1880 si dovette provvedere ad un ulteriore ampliamento dei locali, dovuto al successo sempre maggiore dell'iniziativa.\nLe studentesse e i colleghi che lavorarono a stretto contatto con Anne Clough la dipinsero come una persona capace e molto intelligente, che non si fermava ai propri doveri professionali di dirigente, ma anzi che non si faceva remore anche ad aiutare le ospiti del college quando malate. Il suo lavoro divenne la sua missione, come dimostra anche il fatto che non volle mai percepire uno stipendio per questa mansione.\nNel 1887, il Consiglio del Newnham College, a fronte dell'attivismo di Anne Clough nella promozione dell'istruzione secondaria delle donne, decise di dedicarle la sala pi\u00f9 grande del College, appena terminata, denominandola \"Clough Hall\". Nell'ultimo periodo della sua vita, Clough venne assistita dalla nipote, figlia del fratello deceduto e della cognata Blanche, Blanche Athena Clough, che lavorava all'amministrazione del College stesso assieme alla zia, e dall'amica Edith Sharpley. Entrambe le restarono accanto fino alla morte, sopraggiunta il 27 febbraio 1892.\nIn seguito alla sua morte, le sue vecchie studentesse e i suoi amici e stimatori commissionarono all'architetto Basil Champneys l'imponente cancello in ferro, che si trova all'inizio di Newnham Walk, nel parco del College stesso. Anche la Edge Hill University possiede una residenza denominata in onore di Clough per il suo contributo nell'educazione giovanile, specialmente femminile, nella contea del Lancashire .\nUn atto contro la sua memoria.\nNel 1920, sotto la temporanea direzione del Newnham College da parte della nipote di Anne, Blanche Athena Clough, la Royal Commission dovette discutere la possibilit\u00e0 di ammettere al percorso di studi completo dell'Universit\u00e0 di Cambridge e, quindi, di insignire del titolo di \"dottore\" anche le donne. I movimenti femministi premevano, infatti, in quegli anni per l'estendere il diritto di istruzione di livello superiore anche alle donne. Nonostante gli incentivi promessi dal Governo, nell'ottobre del 1921 la commissione si rifiut\u00f2 di approvare l'iniziativa. Per festeggiare la decisione della Royal Commission, alcuni studenti si recarono davanti al Newnham College e buttarono gi\u00f9 la cancellata in ferro completa di targa commemorativa di Anne Clough con l'aiuto di un carrello del carbone.\nQuesto episodio \u00e8 citato anche da Virginia Woolf nel suo libro Le tre ghinee (1938). In un passo dell'opera, infatti, si legge:\nPer la prima donna ammessa ad un corso di laurea completo e con pari diritti all'Universit\u00e0 di Cambridge, bisogner\u00e0 aspettare fino al 1948."}
{"id": "1836019", "revid": "110157", "url": "https://it.wikipedia.org/wiki?curid=1836019", "title": "Ituporanga", "text": "Ituporanga \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Ituporanga."}
{"id": "1836021", "revid": "16925728", "url": "https://it.wikipedia.org/wiki?curid=1836021", "title": "Statisti", "text": ""}
{"id": "1836022", "revid": "117327308", "url": "https://it.wikipedia.org/wiki?curid=1836022", "title": "Subunit\u00e0", "text": "Nella struttura proteica una subunit\u00e0 \u00e8 una singola molecola proteica che si assembla con altre molecole proteiche per formare una proteina multimerica o oligomerica.\nPer esempio sono proteine ed enzimi oligomerici l'emoglobina e la DNA polimerasi (DNA-dipendente), mentre il microtubulo \u00e8 multimerico.\nIl DNA invece, \u00e8 una catena costituita da tante subunit\u00e0 chiamate nucleotidi che, avvolgendosi e legandosi tra loro, formano la nota struttura a doppia elica.\nUna proteina a Struttura quaternaria \u00e8 formata da due o pi\u00f9 subunit\u00e0"}
{"id": "1836024", "revid": "287204", "url": "https://it.wikipedia.org/wiki?curid=1836024", "title": "Atalanta (Santa Catarina)", "text": "Atalanta \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Ituporanga.\nStoria.\nIl nome Atalanta fu scelto a seguito della vittoria in Coppa Italia del 1963 dell'Atalanta squadra di calcio italiana. La zona \u00e8 abitata da numerose persone con cognomi tipicamente bergamaschi."}
{"id": "1836028", "revid": "838137", "url": "https://it.wikipedia.org/wiki?curid=1836028", "title": "Microregione di Carazinho", "text": "Carazinho \u00e8 una microregione del Rio Grande do Sul in Brasile, appartenente alla mesoregione di Noroeste Rio-Grandense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 18 comuni:"}
{"id": "1836030", "revid": "767487", "url": "https://it.wikipedia.org/wiki?curid=1836030", "title": "Vimalak\u012brti Nirde\u015ba S\u016btra", "text": "Il Vimalak\u012brti Nirde\u015ba S\u016btra (sanscrito: \u0935\u093f\u092e\u0932\u0915\u0940\u0930\u094d\u0924\u093f-\u0928\u093f\u0930\u094d\u0926\u0947\u0936-\u0938\u0942\u0924\u094d ; cinese: \u7dad\u6469\u7d93 pinyin: \"W\u00e9im\u00f3 j\u012bng\", Wade-Giles \"Wei-mo ching\", giapponese: \"Yuima gy\u014d\", tibetano: \" 'Phags-pa dri-ma med-par'grags-pas bstan-pa\", coreano \uc720\ub9c8\uacbd \"Yuma ky\u014fng\", vietnamita \"Duy ma kinh\", \"Il sutra dell'insegnamento di Vimalak\u012brti\") \u00e8 uno dei pi\u00f9 importanti e profondi sutra Mah\u0101y\u0101na. La sua stesura risale al I secolo, si compone di 14 capitoli nella versione cinese e di 12 in quella tibetana (le due versioni sono simili solo la suddivisione in capitoli risulta differente).\nTraduzioni in cinese e in tibetano.\nFu tradotto in cinese da Lokak\u1e63ema nel 188 ma questa traduzione and\u00f2 perduta. Le altre traduzioni in cinese andate perdute sono quelle di:\nConservate nel \"J\u012bngj\u00edb\u00f9\" del Canone cinese sono invece quelle di:\nIn tibetano fu tradotto agli inizi del IX secolo da Dharmatastila.\nManoscritti incompleti di questa opera sono stati rinvenuti nelle Grotte di Mogao a Dunhuang (\u6566\u714c), mentre frammenti in sogdiano e khotanese sono stati rinvenuti lungo le oasi della Via della Seta. Recentemente \u00e8 stato rinvenuto a Lhasa un testo di questa opera redatto in sanscrito e pubblicato in Giappone nel 2004.\nContenuto del \"sutra\".\nIl sutra narra del laico (\"up\u0101saka\") Vimalak\u012brti che invia 500 figli degli anziani di Vai\u015b\u0101l\u012b dal Buddha \u015a\u0101kyamuni affinch\u00e9 vengano istruiti sul Dharma. Vimalak\u012brti giace malato a casa, conservando l'occasione di \"illuminare\" i bodhisattva, gli arhat e i deva che lo avessero visitato.\nIl tema centrale del Sutra resta quello della vacuit\u00e0 e del valore di questo mondo (di contro alle dottrine indicate come \"h\u012bnay\u0101na\" che invece lo consideravano luogo di sofferenza), temi tipici della letteratura dei \"Praj\u00f1\u0101p\u0101ramit\u0101 S\u016btra\" e in genere della letteratura Mah\u0101y\u0101na. Fatto unico in tutta la letteratura buddhista \u00e8 che in questo \"sutra\" l'insegnamento proviene da un laico, non da un Buddha, un arhat o da un bodhisattva cosmico. L'unico personaggio del \"Sutra\" che riesce a tenere testa agli insegnamenti del laico Vimalak\u012brti \u00e8 il bodhisattva Ma\u00f1ju\u015br\u012b, il bodhisattva cosmico della \"Dolce Gloria\" che impersonifica il principio stesso della saggezza (sans. \"praj\u00f1\u0101\").\nStruttura del \"Vimalak\u012brti Nirde\u015ba s\u016btra\".\nDi seguito la versione del Canone cinese del \"Vimalak\u012brti Nirde\u015ba s\u016btra\" in quattordici capitoli secondo la traduzione operata da Kum\u0101raj\u012bva.\nI capitolo.\nIl primo capitolo del \"Sutra\" si avvia con \"Cos\u00ec ho udito\" (devan\u0101gar\u012b: \u090f\u0935\u0902 \u092e\u092f\u093e \u0936\u094d\u0930\u0941\u0924\u092e\u094d, sanscrito: \"eva\u1e43 may\u0101 \u015brutam\" ), propria dei \"sutra\" la cui esposizione si attribuisce al Buddha \u015a\u0101kyamuni. Il Buddha si trova nel parco di \u0100mra a Vai\u015b\u0101l\u012b (localit\u00e0 oggi identificata, forse, con il villaggio di Basrah nel distretto di Vai\u015b\u0101l\u012b), in un'assemblea di ottomila \"bhik\u1e63u\", circondato da trentaduemila \"bodhisattva\".\nMentre insegna, giunge un gruppo di 500 giovani guidati da Ratnarasi che subito intona un \"g\u0101th\u0101\" di lode al Buddha chiedendogli di insegnare loro la dottrina che gli consentir\u00e0 di raggiungere la profonda \"illuminazione\" (\"anuttar\u0101\u1e43 samyak-sa\u1e43bodhi\").\nIl Buddha avvia quindi la predicazione della dottrina profonda spiegando che ogni essere vivente (\"sattva\") \u00e8 di per s\u00e9 la \"terra dei Buddha\" (\"bhumi\") ricercata dai \"bodhisattva\". Questo perch\u00e9 i bodhisattva conquistano le \"terre dei Buddha\" per poter salvare gli esseri senzienti dalle loro condizioni di sofferenza. Nel frattempo \u015a\u0101riputra, che nel testo rappresenta gli \"arhat\" del Buddhismo \"H\u012bnay\u0101na\", si domanda come mai\nLo \u015a\u0101kyamuni intuisce il dubbio di \u015a\u0101riputra e gli chiede se il sole e la luna siano impuri quando un cieco non vede la loro purezza. L\"'arhat\" gli risponde che il difetto in questo caso risiede nella cecit\u00e0. Analogamente, gli risponde il Buddha, non vedere puro il mondo \u00e8 colpa della cecit\u00e0 di chi non vede la sua \"gloria\". Allorch\u00e9 interviene il \"deva\" Brahm\u0101 che sostiene di vedere la terra pura, ma \u015a\u0101riputra insiste nell'affermare che questo \"mondo \u00e8 pieno di colline, montagne, burroni, rovi, pietre e terra, tutti impuri\". Brahm\u0101 gli replica che \u00e8 colpa della sua condizione, in quel momento il Buddha, premendo con la punta del piede destro la terra, la mostra nella sua totale purezza a \u015a\u0101riputra, sostenendo che\nGrazie a questi accaduti e a questi insegnamenti i cinquecento figli degli anziani raggiunsero l\"'anutpattika-dharma-k\u1e63\u0101nti\" (cin. \u7121\u751f\u6cd5\u5fcd \"w\u00fash\u0113ng f\u01ce r\u011bn\", giapp. \"mush\u014d b\u014d nin\", itb. \"mi skye ba'i chos la bzod pa\") che consiste nella \"paziente sopportazione basata sulla consapevolezza della vacuit\u00e0 dei fenomeni\".\nII capitolo.\nIn questo secondo capitolo, che tratta in particolar modo dei \"mezzi opportuni\" (\"up\u0101ya\") per l'insegnamento del Dharma inesprimibile con le comune parole, compare l'anziano Vimalak\u012brti che vive nella \"grande\" citt\u00e0 di Vai\u015b\u0101l\u012b (oggi si ritiene possa essere l'attuale Basrah nel Distretto di Vai\u015b\u0101l\u012b). Vimalak\u012brti \u00e8 un anziano discepolo laico del Buddha che si \u00e8 esercitato per lungo tempo nelle \"p\u0101ramit\u0101\" conquistandosi la fiducia e il profondo rispetto di esseri umani, \"deva\" e \"lokap\u0101la\".\nVimalak\u012brti, nella sua pratica delle \"up\u0101ya\", si mostra malato nella sua casa di modo che tutti questi esseri sentano il desiderio di visitarlo e quindi riceverne i profondi insegnamenti."}
{"id": "1836032", "revid": "48344", "url": "https://it.wikipedia.org/wiki?curid=1836032", "title": "Vimalak\u012brtinirde\u015bas\u016btra", "text": ""}
{"id": "1836033", "revid": "599013", "url": "https://it.wikipedia.org/wiki?curid=1836033", "title": "Vimalakirti nirdesa sutra", "text": ""}
{"id": "1836034", "revid": "6923", "url": "https://it.wikipedia.org/wiki?curid=1836034", "title": "Provincia di Tay Ninh", "text": "Tay Ninh (in caratteri cinesi: \u897f\u5be7) \u00e8 una delle 64 province (\"t\u1ec9nh\") del Vietnam, situata nella regione sud-orientale del Paese. La sua capitale \u00e8 Tay Ninh.\nTay Ninh ha una popolazione di 1.058.500 abitanti e una superficie di 4049,3 km\u00b2.\nLa Provincia di Tay Ninh \u00e8 il luogo natale di Trinh Minh Th\u00e9, un leader militare nazionalista alla fine della Prima Guerra d'Indocina e all'inizio della Guerra del Vietnam.\nTay Ninh \u00e8 il centro della religione Cao \u0110\u00e0i.\nDistretti.\nDella provincia fanno parte otto distretti:\nLa citt\u00e0 di T\u00e2y Ninh \u00e8 una municipalit\u00e0 autonoma."}
{"id": "1836036", "revid": "48344", "url": "https://it.wikipedia.org/wiki?curid=1836036", "title": "Vimalakirti sutra", "text": ""}
{"id": "1836037", "revid": "48344", "url": "https://it.wikipedia.org/wiki?curid=1836037", "title": "Vimalakirti", "text": ""}
{"id": "1836038", "revid": "767487", "url": "https://it.wikipedia.org/wiki?curid=1836038", "title": "Almirante Tamandar\u00e9 do Sul", "text": "Almirante Tamandar\u00e9 do Sul \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Carazinho."}
{"id": "1836039", "revid": "48344", "url": "https://it.wikipedia.org/wiki?curid=1836039", "title": "Sutra Vimalakirti", "text": ""}
{"id": "1836040", "revid": "1305772", "url": "https://it.wikipedia.org/wiki?curid=1836040", "title": "We Made It (Busta Rhymes)", "text": "We Made It \u00e8 un singolo del rapper statunitense Busta Rhymes, pubblicato il 30 giugno 2008 dalla Warner Bros. Records e dalla Interscope Records.\nDescrizione.\nProdotto dal duo Cool &amp; Dre con Mike Shinoda alla produzione esecutiva, il singolo avrebbe dovuto essere il primo estratto da un album del rapper intitolato \"Blessed\", venendo tuttavia accantonato. Il brano ha visto la partecipazione del gruppo musicale statunitense Linkin Park (sebbene i soli Chester Bennington, Shinoda e Brad Delson abbiano preso parte alla sua realizzazione) e rappresenta il primo nella loro carriera in cui figurano come artisti ospiti.\nIl brano \u00e8 stato utilizzato dall'NBA per i Playoff della Western Conference.\nVideo musicale.\nIl videoclip, diretto da Chris Robinson, \u00e8 ambientato in un magazzino abbandonato, dove nel mezzo cantano Busta Rhymes, Chester Bennington e Mike Shinoda; in altre scene del video \u00e8 possibile vedere altri personaggi, tra cui gli Styles of Beyond, Bishop Lamont e il cestista Lamar Odom.\nIl dietro le quinte del video \u00e8 stato pubblicato nel canale YouTube dei Linkin Park.\nTracce.\nTesti di Trevor Smith, Marcello Valenzano, Andre Lyon, Mike Shinoda e Eddie Montilla. Musiche di Cool &amp; Dre, Mike Shinoda, Brad Delson ed Eddie Montilla."}
{"id": "1836041", "revid": "48344", "url": "https://it.wikipedia.org/wiki?curid=1836041", "title": "Sutra di Vimalakirti", "text": ""}
{"id": "1836042", "revid": "110157", "url": "https://it.wikipedia.org/wiki?curid=1836042", "title": "Barra Funda", "text": "Barra Funda \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Carazinho."}
{"id": "1836044", "revid": "1048993", "url": "https://it.wikipedia.org/wiki?curid=1836044", "title": "Tekken", "text": " \u00e8 un videogioco picchiaduro 3D sviluppato e prodotto dalla Namco. \"Tekken\" \u00e8 il nome del torneo di arti marziali in cui si cimentano i protagonisti, che ambiscono al titolo di \"The King of Iron Fist Tournament\" (in italiano \"Re del Torneo del Pugno di Ferro\", o traducibile meno letteralmente come: \"Re del Torneo Tekken\").\nOriginariamente era un gioco arcade (\"coin-op\" da sala giochi), in seguito convertito per PlayStation per la prima volta nel 1995, ovvero uno dei primi giochi usciti per la console Sony ancora prima di \"Wipeout\". Dar\u00e0 origine ad una delle saghe videoludiche pi\u00f9 fortunate del mondo con titoli che diverranno tra i pi\u00f9 gettonati e famosi della console Sony contribuendo molto al suo successo. La grafica era migliore della maggior parte dei videogiochi dell'epoca: l'unico titolo dello stesso genere di pari livello, precedente a \"Tekken\", era \"Virtua Fighter\", gioco che ha inoltre un importante aspetto in comune con \"Tekken\", cio\u00e8 il realismo nella riproduzione fedele dei movimenti e degli stili di lotta differenti (quasi sempre realmente esistenti) che caratterizzano ciascuno dei personaggi del gioco e che dunque ne sono un elemento cardine.\nIl gioco presentava gi\u00e0 tutti gli aspetti che hanno reso celebre l'intera serie di \"Tekken\": grande fluidit\u00e0, grafica curata (per l'epoca) e match rapidi. Alcuni singoli attacchi sono particolarmente devastanti e le combo permettono di mettere a segno anche una decina di colpi consecutivi. Infatti, se confrontati con quelli di molti altri titoli dello stesso genere, anche quelli di grande successo come ad esempio \"Street Fighter II\" (senza contare la grafica 2D/3D), i round in cui si sfidano i giocatori tendono ad essere molto pi\u00f9 brevi.\nDal 21 maggio 2011 \u00e8 possibile scaricare \"Tekken\" per PlayStation 3 e PlayStation Portable tramite PlayStation Network.\nTrama.\nPrologo.\nIl \"Tekken\" (il torneo del pugno di ferro) \u00e8 il pi\u00f9 grande torneo di arti marziali mai organizzato ed il vincitore sar\u00e0 dichiarato essere il pi\u00f9 forte lottatore del mondo, il \"Re del Torneo del Pugno di ferro\" (The King of Iron Fist Tournament). Per parteciparvi si radunano i migliori combattenti da tutto il globo. La posta in gioco \u00e8 molto alta; per il vincitore non c'\u00e8 solo il prestigio in palio, ma anche un'immensa somma di denaro. Tra gli avversari da battere nella fase finale per aggiudicarsi il titolo c'\u00e8 anche Heihachi Mishima in persona, il titolare del grande impero finanziario chiamato \"Mishima Conglomerate\" (\"Mishima Zaibatsu\"), che \u00e8 anche la societ\u00e0 organizzatrice e sponsor della manifestazione. Heihachi \u00e8 in realt\u00e0 un losco figuro, corrotto e assetato di potere con l'ossessione di dominare il mondo. Disposto a tutto pur di riuscirci, non si fa scrupoli nemmeno di fronte ai suoi stessi familiari. Ma \u00e8 anche un formidabile combattente, considerato uno dei maggiori esperti di arti marziali del mondo, padrone dello stile di lotta proprio della sua famiglia, inventato da suo padre Jinpachi Mishima prima ancora che da lui stesso: \"il karate stile Mishima\".\nNon \u00e8 strano quindi che tra i principali motivi che spingono quasi tutti i partecipanti al Tekken a prodigarsi in questa manifestazione c'\u00e8 quello di vendicarsi personalmente di lui per un qualche torto che essi hanno subito a causa sua o della sua azienda. Infatti il vero scopo di Heihachi, consapevole che in giro per il mondo ci sono tantissime persone, pi\u00f9 o meno pericolose, che vorrebbero eliminarlo, nell'organizzare questo torneo \u00e8 proprio quello di riunire, in un unico posto e in un unico momento, tutti quelli che vorrebbero ucciderlo in modo da potersi sbarazzare di loro in un colpo solo.\nTuttavia ce n'\u00e8 uno tra di essi che Heihachi tiene molto a rivedere e con cui regolare i conti. Si tratta del suo unico figlio legittimo: Kazuya Mishima, il protagonista di questo primo capitolo. Heihachi aveva perso le tracce di Kazuya da quasi 17 anni, cio\u00e8 da quando il figlio aveva solo 5 anni e accadde un drammatico episodio che segn\u00f2 la loro vita: il padre gett\u00f2 il figlioletto senza piet\u00e0 da una altissima rupe dopo averlo visto distrarsi dagli allenamenti quotidiani per confortare una bambina che piangeva la scomparsa di un coniglio. Egli infatti aveva sempre educato il figlio in maniera spartana e severa senza mai mostrargli affetto ed aveva sempre visto in lui solo lo strumento per portare avanti il suo impero, nonostante la natura buona e generosa del figlio, vista come un segno di debolezza. Dunque, pi\u00f9 che per ucciderlo, lanci\u00f2 suo figlio gi\u00f9 dalla rupe per incoraggiarlo a risalirla, ossia come una sorta di estrema prova di forza, tenacia e coraggio, come ad imitare i leoni, che si dice facciano lo stesso coi propri cuccioli per rafforzarli. Da notare che la bambina presente in questo episodio cardine delle vicende della saga si riveler\u00e0 poi essere un altro dei personaggi principali della storia: Jun Kazama, che parteciper\u00e0 anche al 2\u00ba torneo ed avr\u00e0 una relazione con Kazuya dalla quale nascer\u00e0 anche un figlio, Jin Kazama, l'altro protagonista della storia.\nIncredibilmente Kazuya sopravvisse alla caduta, pur riportando una profonda ferita sul petto che lo segner\u00e0 per sempre con una vistosa cicatrice che da quel giorno diventer\u00e0 per lui il simbolo del suo odio verso il genitore. In seguito a tale evento il bambino, proprio per poter ottenere la forza necessaria a sopravvivere, risalire il burrone e, una volta giunto il momento opportuno, vendicarsi del trattamento subito dal disamorato padre, sfruttando l'odio che sta provando in quel momento riesce a richiamare a s\u00e9 Devil, un'entit\u00e0 sconosciuta e malvagia, (probabilmente richiamato grazie al \"gene del diavolo\" presente nel DNA del giovane come in quello di tutti i componenti della famiglia Mishima eccetto Heihachi), dai grandi poteri, che si insinua nel suo corpo attraverso la ferita sul petto come un organismo parassita dandogli la forza necessaria, ma che da quel momento, a poco a poco con gli anni, ne prender\u00e0 sempre pi\u00f9 possesso fino a fondersi del tutto con lui. Infatti fin dal primo momento la creatura gli disse che se avesse accettato lo scambio che gli propose lo avrebbe aiutarlo ad uccidere il padre ma in cambio avrebbe ottenuto la sua anima, ed il giovane accetta. Insomma Kazuya ha stretto il classico 'patto col diavolo'. Da quel momento in poi egli non riusc\u00ec pi\u00f9 a sopprimere il demone dentro di lui e si lascer\u00e0 sempre pi\u00f9 divorare dall'odio e dalla sete di vendetta, e poi anche da quella di potere come suo padre, perch\u00e9 Devil influenzer\u00e0 la sua mente e i suoi comportamenti trasformandolo di fatto in un'altra persona del tutto diversa, quindi non sar\u00e0 pi\u00f9 il bambino dolce e sensibile di un tempo, ma diventer\u00e0 una macchina omicida. Dopo anni e anni di duro allenamento tra le montagne giapponesi, in cui ha perfezionato il suo stile di lotta, il karate stile Mishima appreso da suo padre e da suo nonno, nonch\u00e9 dopo essersi fatto un nome tra i combattenti di strada avendo affrontato e vinto molti avversari per allenarsi e per misurare le sue capacit\u00e0, un giorno l'ormai ventiduenne Kazuya trova e legge un volantino con l'annuncio del \"Tekken\" e naturalmente, convinto di essere ormai pronto per la resa dei conti col malvagio genitore, decide di cogliere al volo l'occasione e partecipare. Probabilmente sa che suo padre, il quale ha ormai scoperto che \u00e8 ancora vivo, lo sta aspettando, ma sentendosi sicuro di s\u00e9 si iscrive.\nLa trama, ad ogni modo, non comprende solo le vicende della famiglia Mishima (nonostante sia il tema portante dell'intera saga), ma si dirama anche verso numerosi altri personaggi: le sorelle Nina Williams ed Anna Williams, ad esempio, partecipano alla competizione per regolare una questione familiare fatta di gelosie ed antipatie reciproche e vecchi asti familiari, e anche questo sar\u00e0 un evergreen in \"Tekken\"; il messicano King (vistosamente caratterizzato da una maschera di giaguaro che porta sempre indosso), bidello di giorno e combattente di notte, partecipa al torneo per ricavare i soldi che servono per ristrutturare l'orfanotrofio in cui lavora; Yoshimitsu \u00e8 invece un ladro gentiluomo che vuole vincere il torneo per raccogliere i fondi per il clan di cui \u00e8 membro, il Clan Manji, che si adopera per fare del bene ai pi\u00f9 poveri. Questi ed altri personaggi prenderanno parte al torneo ma saranno poi presenti anche nelle successive edizioni, protagonisti ciascuno di vicende molto interessanti e che li portano, con motivazioni volta per volta diverse, a partecipare.\nEpilogo.\nIn tutti i capitoli della saga, ogni volta che si conclude la modalit\u00e0 arcade con un personaggio, \u00e8 possibile guardare un breve filmato che mostra cosa sarebbe accaduto se quel personaggio avesse vinto il torneo. Chi sia il vincitore reale del torneo lo si viene a sapere con certezza solo all'uscita del capitolo successivo, quando le vicende riprendono da dove erano terminate secondo il finale del capitolo precedente.\nDalla storia di \"Tekken 2\" veniamo a sapere che fu Kazuya, secondo la continuit\u00e0 ufficiale, il vincitore del primo \"Tekken\". Nel micidiale scontro finale, molto duro per entrambi i contendenti e protrattosi per molte ore affront\u00f2 proprio suo padre Heihachi, ed alla fine lo sconfisse regolando il loro conto in sospeso. Ci\u00f2 che accadde e quindi si vede nel filmato finale di questo personaggio \u00e8 che si vendica per bene sul padre, gettandolo mentre \u00e8 privo di sensi dopo la sconfitta, dallo stesso dirupo in cui anni prima egli aveva gettato lui (molto probabilmente), e alla fine un sorriso soddisfatto si dipinge sul suo volto. Da questo momento inoltre Kazuya subentra al padre alla guida della Mishima Conglomerate/Mishima Zaibatsu.\nPersonaggi.\nSono presenti in tutto 20 personaggi. I primi 8 sono di base, cio\u00e8 appaiono fin dall'inizio nella schermata di selezione del personaggio ed utilizzandoli se ne sbloccano altri (questa caratteristica sar\u00e0 tipica di tutti i capitoli della saga). Altri 9 sono da sbloccare e i rimanenti 2 (uno dei quali \u00e8 il costume bonus Devil Kazuya per Kazuya considerabile anch'esso un personaggio) sono personaggi segreti extra, sbloccabili in maniera pi\u00f9 complessa. Eccoli tutti elencati:\nAccoglienza.\nLa versione per PlayStation vendette pi\u00f9 di un milione di copie."}
{"id": "1836045", "revid": "255852", "url": "https://it.wikipedia.org/wiki?curid=1836045", "title": "Tay Ninh province", "text": ""}
{"id": "1836046", "revid": "110157", "url": "https://it.wikipedia.org/wiki?curid=1836046", "title": "Boa Vista das Miss\u00f5es", "text": "Boa Vista das Miss\u00f5es \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Carazinho."}
{"id": "1836047", "revid": "767487", "url": "https://it.wikipedia.org/wiki?curid=1836047", "title": "Juan Bosc\u00e1n", "text": "Biografia.\nJuan Bosc\u00e1n nasce a Barcellona nel 1492 da una famiglia borghese agiata e trascorre buona parte della sua giovinezza in Castiglia. Il suo precettore fu l'italiano Lucio Marineo Siculo di Vizzini che lo introdusse alle lettere italiane e classiche. Anche lui come tanti letterati dell'epoca \u00e8 un esempio di poeta-soldato, infatti partecipa alla spedizione di Rodi nel 1522 (con l'amico fraterno Garcilaso de la Vega) e ancora alla campagna contro i turchi del 1529. Nel 1527 era convolato a nozze con Anna Gir\u00f3n de Rebolledo, discendente d'una nobil famiglia valenziana.\nMa un anno prima l'episodio chiave della sua vita e anche un momento che pu\u00f2 essere considerato manifesto di una scuola poetica in Spagna. Durante le nozze fra Carlo V e Isabella di Portogallo incontra Andrea Navagero, ambasciatore veneziano presso la corte di Spagna a Madrid. Questi lo esorta ad acclimatare il sonetto e l'endecasillabo in Spagna (Esperimento gi\u00e0 tentato in Catalogna, ma senza proseliti dal Marchese di Santillana nei \"Sonetos fechos al it\u00e1lico modo\"). In questo difficile progetto, seguito da uno sciame di critiche da parte dei puristi castigliani, ma esortato dal sempre vicino Garcilaso spender\u00e0 tutta la vita, aprendo la strada a un genere che trover\u00e0 il massimo splendore in Garcilaso. \n\u00c8 anche precettore del duca d'Alba. Spira di ritorno da un viaggio nel Rossiglione nel 1542.\nL'opera.\nLa sua opera \u00e8 data alle stampe postuma, nel 1543, se ne occupa la moglie e comprende quattro libri. L'ultimo di questi comprende tutta l'opera di Garcilaso de la Vega.\nNel primo libro abbiamo tutte composizioni di \"arte menor\" (ottonari), i componimenti sono circa una trentina. Ma questi componimenti non riescono in definitiva ad eguagliare lo stesso slancio, le stesse sensazioni, problematiche e esiti in definitiva dei suoi modelli italiani. Sono mero concettualismo espresso freddamente;\nal secondo libro si possono fare le stesse critiche, ed \u00e8 composto da un centinaio di sonetti e qualche canzone, in questo prende ispirazione dal Petrarca cercando di costruire un diario sentimentale;\nnel terzo descrive argomenti da associare all'aurea mediocritas, rappresenta le sofferenze del cuore e le gioie della casa.\nSenza dubbio l'opera migliore del poeta barcellonese \u00e8 la traduzione del \"Cortegiano\" del Baldassarre Castiglione. Mostra alta fedelt\u00e0 al testo originario, scelta elegante del registro e stile vivace. Scrive anche due sonetti in morte di Garcilaso.\nPoeta colto e sensibile anche se non molto originale, abile nel maneggiamento di fonti classiche, e oltre a Petrarca anche Ariosto lo ispir\u00f2 fortemente, a Bosc\u00e1n va attribuito il merito di aver fondato una nuova dinastia lirica, grazie all'introduzione della metrica italiana, che consent\u00ec ai poeti delle generazioni successive l'utilizzo di nuovi strumenti espressivi."}
{"id": "1836049", "revid": "110157", "url": "https://it.wikipedia.org/wiki?curid=1836049", "title": "Carazinho", "text": "Carazinho \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Carazinho."}
{"id": "1836051", "revid": "287204", "url": "https://it.wikipedia.org/wiki?curid=1836051", "title": "Tekken 2", "text": " \u00e8 un videogioco del genere picchiaduro per PlayStation prodotto dalla Namco uscito nel 1995. \u00c8 il secondo capitolo della serie di \"Tekken\".\nIl gioco non opera stravolgimenti nel gameplay rispetto al suo predecessore, ma si limita a portare alcune significative migliorie.\nDal 4 agosto 2010 \u00e8 possibile scaricare \"Tekken 2\" per PlayStation 3 e PlayStation Portable tramite PlayStation Network.\nTrama.\nI sedici combattenti del precedente capitolo sono agguerriti e, spinti ognuno dalle proprie motivazioni, desiderosi di vincere il Tekken.\nHeihachi Mishima aspetta il suo avversario in finale, sperando sia suo figlio Kazuya. Cos\u00ec accade: il giovane Mishima vince su tutti e si presenta finalmente alla sfida conclusiva. Heihachi e Kazuya combattono senza risparmiarsi e alla fine quest'ultimo esce vincitore dal conflitto, riuscendo cos\u00ec a vendicarsi di quando, anni prima, fu scaraventato in un burrone dal genitore, procurandosi la cicatrice sul petto. Ma la vendetta non \u00e8 completa: per far ci\u00f2, dopo esser di diritto diventato il padrone dell'impero del padre, prende tra le braccia questi, privo di sensi, e lo getta nello stesso burrone in cui era stato scaraventato Kazuya stesso.\nMolte delle questioni tra i personaggi restano per\u00f2 aperte: il confronto tra Nina ed Anna non ha visto prevalere nessuna delle due, King \u00e8 stato battuto da un uomo misterioso, che porta la sua stessa maschera ma di colore nero, Armor King, Marshall Law non \u00e8 riuscito a procurarsi i soldi per il suo ristorante, cos\u00ec come Yoshimitsu per il suo clan. Un anno dopo la Mishima Zaibatsu diretta da Kazuya Mishima estende sempre pi\u00f9 la propria potenza in ogni angolo del pianeta; tutto ci\u00f2 finch\u00e9 Kazuya non scompare improvvisamente, per il sempre pi\u00f9 crescente manifestarsi in lui di un gene demoniaco. Intanto Heihachi, ancora vivo dopo la caduta, intraprende un lungo allenamento che dura due anni. Kazuya indice il secondo torneo di Tekken, avendo scoperto la vicenda di suo padre, cos\u00ec simile alla sua solo qualche anno prima.\nIl torneo si conclude con la vittoria di Heihachi sul figlio, che verr\u00e0 poi gettato in un vulcano dal genitore stesso.\nPersonaggi.\nCi sono in tutto 25 personaggi. La maggior parte di essi sono gi\u00e0 apparsi nel primo capitolo ma si aggiunge qualche new entry. I personaggi di base sono 10, ciascuno dei quali pu\u00f2 sbloccare un altro personaggio specifico. Gli altri sono principalmente varianti costumistiche, ad eccezione dei personaggi extra Alex e Roger (a sua volta variante costumistica di Alex). Eccoli elencati e suddivisi per categorie:\nNuovi versi vocali.\nA parte le voci date ai nuovi personaggi apparsi ce ne sono altre che sono state date ad alcuni vecchi personaggi che non avevano nel primo e precedente capitolo. Sono i seguenti:\nAccoglienza.\nIn una recensione priva di valutazione del 2013, un recensore di \"Play Generation\" scrisse un articolo riguardante la versione pubblicata per PlayStation Network trovando che i 18 anni trascorsi dalla sua uscita erano evidenti sia nel comparto tecnico, non all'altezza delle produzioni pi\u00f9 recenti, sia nelle opzioni, decisamente risicate, tuttavia la struttura era ancora in grado di garantire un'esperienza di gioco di prima qualit\u00e0. Ovviamente, in termini di qualit\u00e0 assoluta e di successo commerciale, il terzo capitolo rimaneva insuperabile, ma in termini puramente storici \"Tekken 2\" \u00e8 stato, insieme a \"Wipeout 2097\" e \"Tomb Raider\", era uno dei motivi per cui, sul finire degli anni '90, \"bisognava\" avere la console Sony."}
{"id": "1836055", "revid": "110157", "url": "https://it.wikipedia.org/wiki?curid=1836055", "title": "Cerro Grande", "text": "Cerro Grande \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Carazinho."}
{"id": "1836057", "revid": "767487", "url": "https://it.wikipedia.org/wiki?curid=1836057", "title": "Minugia", "text": "La minugia (o minugio) \u00e8 un budello di ovini, generalmente usato per le corde armoniche di alcuni strumenti musicali. In alcuni igrometri viene impiegato come sostanza igroscopica.\nIl termine fu usato anche a indicare le budella umane, ad esempio da Dante (Inferno, XXVIII, 25-27), che, riferito alla pena subita da Maometto come seminatore di discordia, scrive: \"Tra le gambe pendevan le minugia; / la corata pareva e 'l tristo sacco / che merda fa di quel che si trangugia\"."}
{"id": "1836082", "revid": "110157", "url": "https://it.wikipedia.org/wiki?curid=1836082", "title": "Chapada", "text": "Chapada \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Carazinho."}
{"id": "1836084", "revid": "110157", "url": "https://it.wikipedia.org/wiki?curid=1836084", "title": "Coqueiros do Sul", "text": "Coqueiros do Sul \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Carazinho."}
{"id": "1836086", "revid": "767487", "url": "https://it.wikipedia.org/wiki?curid=1836086", "title": "Junior Libertas Pallacanestro 2007-2008", "text": ""}
{"id": "1836088", "revid": "110157", "url": "https://it.wikipedia.org/wiki?curid=1836088", "title": "Jaboticaba", "text": "Jaboticaba \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Carazinho."}
{"id": "1836089", "revid": "1543377", "url": "https://it.wikipedia.org/wiki?curid=1836089", "title": "Romanza (album)", "text": "Romanza \u00e8 una raccolta di Andrea Bocelli pubblicata nel 1997 da Sugar in formato CD e musicassetta.\nDescrizione.\nCon 20 milioni di copie vendute a livello globale, \"Romanza\" \u00e8 divenuto l'album pi\u00f9 venduto nel mondo di tutti i tempi da un artista italiano, record che detiene tuttora, scavalcando \"Oro, incenso e birra\" di Zucchero Fornaciari del 1989, ed ha ricevuto molti dischi d'oro, di platino e di diamante.\nL'album ha raggiunto la prima posizione in classifica in Argentina, Austria (per due settimane), Belgio (in Vallonia dove rimane in classifica per 86 settimane), Paesi Bassi (dove rimane in classifica per 176 settimane), Francia (per 24 settimane rimanendo in classifica per 83 settimane), Italia, Norvegia (dove rimane in classifica per 73 settimane), Polonia, Portogallo, Svizzera (per 4 settimane rimanendo in classifica per 68 settimane) e nella European Top 100 Albums, la seconda in Australia (dove rimane in classifica per 93 settimane) e Germania (dove rimane in classifica per 67 settimane), la terza in Finlandia, la quinta in Svezia (dove rimane in classifica per 85 settimane) e Canada, la sesta nella Official Albums Chart e l'ottava in Nuova Zelanda (dove rimane in classifica per 67 settimane).\nPer la promozione dell'album Bocelli ha tenuto una serie di concerti a Locarno, dal 6 giugno, per arrivare a Berlino il 30 agosto, passando per Hannover, Amburgo, M\u00fcnster, R\u00fcgen, Coblenza, Aquisgrana, Wiesbaden, Kiel, Stoccarda, Leverkusen, Baden-Baden, Dresda, Coburgo, Lipsia, Monaco di Baviera, Kassel, Halle, Essen, Aschaffenburg e Norimberga.\nNel 2016 una nuova edizione rimasterizzata dell'album \u00e8 stata pubblicata in occasione del ventesimo anniversario. Il CD contiene, oltre alla tracklist originale, anche 3 tracce bonus con arrangiamenti e interpretazioni inedite di \"Con te partir\u00f2\" e \"Il mare calmo della sera\".\nNel 1999 era considerato l'album straniero pi\u00f9 venduto di sempre in Repubblica Ceca. Ha venduto circa 900.000 copie in Brasile, 500.000 copie in Argentina, 650.000 copie in Messico e 120.000 copie in Cile."}
{"id": "1836090", "revid": "1305772", "url": "https://it.wikipedia.org/wiki?curid=1836090", "title": "Championship Manager", "text": "Championship Manager \u00e8 il primo titolo della omonima serie di videogiochi manageriali calcistici, creata dai fratelli Paul e Oliver Collyer. Pur avendo diversi difetti (eccessiva lentezza data dalla programmazione in linguaggio BASIC, assenza di una interfaccia grafica, nomi dei giocatori inventati), il gioco ebbe un buon successo, tale da spingere i fratelli Collyer a creare la Sports Interactive e a continuare la serie."}
{"id": "1836092", "revid": "110157", "url": "https://it.wikipedia.org/wiki?curid=1836092", "title": "Lajeado do Bugre", "text": "Lajeado do Bugre \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Carazinho."}
{"id": "1836094", "revid": "16926184", "url": "https://it.wikipedia.org/wiki?curid=1836094", "title": "Faraglioni", "text": ""}
{"id": "1836095", "revid": "767487", "url": "https://it.wikipedia.org/wiki?curid=1836095", "title": "Nova Boa Vista", "text": "Nova Boa Vista \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Carazinho."}
{"id": "1836097", "revid": "38120", "url": "https://it.wikipedia.org/wiki?curid=1836097", "title": "Scautismo negli Stati Uniti d'America", "text": ""}
{"id": "1836099", "revid": "38120", "url": "https://it.wikipedia.org/wiki?curid=1836099", "title": "Scautismo in Italia", "text": ""}
{"id": "1836101", "revid": "767487", "url": "https://it.wikipedia.org/wiki?curid=1836101", "title": "Novo Barreiro", "text": "Novo Barreiro \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Carazinho."}
{"id": "1836102", "revid": "767487", "url": "https://it.wikipedia.org/wiki?curid=1836102", "title": "SUBurbani 1997-2004", "text": "SUBurbani 1997-2004 \u00e8 un album non ufficiale dei Subsonica pubblicato dalla Mescal in contemporanea a \"Terrestre\" della EMI.\nSi tratta di un \"best of\" non approvato dal gruppo, pubblicato dopo il trasferimento alla EMI Italia da parte del gruppo, rompendo bruscamente il contratto con la precedente etichetta che prevedeva la produzione di altri due album prima della rescissione del contratto. \nI Subsonica per rispettare il contratto presentarono alla Mescal due album strumentali (mai pubblicati) che la casa discografica defin\u00ec \"album con soli rumori\".\nPer ripicca venne pubblicato SUBurbani per simboleggiare ufficialmente l'ultimo tentativo di sfruttamento del nome Subsonica da parte della Mescal.\nL'album contiene grandi successi del gruppo pi\u00f9 due canzoni apparse solo nei singoli: \n\"Liberi tutti\" (Subsonica remix) apparso nel singolo di Liberi tutti dell'album \"Microchip emozionale\" e Fiumi urbani del singolo Preso Blu dell'album \"Subsonica\"."}
{"id": "1836103", "revid": "110157", "url": "https://it.wikipedia.org/wiki?curid=1836103", "title": "Palmeira das Miss\u00f5es", "text": "Palmeira das Miss\u00f5es \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Carazinho."}
{"id": "1836111", "revid": "110157", "url": "https://it.wikipedia.org/wiki?curid=1836111", "title": "Pinhal", "text": "Pinhal \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Carazinho."}
{"id": "1836118", "revid": "110157", "url": "https://it.wikipedia.org/wiki?curid=1836118", "title": "Sagrada Fam\u00edlia (Rio Grande do Sul)", "text": "Sagrada Fam\u00edlia \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Carazinho."}
{"id": "1836119", "revid": "106962025", "url": "https://it.wikipedia.org/wiki?curid=1836119", "title": "Nick Buoniconti", "text": "Carriera.\nNick Buoniconti inizi\u00f2 a giocare a football americano ad alto livello alla University of Notre Dame venendo quindi scelto dai Boston Patriots al 13\u00ba giro dei \"draft\" AFL del 1962.\nDopo sette stagioni con i Patriots, Buoniconti si trasfer\u00ec ai Miami Dolphins, squadra con la quale avrebbe disputato altre otto stagioni e raggiunto i maggiori traguardi, tra cui tre partecipazioni consecutive al Super Bowl.\nVittorie e premi.\nDurante la sua carriera, Willie Brown disput\u00f2 tre edizioni consecutive del Super Bowl con i Miami Dolphins:\nTra i riconoscimenti a livello individuale, si ricordano:"}
{"id": "1836120", "revid": "287204", "url": "https://it.wikipedia.org/wiki?curid=1836120", "title": "Lista dei Sahaba", "text": "I \"\u1e62a\u1e25\u0101ba\" () furono i principali collaboratori del profeta Maometto nella sua veste di guida della comunit\u00e0 dei credenti musulmani (\"Umma\"). \nDi seguito una lista di alcuni fra i principali Compagni:"}
{"id": "1836121", "revid": "110157", "url": "https://it.wikipedia.org/wiki?curid=1836121", "title": "Santo Ant\u00f4nio do Planalto", "text": "Santo Ant\u00f4nio do Planalto \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Carazinho."}
{"id": "1836123", "revid": "599013", "url": "https://it.wikipedia.org/wiki?curid=1836123", "title": "Kenny Cunningham", "text": "Carriera.\nNazionale.\n\u00c8 stato capitano della Nazionale irlandese tra il 2002 e il 2005."}
{"id": "1836124", "revid": "767487", "url": "https://it.wikipedia.org/wiki?curid=1836124", "title": "S\u00e3o Jos\u00e9 das Miss\u00f5es", "text": "S\u00e3o Jos\u00e9 das Miss\u00f5es \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Carazinho."}
{"id": "1836127", "revid": "767487", "url": "https://it.wikipedia.org/wiki?curid=1836127", "title": "S\u00e3o Pedro das Miss\u00f5es", "text": "S\u00e3o Pedro das Miss\u00f5es \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Carazinho."}
{"id": "1836129", "revid": "767487", "url": "https://it.wikipedia.org/wiki?curid=1836129", "title": "Jason McAteer", "text": ""}
{"id": "1836132", "revid": "110157", "url": "https://it.wikipedia.org/wiki?curid=1836132", "title": "Sarandi (Rio Grande do Sul)", "text": "Sarandi \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Carazinho."}
{"id": "1836135", "revid": "716642", "url": "https://it.wikipedia.org/wiki?curid=1836135", "title": "Mark Kinsella", "text": "Biografia.\nHa un figlio, Liam, anch'egli calciatore, mentre la figlia Alice \u00e8 una ginnasta.\nCarriera.\nGiocatore.\nClub.\nNel 1989, all'et\u00e0 di 17 anni, l'ex allenatore dei Rangers, lo scozzese Jock Wallace lo port\u00f2 al Colchester United. Trascorse qui sette stagioni, comprese due in Football Conference e gioc\u00f2 nello Stadio Wembley nel 1992 quando il Colchester United vinse il FA Trophy. I tifosi del Colchester lo soprannominarono \"Sheedy\" in onore di Kevin Sheedy, ex giocatore dell'Everton. Ancora oggi Kinsella \u00e8 il giocatore pi\u00f9 amato tra gli ex calciatori del Colchester. Kinsella si trasfer\u00ec al Charlton Athletic nel settembre del 1996 per 150.000 sterline. Nel 1998 capitan\u00f2 la squadra nella vittoria alla finale dei play-Off della First Division contro il Sunderland che valse la promozione in Premier League. In questa occasione Kinsella and\u00f2 a segno nella lotteria dei rigori. L'11 dicembre 1999, in FA Cup contro lo Swindon Town, Kinsella segn\u00f2 la sua prima doppietta da professionista. Dopo una stagione in massima serie il Charlton venne retrocesso ma l'anno seguente Kinsella aiut\u00f2 la squadra ad approdare nuovamente in Premiership. Nel 2001 soffr\u00ec di un infortunio e al rientro non riusc\u00ec a riottenere il posto in squadra. Fu capitano del Charlton dal 1998 al 2002. Nell'agosto 2002 venne acquistato dall'Aston Villa per un milione di sterline. Qui riusc\u00ec a collezionare varie presenze durante la prima stagione ma durante la seconda non fu quasi utilizzato e venne ceduto al West Bromwich Albion nel gennaio 2004, firmando un contratto con scadenza a fine stagione con gli \"Albion\". Collezion\u00f2 18 presenze aiutando il club ad ottenere la promozione in Premier League. Il suo unico gol lo segn\u00f2 il 6 marzo 2004 nella vittoria per 3 a 0 sul Coventry City. Nel luglio 2004 Kinsella firm\u00f2 un biennale con il Walsall. Qui trascorse due stagioni in cui soffr\u00ec di vari infortuni. La sua ultima partita da professionista fu la sconfitta contro i rivali dello Swindon Town del 9 dicembre 2006.\nNazionale.\nHa collezionato 48 presenze e 3 reti nell' ed ha partecipato al . Eletto \"giocatore irlandese dell'anno\" nel 1999, indoss\u00f2 la fascia di capitano della Nazionale il 13 novembre 2000 nell'amichevole contro la . Anche se raramente ricordato, Kinsella form\u00f2 un'ottima coppia di centrocampo con Roy Keane durante le qualificazioni ai Mondiali 2002. Keane fu pi\u00f9 quotato anche grazie alle prestazioni del compagno di mediana. Dopo il ritiro dalla Nazionale di Keane, Kinsella acquis\u00ec pi\u00f9 considerazione e form\u00f2 una buona coppia con il futuro capitano del Charlton Matt Holland.\nAllenatore.\nIl 24 aprile 2006 prende il posto dell'esonerato Kevan Broadhurst sulla panchina dell'appena retrocesso Walsall. Ha guidato i bianco-rossi per una sola partita: la penultima di campionato vinta contro il Gillingham. La sua breve esperienza da \"player-manager\" (giocatore-allenatore) del Walsall si concluse il 3 maggio 2006 quando Richard Money divenne il nuovo allenatore. Nel dicembre 2006 \u00e8 stato incaricato di allenare la squadra riserve del Charlton Athletic. Il 10 giugno 2008 gli \u00e8 stato rinnovato il contratto. Nel dicembre 2008, dopo l'esonero di Alan Pardew, Kinsella \u00e8 stato promosso vice-allenatore della prima squadra del Charlton a sostegno del subentrato Phil Parkinson. Nel luglio 2009 questo ruolo \u00e8 stato assunto da Tim Breacker, ma Kinsella fa tuttora parte dello staff della squadra nelle vesti di assistente tecnico. Il 27 settembre 2012 viene nominato vice allenatore del Colchester United, incarico che mantiene fino all'inizio della stagione 2014-2015. Per la stagione 2014-2015 diventa vice allenatore del Drogheda. Il 30 agosto 2015 viene nominato allenatore del Drogheda. Mantiene l'incarico fino al 27 ottobre 2015. Dal 27 ottobre 2015 torna ad essere vice allenatore. Alla fine del 2015 lascia l'incarico."}
{"id": "1836138", "revid": "290948", "url": "https://it.wikipedia.org/wiki?curid=1836138", "title": "Trasporto eccezionale", "text": "Per trasporto eccezionale si intende quel tipo di trasporto di merci su strada che eccede i limiti di sagoma, massa o sicurezza dettati dal codice della strada.\nNormativa.\nQuesto tipo di trasporti \u00e8 generalmente normato specificamente dai relativi codici della strada nazionali.\nItalia.\nQuesto tipo di trasporto, che si definisce in relazione a veicoli o complessi che eccedono i limiti di sagoma o di massa dettati rispettivamente dagli artt. 61 e 62 del Codice della Strada, \u00e8 regolato dall'art.10 dello stesso. I trasporti eccezionali si caratterizzano per sagoma e/o per massa, e possono essere dovuti alle caratteristiche del mezzo in s\u00e9 (\"veicolo eccezionale\") o a quelle del carico (sporgente o di peso tale da superare i limiti di categoria previsti a pieno carico).\nI trasporti eccezionali possono essere compiuti da imprese che per conto proprio o conto terzi, come missione o come necessit\u00e0, necessitano di esercitare tale attivit\u00e0.\nTali trasporti devono disporre e utilizzare lampeggianti gialli o arancio, indicatori di direzione funzionanti contemporaneamente e pannelli retroriflettenti e pannelli con indicazione \"TRASPORTO ECCEZIONALE\".\nA seconda delle dimensioni del convoglio, della strada percorsa o per particolari prescrizioni, il trasporto eccezionale pu\u00f2 dover essere eseguito con l'ausilio di una scorta tecnica."}
{"id": "1836144", "revid": "287204", "url": "https://it.wikipedia.org/wiki?curid=1836144", "title": "Bihac", "text": ""}
{"id": "1836147", "revid": "121461213", "url": "https://it.wikipedia.org/wiki?curid=1836147", "title": "Effetto microfono", "text": "L'effetto microfono, detto anche microfonicit\u00e0, \u00e8 un tipico fenomeno che pu\u00f2 presentarsi in alcuni componenti elettronici e consiste nella trasformazione di vibrazioni meccaniche in segnali elettrici indesiderati (rumore microfonico).\nCon le valvole termoioniche il problema assume proporzioni notevoli in quanto con la vibrazione degli elementi interni della valvola, anodo, catodo, griglia e filamento, si producono forti variazioni delle caratteristiche elettriche del componente, modificando in modo sostanziale il segnale. In casi molto particolari le valvole vengono dotate di appositi smorzatori meccanici in gomma (dampers) che limitano il fenomeno, specie in applicazioni con necessit\u00e0 di elevato rapporto segnale/rumore o in applicazioni audio hi-end. Questo accadeva anche nel caso del nuvistor, l'ultima espressione del tubo termoionico: bench\u00e9 questo beneficiasse di una notevole rigidit\u00e0 strutturale (dovuta alla miniaturizzazione degli elettrodi interni), in applicazioni critiche come gli apparecchi ricetrasmittenti militari e gli stadi d'ingresso degli oscilloscopi, la sezione di circuito in cui erano montati veniva realizzata meccanicamente flottante rispetto al telaio.\nCon l'avvento dei componenti a stato solido il problema non \u00e8 scomparso, ma si \u00e8 trasferito ad altri componenti, come ad esempio nei condensatori ceramici piezoelettrici quali gli Z5U, X7R e altri. La piezoelettricit\u00e0 delle ceramiche utilizzate (ad esempio il titanato di piombo-zirconio) trasforma le vibrazioni meccaniche in tensioni elettriche di disturbo, allo stesso modo di quanto accade in un microfono a condensatore, dove il fenomeno \u00e8 per\u00f2 sfruttato per il funzionamento di questo tipo di microfono."}
{"id": "1836149", "revid": "1305772", "url": "https://it.wikipedia.org/wiki?curid=1836149", "title": "I Just Called to Say I Love You", "text": "I Just Called to Say I Love You \u00e8 un brano musicale scritto, prodotto e cantato da Stevie Wonder come parte della colonna sonora del film del 1984 \"La signora in rosso\". Il brano \u00e8 una ballata romantica abbastanza ritmata, in cui l'autore descrive come qualunque giornata ordinaria pu\u00f2 diventare magica, se si confessano i propri sentimenti alla persona amata.\nDescrizione.\nSi tratta di una delle canzoni pi\u00f9 \"semplici\" di Stevie Wonder, lontana dalle sperimentazioni anni Settanta, e pienamente in linea con lo stile anni Ottanta, fatto di sintetizzatori e drum machine. Per questa ragione, il brano non fu apprezzato dalla critica musicale alla sua uscita, anche se il pubblico premi\u00f2 il disco, rendendolo uno dei maggiori successi del cantante. Il brano ha inoltre vinto l'Oscar e il Golden Globe alla miglior canzone originale.\nLa canzone rimase in vetta alla \"Billboard\" Hot 100 per tre settimane, dal 13 ottobre 1984, diventando anche il primo, ed unico, singolo di Wonder in testa alla classifica Inglese, dove invece rimase per ben sei settimane. Fra gli altri riconoscimenti della canzone vanno ricordati un Golden Globe ed un oscar per la migliore canzone.\n\u00c8 in corso una disputa legale fra Stevie Wonder ed il suo ex collaboratore Lee Garrett, sui diritti del brano \"I Just Called to Say I Love You\". Garrett infatti dichiara di aver scritto la canzone anni prima della sua pubblicazione, avvenuta nel 1984.\nLa canzone utilizza un campionamento di \"(Sittin' on) the Dock of the Bay\" di Otis Redding del 1968.\nSempre nel 1984, la cantante Dalida pubblica nell\u2019album \"Dali\" una cover in lingua francese di questo brano, con il titolo \"Pour te dire je t'aime.\"\nAnche Johnny Dorelli ha incluso una sua versione del pezzo nell'album \"Mi son svegliato e c'eri tu\" del 1989, con l'accompagnamento dell'orchestra di Augusto Martelli.\nIl cantante napoletano Mauro Nardi la include con una sua versione nell'album \"E le ricanto per voi\" del 1989 con il titolo \"Amare te\"."}
{"id": "1836150", "revid": "599013", "url": "https://it.wikipedia.org/wiki?curid=1836150", "title": "Dean Kiely", "text": "Al 21 gennaio 2008 detiene il record di 234 partite su 735 senza subire reti."}
{"id": "1836158", "revid": "125058553", "url": "https://it.wikipedia.org/wiki?curid=1836158", "title": "UBI Banca", "text": "UBI Banca - Unione di Banche Italiane S.p.A. \u00e8 stata una banca italiana con sede a Bergamo che, a partire dal 5 agosto 2020, in seguito al successo dell'OPAS, \u00e8 divenuta parte del gruppo bancario Intesa Sanpaolo.\nNata il 1\u00ba aprile 2007 dalla fusione fra BPU Banca - Banche Popolari Unite e Banca Lombarda e Piemontese, UBI Banca era un gruppo bancario italiano di origine cooperativa, quarto per numero di sportelli, con filiali in Italia al 31 dicembre 2019 e una quota di mercato pari del 6,8% al 30 giugno 2019. I lavoratori dell'ex Gruppo UBI Banca ammontavano a quasi quindicimila al 12 aprile 2021.\nUBI Banca \u00e8 stata quotata dal 2007 al 2020 sull'MTA della Borsa Italiana: dal 1\u00ba aprile 2007 al 4 agosto 2020, ininterrottamente nel suo indice principale (che fino al 29 maggio 2009 era lo S&amp;P Mib, sostituito dal 1\u00ba giugno seguente dal FTSE MIB) e dal 5 agosto fino al 5 ottobre 2020, quando \u00e8 stata revocata, solamente sull'MTA.\nTra la fine del 2020 e l'inizio del 2021, Intesa Sanpaolo, su indicazioni dell'Autorit\u00e0 garante della concorrenza e del mercato, raggiunge accordi integrativi con BPER Banca e Banca Popolare di Puglia e Basilicata per la cessione complessiva di 646 filiali, delle quali 613 afferenti a UBI Banca e 33 alla capogruppo. \nIl 12 aprile 2021 \u00e8 avvenuta la fusione per incorporazione di UBI Banca in Intesa Sanpaolo.\nStoria.\nUBI Banca - Unione di Banche Italiane S.p.A. nasce il 1\u00ba aprile 2007 con la fusione per incorporazione di Banca Lombarda e Piemontese in BPU Banca, ed operava prevalentemente con clientela \"retail\" (famiglie, piccoli operatori economici e PMI, aveva sede a Bergamo. UBI Banca interagiva con 4,2 milioni di clienti, disponeva di una copertura multiregionale ed era presente a livello internazionale, attraverso banche, filiali e numerosi uffici di rappresentanza.\nLe origini.\nBPU era nata nel 2003, grazie all'unione tra Banca Popolare di Bergamo e Banca Popolare Commercio e Industria. Le due banche ebbero una storia ultracentenaria, risalente sin all'Unit\u00e0 d'Italia; facevano parte del gruppo anche Banca Carime e Banca Popolare di Ancona.\nBanca Lombarda, invece, era nata nel 1998 con la fusione tra Banca San Paolo di Brescia e Credito Agrario Bresciano e l'affidamento nel 1999 dell'attivit\u00e0 bancaria al Banco di Brescia. Del gruppo, nel quale nel 2000 sono confluite la Banca Regionale Europea e la Cassa di Risparmio di Tortona, facevano gi\u00e0 parte, sin dal 1998 la Banca di Valle Camonica e il Banco di San Giorgio. Con l'ingresso delle storiche banche del Piemonte, c'\u00e8 stato conseguentemente il cambio di ragione sociale della societ\u00e0 capogruppo in Banca Lombarda e Piemontese S.p.A..\nLa trasformazione in S.p.A..\nIn seguito al decreto legge, adottato il 20 gennaio 2015 dal Consiglio dei ministri, che impone alle banche popolari con attivo superiore a otto miliardi di euro la trasformazione da Societ\u00e0 cooperativa per azioni in societ\u00e0 per azioni, UBI Banca ha proceduto ad adeguarsi alla nuova normativa. Il 10 ottobre 2015 l'assemblea straordinaria dei soci, riunita a Brescia, ha approvato la trasformazione in societ\u00e0 per azioni (UBI Banca \u00e8 S.p.A.), avvenuta il 12 ottobre 2015 con l'iscrizione della delibera presso il registro delle imprese di Bergamo. La delibera \u00e8 stata assunta in presenza di 5.032 soci, rappresentanti il 20,91% del capitale sociale; i voti a favore sono stati 4.975 rappresentanti il 20,88% del capitale sociale e il 98,87% dei voti espressi, i voti contrari sono stati 26, gli astenuti 31.\nIl piano industriale 2019-2020.\nIl 27 giugno 2016, l'ex gruppo ha presentato il piano industriale 2019-2020, aggiornato l'11 maggio 2017 a seguito del perfezionamento dell'acquisizione di tre banche ponte (\"bridge bank\").\nUna volta approvata la creazione della Banca Unica tramite la fusione di sette banche rete in UBI Banca, \u00e8 stata prevista una crescita dei proventi operativi da circa 3,4 miliardi di euro a 3,8 miliardi nel 2020. Un ulteriore obiettivo si basa su una grande riduzione del costo del credito, per opera del decremento di flussi dei crediti deteriorati. Tutti gli obiettivi del piano industriale 2019-20 si sviluppano sulla base di uno scenario economico abbastanza prudente, vista la modesta crescita del PIL. In aggiunta, la crisi economica e l'evoluzione tecnologica hanno cambiato in modo colossale i bisogni della clientela e di molte imprese, le quali non sono soddisfatte di servizi delle banche.\nLa nascita di Banca Unica.\nTra il 2016 ed il 2017, le sette banche locali del gruppo vengono fuse per incorporazione nella capogruppo UBI Banca: \nL'acquisizione delle banche in risoluzione.\nA gennaio 2017 UBI Banca ha deliberato l'offerta vincolante per l'acquisto del 100% del capitale delle seguenti banche in risoluzione: Nuova Banca delle Marche, Nuova Banca dell'Etruria e del Lazio S.p.A. e la Nuova Cassa di Risparmio di Chieti, facenti parte delle \"Target bridge institutions\", al prezzo simbolico di un euro, ma dovendole ricapitalizzare. L'assemblea di UBI ha quindi approvato un aumento di capitale di 400 milioni. L'offerta effettuata ha inoltre previsto, prima della conclusione dell'operazione, la cessione pro-soluto da parte delle \"Target bridge institutions\" di circa 2,2 miliardi di euro di crediti lordi deteriorati, venduti al Fondo Atlante. Il 10 maggio 2017, in seguito alla sopramenzionata cessione dei crediti, si \u00e8 conclusa l'operazione al prezzo di 713 milioni di euro.\nIn seguito all'acquisizione delle \"Target bridge institutions\" sono entrate nell'ex Gruppo UBI: Nuova Banca delle Marche S.p.A., Nuova Banca dell'Etruria e del Lazio S.p.A., la Nuova Cassa di Risparmio di Chieti S.p.A., Banca Federico del Vecchio S.p.A. (controllata di Banca Etruria), Cassa di risparmio di Loreto S.p.A. (98,86%) (controllata di Banca Marche), Oro Italia Trading S.p.A. (controllata di Banca Etruria), BancAssurance Popolari S.p.A. (89,53%) (controllata di Banca Etruria) e BancAssurance Popolari Danni S.p.A. (controllata di Banca Etruria tramite BancAssurance Popolari).\nDal 16 ottobre 2017 Banca Adriatica (ex Nuova Banca Marche) e Carilo (Cassa di risparmio di Loreto) tramite fusione per incorporazione sono entrate nella capogruppo. Gli effetti verso i terzi della fusione di Banca Adriatica e di Carilo in UBI Banca decorsero dal 23 ottobre 2017, mentre gli effetti contabili e fiscali della fusione decorsero dal 1\u00ba ottobre 2017. Dal 27 novembre 2017 Banca Tirrenica S.p.A. (ex Banca Etruria) e la sua controllata Banca Federico del Vecchio S.p.A. sono state fuse per incorporazione nella capogruppo UBI Banca S.p.A. Dal 26 febbraio 2018 Banca Teatina S.p.A. (ex Carichieti) \u00e8 stata fusa per incorporazione nella capogruppo UBI Banca S.p.A. \nUBI nel Gruppo Intesa Sanpaolo.\nDall'OPS all'OPAS di Intesa Sanpaolo.\nIl 17 febbraio 2020 Carlo Messina, CEO di Intesa Sanpaolo, annuncia a sorpresa il lancio di una OPS (offerta pubblica di scambio) volontaria per 4,9 miliardi di euro nei confronti di UBI Banca. La proposta iniziale prevedeva che per ogni dieci azioni di UBI Banca saranno corrisposte diciassette azioni di Intesa Sanpaolo di nuova emissione con un premio del 27,6% rispetto alla quotazione in Borsa di venerd\u00ec 14 febbraio \"(ex-dividend)\". Inoltre il 27 aprile 2020 Intesa, che con il successo dell'operazione accede a tre milioni di clienti di UBI, ha sottoposto all'assemblea straordinaria la proposta di un aumento di capitale in sostegno dell'OPS, con voto favorevole della stessa.\nL'operazione di Intesa Sanpaolo \u00e8 complessa in quanto, per prevenire possibili problemi con l'Autorit\u00e0 garante della concorrenza e del mercato (AGCM), Intesa ha sottoscritto un accordo con BPER Banca che prevede l'acquisto da parte di quest'ultima di un ramo d'azienda comprensivo di 532 filiali prevalentemente nel Nord Italia con circa 1,2 milioni di clienti ed un accordo con Unipol per la cessione dei rami d'azienda delle compagnie assicurative Banca Assurance Popolari, Lombardia Vita e Aviva Italia (partecipate da UBI) e costituiti dai rapporti assicurativi sottoscritti dai clienti del ramo bancario ceduto a BPER. Il gruppo assicurativo bolognese ha sostenuto l'aumento di capitale di 802,26 milioni di euro di BPER, di cui \u00e8 prima socia con il 19,9% al fine di sostenere l'impegno finanziario di quest'ultima per l'acquisizione in contanti del ramo bancario di cui sopra. L'operazione, che ha gi\u00e0 ottenuto l'approvazione della Banca Centrale Europea, della Banca d'Italia, dell'IVASS e di altre autorit\u00e0 europee ed extra europee, prevede alla fine il \"delisting\" di UBI e la fusione tra le due banche. All'offerta viene aggiunto successivamente anche un conguaglio in denaro di 0,57 euro per ogni azione UBI consegnata, diventando cos\u00ec un'OPAS.\nUBI esce dal FTSE MIB.\nL'offerta si conclude il 30 luglio 2020 col raggiungimento del 91,0149% del capitale di UBI. Pertanto avendo superato il 90% del capitale sociale, sono partite le procedure di \"delisting\" che hanno portato Intesa Sanpaolo a diventare l'unico azionista di UBI Banca.\nDal 5 agosto 2020 UBI, avendo un flottante inferiore al 10%, \u00e8 uscita dal FTSE MIB, l'indice principale della Borsa Italiana, in cui era presente ininterrottamente dalla sua nascita del 1\u00ba giugno 2009.\nMiccich\u00e9 nuovo CD e DG.\nIl 3 agosto 2020 Victor Massiah si dimette con effetto immediato dall'incarico di consigliere delegato e direttore generale. Tre giorni dopo il cda di UBI, su proposta di Carlo Messina, CEO di Intesa Sanpaolo, nomina al suo posto Gaetano Miccich\u00e9, esperto di ristrutturazioni bancarie, con il compito di traghettare il progetto di integrazione tra le due banche.\nIl \"delisting\".\nIl successivo 5 ottobre intesa Sanpaolo ha effettuato il regolamento della procedura congiunta per esercitare il diritto di acquisto e contestualmente adempiere all'obbligo di acquisto avente a oggetto le azioni ordinarie di UBI Banca in circolazione non detenute, a seguito della conclusione dell'OPAS volontaria totalitaria da essa promossa in data 6 marzo 2020 sulle Azioni UBI Banca. Conseguentemente Borsa Italiana ha disposto la revoca delle azioni di UBI Banca dalla quotazione sull'MTA, (ossia il \"delisting\") a decorrere dal 5 ottobre 2020.\nCessione degli sportelli.\nIl 12 novembre 2020 si \u00e8 conclusa la prima delle due trattative richieste dall'Autorit\u00e0 garante della concorrenza e del mercato per la cessione di 620 sportelli a BPER Banca; alle 486 filiali dotate di autonomia contabile, si sono sommati 134 punti operativi ad operativit\u00e0 limitata, privi di autonomia contabile. La seconda trattativa, perfezionatasi il 15 gennaio 2021, ha portato alla vendita di un ramo d'azienda di UBI consistente nella cessione di 26 sportelli (17 filiali e 9 punti operativi), dislocati in Abruzzo, Basilicata, Calabria e Molise, alla Banca Popolare di Puglia e Basilicata. Si tratta complessivamente di 646 agenzie: 613 della rete UBI (472 filiali e 141 punti operativi) e 33 appartenenti a Intesa Sanpaolo (31 filiali e 2 punti operativi, tutte in Lombardia).\nAzionisti.\nDal 5 ottobre 2020 Intesa Sanpaolo S.p.A. ha detenuto il 100% del capitale sociale di UBI Banca in qualit\u00e0 di azionista unico.\nCapitale sociale.\nIl capitale sociale di UBI Banca ammontava a 2.843.177.160,24 euro, costituito da 1.144.285.146 azioni ordinarie prive del valore nominale.\nConsiglio di amministrazione.\nIl 15 ottobre 2020 \u00e8 avvenuto il rinnovo del consiglio di amministrazione per il triennio 2020-2022. Paolo Maria Grandi \u00e8 stato eletto presidente e Bruno Picca vicepresidente. Inoltre \u00e8 stato confermato Gaetano Miccich\u00e8, gi\u00e0 in carica dal 6 agosto 2020, in qualit\u00e0 di consigliere delegato e direttore generale.\nGli altri membri eletti sono stati: Paola Angeletti, Giuseppe Attan\u00e0, Luigi Arturo Bianchi, Giovanni Boccolini, Mario Ciaccia, Marialuisa Cicognani, Cristina Flaim, Stefania Mancino, Felice Scalvini, Anna Simioni, Laura Vigan\u00f2 e Alessandra Vitali Rosati.\nL'ex Gruppo UBI Banca.\nSignificato del nome.\nIl nome e il simbolo della banca ne caratterizzano gli elementi fondanti: l'unione e la partecipazione che rendono la Banca polifunzionale, federale e integrata. La necessit\u00e0 di adottare un acronimo idoneo e al contempo ambizioso ne ha condizionato la scelta, la quale \u00e8 ricaduta su \"UBI\", ossia un termine latino che significa \"ovunque\" e ha rispecchiato gli intenti del gruppo: essere ovunque, in modo da diventare un punto di riferimento a livello nazionale.\nLe ex banche del gruppo.\nL'ex gruppo UBI Banca nato nel 2007 con la fusione per incorporazione di Banca Lombarda e Piemontese in BPU Banca - Banche Popolari Unite, era formato da una rete di banche locali, le quali tra il 2016 e il 2017 sono state fuse per incorporazione nella capogruppo UBI Banca.Le banche rete incorporate sono:\nL'ex struttura.\nIl gruppo era composto da:\nUBI Factor S.p.A..\n\u00c8 la sesta societ\u00e0 italiana di \"factoring\" con un volume complessivo di operazioni realizzate nel 2016 pari a circa 9 miliardi di euro. Fondata nel 1981 con la denominazione di \"CBI Factor \" ad opera di un gruppo di banche su iniziativa dell'Istituto di banche e banchieri. CBI Factor venne acquisita alla fine degli anni novanta dal gruppo Banca Lombarda. Nel 2005 CBI Factor si \u00e8 fusa con Veneta Factoring. A seguito della fusione di Banca Lombarda con BPU Banca, che ha dato origine al gruppo UBI Banca, ha cambiato denominazione e, a partire dal 24 settembre 2008, diventa \"UBI Factor\". La direzione generale della UBI Factor ha sede a Milano, mentre a Pordenone si trova una unit\u00e0 operativa. La societ\u00e0 \u00e8 presente in Polonia con una propria succursale a Cracovia.\nL'ex suddivisione territoriale.\nDopo la realizzazione della \"Banca Unica\", e con la successiva integrazione delle cosiddette \"banche ponte\", la rete \u00e8 stata suddivisa in macro aree territoriali, a presidio dei territori di storico radicamento delle banche: \nPosizionamento di mercato.\nIl Gruppo UBI Banca era la quarta rete distributiva per numero di sportelli (quota di mercato del 6,7% al 31 dicembre 2018), quarto gruppo nazionale in termini di crediti netti verso clientela (quota di mercato 6,1% al 30 settembre 2018), quinto gruppo nazionale in termini di totale attivo (125,3 miliardi di euro al 31 dicembre 2018) e raccolta diretta da clientela (quota di mercato 4,5% al 30 settembre 2018).\nPresenza internazionale.\nLe filiali erano presenti a Antibes, Cracovia, Madrid, Mentone, Monaco di Baviera e Nizza, unitamente agli uffici di rappresentanza di Casablanca, Dubai, Hong Kong, Mosca, Mumbai, New York, San Paolo e Shanghai.\nDati finanziari.\nAl 31 dicembre 2020, l'ex gruppo presentava, in riferimento al capitale: \nQuella che segue \u00e8 la tabella di comparazione dei dati finanziari consolidati dell'ex Gruppo UBI."}
{"id": "1836162", "revid": "767487", "url": "https://it.wikipedia.org/wiki?curid=1836162", "title": "Niall Quinn", "text": "\u00c8 presidente del Sunderland dal luglio 2006.\nCarriera.\nIn carriera gioc\u00f2 in tre squadre inglesi, Arsenal, Manchester City e Sunderland, dimostrandosi un attaccante prolifico e abile sotto porta.\nCon la Nazionale irlandese partecip\u00f2 al , al e al . Con le sue 21 reti \u00e8 stato il capocannoniere di sempre dell'Irlanda fino al 13 ottobre 2004, sorpassato da Robbie Keane.\nHa anche avuto una breve esperienza da allenatore dei \"Black Cats\" dal 25 luglio al 28 agosto 2006 quando ha scelto Roy Keane come suo sostituto."}
{"id": "1836168", "revid": "22229", "url": "https://it.wikipedia.org/wiki?curid=1836168", "title": "Nehru", "text": ""}
{"id": "1836177", "revid": "110157", "url": "https://it.wikipedia.org/wiki?curid=1836177", "title": "In Flight (Linda Perry)", "text": "In Flight \u00e8 un album del 1996 di Linda Perry."}
{"id": "1836189", "revid": "599013", "url": "https://it.wikipedia.org/wiki?curid=1836189", "title": "Gary Kelly", "text": "Carriera.\nNelle giovanili ha giocato nel Drogheda United e nell'Home Farm, trascorrendo tutta la carriera professionistica nel Leeds United, totalizzando 430 presenze e 2 reti. In nazionale invece, ha totalizzato 52 presenze e 2 reti."}
{"id": "1836191", "revid": "339392", "url": "https://it.wikipedia.org/wiki?curid=1836191", "title": "Deutsche Eishockey League", "text": ""}
{"id": "1836202", "revid": "121608572", "url": "https://it.wikipedia.org/wiki?curid=1836202", "title": "Alan Kelly", "text": "Figlio di Alan James Alexander Kelly, ha trascorso tutta la carriera in Inghilterra."}
{"id": "1836211", "revid": "767487", "url": "https://it.wikipedia.org/wiki?curid=1836211", "title": "Paul Winter", "text": "Con i suoi strumenti, il sassofono alto e soprano, \u00e8 da decenni protagonista della fusione stilistica del jazz, dal fusion alla new Age, e vincitore per sei volte il Grammy Award.\nCarriera.\nNel 1961, mentre Winter frequentava la Northwestern University, il sestetto da lui diretto (Paul Winter Sextet) vinse l'Intercollegiate Jazz Festival ed ebbe un contratto con la casa discografica Columbia Records.\nL'anno successivo il gruppo fece un tour nell'America Latina in qualit\u00e0 di ambasciatore del Dipartimento di Stato degli USA, effettuando 160 concerti in 23 stati. Il sestetto fu anche il primo complesso jazz ad esibirsi alla Casa Bianca.\nWinter ritorn\u00f2 in Brasile a met\u00e0 degli anni sessanta e il suo interesse per la musica brasiliana, e in particolare per la bossa nova, lo port\u00f2 a registrare, nel 1965 l'album \"Rio\" che ottenne la presentazione di Vin\u00edcius de Moraes.\nSuccessivamente, alla fine degli anni sessanta il gruppo di Winter cambi\u00f2 nome e divenne il Paul Winter Consort. Questa formazione contribu\u00ec notevolmente allo sviluppo della world music e della space music. L'album \"Icarus\" del 1972, fu prodotto George Martin. La maggior parte dei musicisti che collaborarono a questo disco diedero origine al gruppo degli Oregon. Il Paul Winter Consort ha continuato a suonare negli anni con musicisti differenti."}
{"id": "1836216", "revid": "599013", "url": "https://it.wikipedia.org/wiki?curid=1836216", "title": "Ali Gerba", "text": ""}
{"id": "1836217", "revid": "125655732", "url": "https://it.wikipedia.org/wiki?curid=1836217", "title": "Euripilo (figlio di Telefo)", "text": "Euripilo () \u00e8 un personaggio della mitologia greca, figlio di Telefo ed Astioche.\nMitologia.\nLe origini.\nOriginario della citt\u00e0 di Teutrania, in Misia, era discendente di Eracle da parte paterna e parente di Priamo da quella materna, poich\u00e9 sua madre era Astioche.\nQuando la citt\u00e0 di Troia venne assediata dai greci Telefo proclam\u00f2 la propria neutralit\u00e0 per via della promessa fatta ad Achille dopo che questi lo guar\u00ec dalla ferita.\nPriamo allora corruppe Astioche donadole ricchi monili ed ella gli invi\u00f2 (contro la volont\u00e0 di Telefo), un contingente di uomini guidato da Cromio ed Ennomo tenendo per\u00f2 a casa Euripilo che era ancora un fanciullo. Ma questi una volta cresciuto, cedette all'offerta di Priamo con cui gli concedeva la mano della figlia Cassandra e preg\u00f2 il padre di lasciarlo partire.\nSi dice che anche in questo caso furono decisivi i maneggi di Astioche che avrebbe spinto il figlio alla vendetta contro i greci.\nSecondo l'Odissea e tra tutti coloro che presero parte alla guerra di Troia, Euripilo nella bellezza era secondo solo a Memnone.\nLa morte.\nIl giovane eroe cominci\u00f2 a combattere nel decimo anno di guerra, prima della morte di Ettore ed Achille, conducendo con s\u00e9 uno squadrone di misiaci ed ittiti. Egli si era appena sposato con una donna di cui non si conosce il nome: dopo la partenza di Euripilo sua moglie scopr\u00ec di essere incinta, e partor\u00ec un maschio, Grino. Durante gli scontri Euripilo, che esibiva un grande scudo rotondo recante la raffigurazione delle dodici fatiche compiute da suo nonno Eracle, uccise Macaone, il medico degli Achei (ma per alcuni autori questi venne ucciso da Pentesilea, regina delle amazzoni). Il suo destino si comp\u00ec secondo alcune fonti la notte della caduta di Troia, o, secondo altre, pochi giorni prima: in ogni caso Euripilo, dopo aver ucciso i capi greci Peneleo e Nireo, fu aggredito da Neottolemo, il figlio d'Achille; balz\u00f2 sul suo carro per fuggire, ma venne trafitto dalla lancia dell'acheo. Secondo un'altra versione, a uccidere l'eroe misio fu invece Peneleo.\nGrino, il figlio di Euripilo, fu allevato da Telefo e divenne re dopo la sua morte; strinse una grande amicizia con Pergamo, il figlio di Neottolemo."}
{"id": "1836225", "revid": "486946", "url": "https://it.wikipedia.org/wiki?curid=1836225", "title": "Le Braide", "text": ""}
{"id": "1836226", "revid": "1038459", "url": "https://it.wikipedia.org/wiki?curid=1836226", "title": "Ciclo di sviluppo dei plastidi", "text": "I plastidi derivano da altri plastidi attraverso la scissione binaria, la forma di riproduzione tipica dei procarioti. Dunque non sono in grado di formarsi \"ex novo\" in una cellula vegetale, e questa caratteristica rafforza la teoria endosimbiontica dei plastidi e li accomuna ai mitocondri. Infatti i plastidi possiedono un proprio cromosoma circolare esattamente come i procarioti.\nOrigine.\nTutti i plastidi derivano dai plastidi dello zigote, che sono stati ereditati a loro volta dalla cellula gametica femminile: l'uovo. Plastidi con difetti genetici nel loro cromosoma possono generare cloroplasti difettosi incapaci di produrre clorofilla. In Mirabilis jalapa (bella di notte) possono formarsi variegature dovute proprio alla presenza nell'uovo di plastidi mutanti e normali, che segregano casualmente formando sulle foglie chiazze bianche, quando si segregano casualmente plastidi mutanti (difettosi) nelle cellule figlie, e chiazze verdi attraverso la segregazione di plastidi funzionali.\nPlastidi nei meristemi.\nNei meristemi apicali radicali e nei meristemi caulinari sono presenti dai dieci ai venti proplastidi per cellula. La divisione delle cellule meristematiche \u00e8 preceduta da una moltiplicazione dei proplastidi affinch\u00e9 le cellule figlie abbiano lo stesso e identico numero di proplastidi della cellula madre.\nVi \u00e8 un ulteriore aumento dei proplastidi che porta poi un aumento del numero dei plastidi per cellula.\nIl processo di divisione dei plastidi avviene tramite scissione binaria, che comincia con un'apertura nella zona mediana e termina con la divisione in due organelli.\nIl ruolo della luce.\nLa luce ha un ruolo base nel differenziamento dei cloroplasti. In un fusticino di plantula si nota al microscopio ottico che gli strati pi\u00f9 esterni di cellule parenchimatiche contengono prevalentemente cloroplasti, mentre negli strati pi\u00f9 interni, non raggiunti dalla luce, si trovano i leucoplasti. Nella parte aerea la pianta abbonda di cloroplasti mentre nella parte sotterranea scarseggiano o mancano del tutto; infatti nelle radici troviamo soprattutto leucoplasti.\nEzioplasti.\nSe un seme viene fatto germogliare al buio svilupper\u00e0 ezioplasti. Questi plastidi hanno al loro interno un corpo semicristallino formato da elementi di membrana tubulari, definito come il corpo prolamellare. Una volta sviluppato, l'ezioplasto potr\u00e0 comunque trasformarsi facilmente entro pochi giorni in un cloroplasto, appena la pianta verr\u00e0 esposta alla luce. Il corpo prolamellare si disgregher\u00e0 e la membrana si organizzer\u00e0 dando luogo al sistema di tilacoidi e grana tipici dei cloroplasti. Questo processo \u00e8 noto anche come fotoconversione."}
{"id": "1836229", "revid": "599013", "url": "https://it.wikipedia.org/wiki?curid=1836229", "title": "Juli\u00e1n de Guzm\u00e1n", "text": "Biografia.\nNato da madre giamaicana e padre filippino, \u00e8 il fratello maggiore di Jonathan de Guzm\u00e1n, anch'egli calciatore."}
{"id": "1836232", "revid": "729019", "url": "https://it.wikipedia.org/wiki?curid=1836232", "title": "Castello di Fabbrica", "text": "Il castello di Fabbrica \u00e8 una dimora signorile situata in localit\u00e0 Fabbrica, nel comune di San Casciano in Val di Pesa, nella citt\u00e0 metropolitana di Firenze.\nStoria.\nL'edificio \u00e8 costituito da una villa edificata sui resti di un castello la cui prima menzione risale a due documenti del 1013. Il castello era di propriet\u00e0 della famiglia degli Scolari nel 1098, quando Uguccione degli Scolari lo don\u00f2 al vescovo di Firenze. Nel 1269 alcune propriet\u00e0 del castello furono danneggiate dai Ghibellini. Nel 1298 la propriet\u00e0 apparteneva ancora al vescovo fiorentino, ma successivamente venne acquistato dai Buondelmonti, che all'interno del borgo di Fabbrica gi\u00e0 possedevano delle abitazioni.\nLa loro propriet\u00e0 dur\u00f2 fino all'estinzione del casato nel XIX secolo.\nPasso per eredit\u00e0 alla famiglia Rinuccini dai quali pervenne ai Corsini. Successivamente fu propriet\u00e0 dei conti Piatti Del Pozzo e della famiglia Vicini. Oggi \u00e8 sede di una azienda agricola.\nArchitettura.\nUn lungo viale di cipressi d\u00e0 accesso alla villa. Fuori dalle mura del castello si notano numerose abitazioni che per la loro edificazione hanno usato materiale edilizio medievale.\nLa villa, posta al culmine di una salita, \u00e8 costituita da un corpo centrale affiancato da due ali, una delle quali edificata dopo la seconda guerra mondiale. Di fronte all'edificio principale vi sono state edificate in epoca recente alcune costruzioni per uso di fattoria.\nTutta la sommit\u00e0 del colle, su cui \u00e8 stata edificata la villa, \u00e8 circondata da mura difensive, unica testimonianza del castello altomedievale. La parte posta sul lato della strada presenta una cortina muraria costituita da piccole pietre appena sbozzate. Sempre sullo stesso lato \u00e8 ancora presente un torrione cilindrico costruito a cavallo delle mura. Un altro torrione era situato sul lato opposto ma fu distrutto durante l'ultima guerra.\nSul lato sud del complesso \u00e8 situata la chiesa di Sant'Andrea.\nAi piedi del colle si vede il podere Mercatale, costituito da due case coloniche, che come rivela il toponimo era utilizzato come sede del mercato che i Buondelmonti avevano organizzato sulla piana del fiume Pesa."}
{"id": "1836234", "revid": "339392", "url": "https://it.wikipedia.org/wiki?curid=1836234", "title": "Stazione di Genova Pr\u00e0", "text": ""}
{"id": "1836239", "revid": "767487", "url": "https://it.wikipedia.org/wiki?curid=1836239", "title": "Don Marino Barreto Junior", "text": "Fu uno dei protagonisti indiscussi delle estati musicali italiane dagli anni cinquanta fino al 1962.\nBiografia.\nNato nel territorio di Matanzas, visse un'adolescenza molto avventurosa a causa dell'attivit\u00e0 politica del padre, Jos\u00e9 Marino Barreto detto \"El Bombin\", che lavorava a fianco del presidente Mario Garc\u00eda Menocal; con Marino bimbo di pochi mesi, la famiglia si trasfer\u00ec per motivi politici in Spagna, da dove per\u00f2 fugg\u00ec allo scoppio della guerra civile.\nRitornato a Cuba, crebbe in grosse ristrettezze economiche, nonostante nel frattempo il padre fosse diventando il pi\u00f9 noto medico dell'isola; nel 1940 la famiglia ritorn\u00f2, in maniera definitiva, in Spagna, e Marino frequent\u00f2 il liceo dei padri Scolopi, ottenendo il titolo di \"don\" che da quel momento in poi abbiner\u00e0 al suo nome.\nNel 1944 fugg\u00ec di casa per arruolarsi nella Legione straniera francese in quanto il padre lo voleva laureato in odontoiatria, e visse per due anni nel Marocco spagnolo; ferito in battaglia in Algeria, durante la convalescenza entr\u00f2 a far parte della banda musicale della Legione a Sidi Bel Abbes.\nScoperta la musica, decise quindi di iscriversi al Conservatorio di Tetuan e si diplom\u00f2 in contrabbasso; tornato a Madrid, nel 1948 entr\u00f2 nell'orchestra di Roque Carabajo. Fu proprio con questo complesso che giunse in Italia nel 1949 per una serie di esibizioni; durante una serata a Viareggio, a causa di un'indisposizione del cantante, si trov\u00f2 a doverlo sostituire: il successo fu tale che, da quel momento, decise di iniziare l'attivit\u00e0 di cantante, prima nell'orchestra di Gigi Stok e poi da solista.\nNella seconda met\u00e0 del decennio successivo ebbe i suoi maggiori successi: ricordiamo \"La pi\u00f9 bella del mondo\", scritta da Marino Marini, che super\u00f2 le centomila copie vendute, \"Angeli negri\" (cover del tema Angelitos Negros di Antonio Machin, ispirato al poema del poeta venezuelano Andres Eloy Blanco, tema cantato da Pedro Infante nel 1948 nel film omonimo, ripreso poi da Fausto Leali nel 1968), \"Arrivederci\" (scritta da Giorgio Calabrese per il testo e da Umberto Bindi per la musica, arrivata in prima posizione per 11 settimane), \"Per un bacio d'amor\" (scritta da Alberto Testa per il testo e da Poes per la musica), \"Un'anima tra le mani\" (ripresa dai The Rokes), \"Cinque minuti ancora\", \"Consuelo\" (scritta per lui da Ugo Calise) ed anche qualche canzone di cui lo stesso Barreto fu autore, come \"Hasta la vista se\u00f1ora\" (il suo maggior successo, con duecentomila copie vendute, tradotta in otto lingue e usata per lungo tempo come sigla di chiusura delle serate dalla sua orchestra) e \"Visino de angelo\", scritta per la figlia Altagracia, di cui nel 1958 fu realizzato uno dei primi videoclip della storia musicale italiana.\nIl suo successo declin\u00f2 rapidamente con l'avvento del beat, ma Barreto continu\u00f2 a esibirsi nei locali come esponente della musica che allora veniva definita \"confidenziale\" e ad incidere per la Philips, la principale casa discografica per cui ha lavorato.\nMor\u00ec a 46 anni nel 1971 di cirrosi epatica all'ospedale Fatebenefratelli di Milano. Lasci\u00f2 la moglie Linda Huri Blumenfeld (medico) e i due figli: David, avuto dalla moglie, e Altagracia, nata da una relazione precedente al matrimonio con Rossella Tatoli. Venne sepolto al Cimitero Maggiore di Milano; dopo l'esumazione per fine concessione, i suoi resti giacciono al Riparto 211, tumulati nella celletta 1624."}
{"id": "1836242", "revid": "1318658", "url": "https://it.wikipedia.org/wiki?curid=1836242", "title": "Diario in Bolivia", "text": "Diario del Che en Bolivia, conosciuto anche come \"Diario in Bolivia\", \u00e8 uno dei diari di Ernesto Guevara. Venne pubblicato da \"Instituto del Libro\", a L'Avana, nel 1968 con il titolo: \"El diario del Che en Bolivia: noviembre 7, 1966 a octubre 7, 1967\".\nIl libro.\nIl Diario in Bolivia \u00e8 l'ultimo scritto di Ernesto Guevara. Pubblicato nel 1968 dal governo cubano narra gli ultimi mesi di vita trascorsi dal Che sulle montagne della Bolivia. L\u00ec Guevara stava conducendo la guerriglia contro la dittatura militare di Barrientos, e proprio in Bolivia Guevara trover\u00e0 la morte l'8 ottobre del 1967: solo il giorno prima Guevara aveva scritto l'ultima pagina del suo diario.\nNella prefazione all'edizione italiana Fidel Castro racconta che del diario, caduto nelle mani dei militari boliviani, furono fatte pi\u00f9 copie. Una di queste giunse a Cuba dove fu dato alle stampe e pubblicato contemporaneamente in Italia, Francia, Germania, Stati Uniti, Cile e Messico."}
{"id": "1836247", "revid": "1305772", "url": "https://it.wikipedia.org/wiki?curid=1836247", "title": "Galassia di ammasso pi\u00f9 luminosa", "text": "Le galassie di ammasso pi\u00f9 brillanti (in inglese Brightest cluster galaxies - BCG) sono una particolare categoria di galassie, le pi\u00f9 luminose e pi\u00f9 massive dell'Universo, che emettono luce puramente fotosferica. Si tratta in genere di grandi galassie ellittiche che si trovano al centro del centro cinematico degli ammassi di galassie ospitanti.\nLa loro piccola variazione di luminosit\u00e0, abbondanza e magnitudine apparente elevata fanno di loro delle \"candele standard\" per la determinazione della distanza.\nGli scenari per la formazione di questa classe di galassie sono:\n\u00c8 possibile differenziare i modelli di cannibalismo da quelli di fusione considerando il periodo di formazione delle galassie di ammasso brillanti. Nel primo modello, ci sono inizialmente un notevole numero di galassie di piccola massa, in seguito catturate, mentre nel secondo caso si tratta di un collasso dell'ammasso.\nLe galassie di ammasso brillanti sono divise in varie classi di galassie: le galassie ellittiche giganti (gE), le galassie D e le galassie cD; le galassie cD e D mostrano un esteso involucro che circonda un nucleo di forma ellittica.\nBibliografia.\nAccessed via Smithsonian/NASA ADS: "}
{"id": "1836250", "revid": "138952", "url": "https://it.wikipedia.org/wiki?curid=1836250", "title": "New Era", "text": "New Era \u00e8 il primo album della band Power metal Revolution Renaissance, fondata dal chitarrista degli Stratovarius Timo Tolkki dopo la sua separazione col gruppo finlandese annunciata il 2 aprile 2008. Per le registrazioni del disco vennero coinvolte molte figure di spicco della scena power come Michael Kiske (ex Helloween), Tobias Sammet (Edguy, Avantasia) e i fratelli Rantanen (Thunderstone).\nL'album usc\u00ec per l'etichetta italiana Frontiers Records.\nIn origine i brani erano stati composti da Tolkki per far parte di un nuovo album degli Stratovarius, che si sarebbe dovuto chiamare proprio Revolution Renaissance, ma con la band furono registrate soltanto delle versioni demo, mentre la sola Last Night On Earth fu eseguita ufficialmente dal vivo al Wacken Open Air festival del 2007. "}
{"id": "1836253", "revid": "767487", "url": "https://it.wikipedia.org/wiki?curid=1836253", "title": "Carl Hoefkens", "text": ""}
{"id": "1836261", "revid": "1305772", "url": "https://it.wikipedia.org/wiki?curid=1836261", "title": "Roteiro", "text": "Con il nome Roteiro possono essere intese diverse cose:"}
{"id": "1836263", "revid": "53508", "url": "https://it.wikipedia.org/wiki?curid=1836263", "title": "Prima di morire - Appunti e note di lettura", "text": ""}
{"id": "1836264", "revid": "287204", "url": "https://it.wikipedia.org/wiki?curid=1836264", "title": "Gran Premio d'Argentina 1980", "text": "Il Gran Premio d'Argentina 1980 \u00e8 stata la prima prova della stagione 1980 del Campionato mondiale di Formula 1. Si \u00e8 corsa domenica 13 gennaio 1980 sul Circuito di Buenos Aires. La gara \u00e8 stata vinta dall'australiano Alan Jones, su Williams-Ford Cosworth; per il vincitore si tratt\u00f2 del sesto successo nel mondiale. Ha preceduto sul traguardo il brasiliano Nelson Piquet su Brabham-Ford Cosworth e il finlandese Keke Rosberg su Fittipaldi-Ford Cosworth. Per questi ultimi due piloti si tratt\u00f2 del primo podio in una gara iridata.\nVigilia.\nAspetti tecnici.\nIl primo gran premio della stagione 1980 vide subito l'esordio di molte vetture nuove. La Ferrari present\u00f2 la 312 T5, la Lotus il modello 81, l'Ensign la N180, la Renault la RE20 (o anche Elf 20), la Shadow la DN11, l'Arrows l'A3; l'Osella esord\u00ec nel mondiale di F1 con la FA1, vettura a motore Ford Cosworth DFV e con pneumatici Goodyear. La Fittipaldi mise in pista la F7 che, di fatto, era l'aggiornamento della Wolf WR7, dopo l'acquisto, da parte della scuderia brasiliana, del materiale della Walter Wolf Racing. La Ligier propose la 11/15, mentre la Williams present\u00f2 la FW07 B, nuova versione della vettura spesso vincente nella parte finale della stagione 1979.\nAspetti sportivi.\nLa scuderia italiana Osella Corse fece il suo esordio nel mondiale di Formula 1 affidando una monoposto allo statunitense Eddie Cheever, gi\u00e0 impiegato da Theodore e Hesketh nel 1978. All'Osella venne anche avvicinato l'ingaggio di Beppe Gabbiani e di Piercarlo Ghinzani. Abbandonarono il mondiale la Rebaque, la Merzario e la Walter Wolf Racing.\nAlla Williams, a far coppia con Alan Jones, arriv\u00f2 dalla Lotus l'argentino Carlos Reutemann, che cos\u00ec sostitu\u00ec per la seconda volta Clay Regazzoni (l'altra volta era capitato alla Ferrari nel 1977). Alla Lotus venne ingaggiato Elio De Angelis, in arrivo dalla Shadow, che fece coppia con Mario Andretti. Anche l'altro pilota della Shadow nel 1979, l'olandese Jan Lammers trov\u00f2 un'altra sistemazione, passando all'ATS, ove fece coppia con lo svizzero Marc Surer, che nel 1979 aveva corso gli ultimi gran premi stagionali con l'Ensign.\nLa Shadow iscrisse perci\u00f2 allo svedese Stefan Johansson, esordiente in F1, e all'irlandese Dave Kennedy, che aveva partecipato nel 1979 alla Formula Aurora con una Wolf della Theodore Racing. Inizialmente, al posto di Johansson, si era prospettato l'ingaggio di Beppe Gabbiani.\nLa Brabham conferm\u00f2 la coppia con cui aveva concluso la stagione 1979: i sudamericani Nelson Piquet e Ricardo Zunino, mentre, alla Ligier, Patrick Depailler venne sostituito da un altro pilota francese, Didier Pironi, proveniente dalla Tyrrell. Quest'ultima conferm\u00f2 Derek Daly, che aveva gi\u00e0 corso alcuni gran premi nel 1979, assieme a Jean-Pierre Jarier. Con Daly e Kennedy l'Irlanda ebbe per la prima volta due piloti iscritti in contemporanea alla stessa gara iridata di F1.\nClay Regazzoni ritorn\u00f2 alla Ensign, con cui aveva corso gi\u00e0 nel , mentre Patrick Depailler pass\u00f2 all'Alfa Romeo, dove venne confermato Bruno Giacomelli. Inizialmente le condizioni fisiche di Depailler per\u00f2 erano ancora considerate incerte, tanto che si prospett\u00f2 l'utilizzo di Patrick Tambay, almeno per i primi due gran premi stagionali. Keke Rosberg, dopo l'acquisto del materiale della Wolf da parte della Fittipaldi, venne confermato da quest'ultima.\nIl campione europeo della F3, il francese Alain Prost, trov\u00f2 una sistemazione in McLaren assieme a John Watson, proprio al posto di Tambay.\nLa GPDA, l'associazione che riunisce i piloti di Formula 1, critic\u00f2 la sicurezza del Circuito di Interlagos, sul quale si sarebbe corso il successivo GP del Brasile; ci\u00f2 mise in dubbio anche la tenuta della gara argentina, visto che le due gare sudamericane erano legate da motivi finanziari. La conferma della gara brasiliana port\u00f2 alla conferma anche di quella argentina. La GPDA decise infine di confermare la presenza dei suoi piloti alla gara brasiliana.\nInoltre la stessa sicurezza del tracciato argentino era messa in dubbio dalla GPDA. Bernie Ecclestone, patron della Brabham e capo della FOCA, rispose che, in caso di boicottaggio del gran premio brasiliano da parte dei piloti, sarebbe stato facile per le scuderie sostituirli con altri conduttori, disposti a partecipare alla gara.\nL'asfalto del tracciato argentino venne comunque risistemato in alcuni punti, anche se la scuderie chiesero pi\u00f9 tempo tra le prove libere della domenica mattina e la partenza della gara, visto che la sconnessione della pista avrebbe provocato lavori di messa a punto delle monoposto pi\u00f9 lunghi.\nIn questa gara le vetture non vennero pi\u00f9 fatte partire appaiate, fila per fila, ma il meglio piazzato di ciascuna fila partiva leggermente davanti all'altro pilota, con sette metri di distanza tra una vettura e l'altra. La scelta venne poi resa definitiva dal Gran Premio di Long Beach.\nQualifiche.\nResoconto.\nLe qualifiche si tennero sotto un caldo sole. Nella prima giornata di prove il migliore fu l'australiano Alan Jones su Williams, che chiuse con 1'44\"17, precedendo i due piloti della Ligier, Jacques Laffite e Didier Pironi. Le due Ferrari scontarono dei problemi di aderenza e chiusero nona con Gilles Villeneuve e dodicesima con Jody Scheckter. I piloti della scuderia italiana si lamentarono per la scivolosit\u00e0 del tracciato. Ren\u00e9 Arnoux della Renault, chiuse nelle retrovie, penalizzato dalla rottura di ben due motori; Bruno Giacomelli, dell'Alfa Romeo, fu protagonista di un incidente alla \"chicane\" dopo i box: la vettura salt\u00f2 su un dosso schizzando in aria; ricaduta al suolo termin\u00f2 la sua corsa nella via di fuga, ma sub\u00ec un principio d'incendio.\nLe condizioni dell'asfalto erano molto critiche, tanto che Bernie Ecclestone propose di utilizzare una pista esterna a quella utilizzata nelle prove: ci\u00f2 per\u00f2 era vietato dal regolamento che imponeva di correre ove si era provato e, inoltre, la pista esterna non era omologata per la Formula 1.\nAl sabato le condizioni peggiorarono, tanto che molte furono le uscite di pista delle monoposto. Addirittura la sessione di prove libere del sabato mattina era stata interrotta per gli incidenti di Nelson Piquet e Keke Rosberg che, uscendo di pista, avevano danneggiato le reti di protezione. Questo port\u00f2 anche allo slittamento di un'ora della sessione ufficiale, valida per lo schieramento. Nessun fu capace di impensierire Jones, che conferm\u00f2 la \"pole\" conquistata al venerd\u00ec. Per l'australiano si tratt\u00f2 della quarta partenza al palo nel mondiale. Confermati anche in seconda e terza posizione le due Ligier, Elio De Angelis conquist\u00f2 la quinta piazza, davanti al compagno di scuderia Mario Andretti. Le Ferrari rimasero attardate cos\u00ec come Bruno Giacomelli, che fu nuovamente autore di un'uscita di pista, in cui danneggi\u00f2 la sua vettura.\nLa situazione della pista era molto difficile, tanto che Bernie Ecclestone comp\u00ec un giro di ricognizione assieme a Carlos Reutemann; la tenuta della gara venne messa in dubbio, cos\u00ec come si propose di non considerare il gran premio come gara valida per il mondiale. Molti piloti, tra cui Jacques Laffite, Jody Scheckter e Clay Regazzoni, temevano che la pista dopo pochi giri di gara potesse diventare impraticabile; altri, come Jones o Andretti erano invece pi\u00f9 ottimisti.\nIn una riunione tenuta al sabato pomeriggio Jacques Laffite e Jean-Pierre Jabouille proposero di anticipare la gara al mattino al fine di correre con una temperatura pi\u00f9 bassa che avrebbe permesso di evitare lo sfaldamento dell'asfalto. Nella notte tra il sabato e la domenica gli organizzatori comunque stesero un nuovo manto di cemento nei settori ove la pista risultava pi\u00f9 deteriorata.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nLe due Renault accusarono dei problemi tecnici nel giro di ricognizione, tanto che Jabouille fu costretto a rientrare ai box, da dove prese il via alla gara. Le condizioni della pista era comunque sempre molto difficili, tanto che qualche pilota propose di interrompere il gran premio se l'asfalto fosse divenuto impraticabile.\nAlan Jones scatt\u00f2 in testa inseguito da Jacques Laffite, Didier Pironi, Nelson Piquet, Mario Andretti, Gilles Villeneuve e Carlos Reutemann. Nel corso del primo giro la classifica vari\u00f2 di molto: sul lungo rettifilo Piquet pass\u00f2 Pironi, in lotta con Laffite; Villeneuve, nel tentativo di passare Andretti, arriv\u00f2 troppo lungo e si ritrov\u00f2 dodicesimo. Piquet poco dopo sopravanz\u00f2 anche Laffite e conquist\u00f2 la piazza d'onore. Dopo poco Didier Pironi si ritir\u00f2 per un guasto al motore. Dietro a Jones si trov\u00f2 cos\u00ec Piquet, seguito da Laffite, Andretti, Reutemann e Jody Scheckter. Andretti venne passato da Reutemann, Scheckter e Mass, fino a dover andare ai box al quarto giro, e scendere nella pancia della classifica.\nAl quinto giro Jochen Mass guadagn\u00f2 la quinta posizione su Scheckter, mentre Piquet e Laffite dettero vita a un lungo duello, con il francese che prima infil\u00f2 il brasiliano e poi venne nuovamente passato da Piquet. Due giri dopo Mass fu costretto a una sosta ai box, che lo estromise dalla lotta al vertice. Nelle retrovie si fece luce invece Villeneuve che al nono passaggio pass\u00f2 il compagno di scuderia Scheckter.\nDopo 13 tornate si ritir\u00f2 Carlos Reutemann che nei giri precedenti aveva cercato di inserirsi nella lotta tra Laffite e Piquet per la seconda piazza. La classifica vedeva ora in testa Jones, seguito da Laffite, Piquet, il duo della Ferrari Villeneuve-Scheckter, Keke Rosberg, Riccardo Patrese e Derek Daly. Un giro dopo Jones fu protagonista di un'escursione di pista, che per\u00f2 non gli fece perdere il comando della corsa.\nAl giro numero 18 Alan Jones fu per\u00f2 costretto a una sosta ai box per un sacchetto di carta che ostruiva un radiatore, detrito raccolto durante l'escursione di pochi giri prima: ripart\u00ec quarto. Al ventunesimo passaggio Villeneuve, ormai in scia a Piquet, commise un'altra imprecisione di guida. Jones, in rimonta, pass\u00f2 Villeneuve: il canadese aveva perso del tempo nuovamente nel tentativo di passare Piquet. L'australiano per\u00f2 and\u00f2 in testacoda ma fu capace di non spegnere il motore e pot\u00e9 ripartire.\nAl 25\u00ba giro Jones pass\u00f2 definitivamente Villeneuve: la rimonta del pilota della Williams prosegu\u00ec il giro seguente quando sorpass\u00f2 anche Nelson Piquet e s'install\u00f2 al secondo posto dietro Laffite. Al giro 27 Villeneuve conquist\u00f2 il terzo posto passando Piquet all\"'Ombu\". Un giro dopo Patrese si ritir\u00f2 per un guasto al motore della sua Arrows.\nAl 30\u00ba passaggio Jones riprese la testa della gara passando Jacques Laffite; due giri dopo Laffite si ritir\u00f2 col motore fuori uso mentre al giro 37 fu Gilles Villeneuve a doversi ritirare per un'uscita di pista, senza conseguenze fisiche per il pilota canadese.\nJones era seguito da Piquet, poi Scheckter, quarto Keke Rosberg quindi Derek Daly, Bruno Giacomelli, e Alain Prost. Al giro 46 ci fu la rottura del propulsore per Scheckter.\nAlan Jones ottenne la sesta vittoria della carriera; Nelson Piquet conquist\u00f2 il primo podio iridato, cos\u00ec come vi fu il primo podio nel mondiale per un pilota finlandese (Keke Rosberg) e il secondo assoluto per la Fittipaldi. A punti, dopo 29 anni, un'Alfa Romeo con Giacomelli (ultimo gran premio a punti quello di Spagna nel 1951); giunse a punti, nella prima gara della carriera nel mondiale, anche Alain Prost.\nIl vincitore della gara, Alan Jones, rischi\u00f2 la squalifica al termine del gran premio. Infatti, prima di inviare la vettura alle verifiche tecniche post-gara, i tecnici della Williams fecero rientrare al loro box la monoposto per togliere una parte della carrozzeria anteriore. I commissari chiesero perci\u00f2 che la vettura venisse inviata immediatamente alle verifiche, cosa che poi puntualmente avvenne.\nRisultati.\nI risultati del gran premio furono i seguenti:"}
{"id": "1836268", "revid": "110157", "url": "https://it.wikipedia.org/wiki?curid=1836268", "title": "Florian Eckert", "text": "Biografia.\nEckert, attivo in gare FIS dal dicembre del 1994, fece il suo esordio in Coppa Europa il 18 dicembre 1996 a Haus in discesa libera, senza classificarsi, e vinse la medaglia di bronzo nello slalom speciale durante i Mondiali juniores del 1997, svoltisi a Schladming. Debutt\u00f2 in Coppa del Mondo il 23 novembre 1999 nello slalom speciale di Beaver Creek, senza concluderlo.\nNella stagione 1999-2000 ottenne in supergigante tutti i suoi tre podi di carriera in Coppa Europa, dalla vittoria del 14 dicembre a Obereggen al 2\u00ba posto del 3 marzo a Galt\u00fcr; a fine stagione risult\u00f2 2\u00ba nella classifica di specialit\u00e0. Lo sciatore bavarese raggiunse l'apice della carriera nella stagione 2000-2001: durante i Mondiali di Sankt Anton am Arlberg, sua prima presenza iridata, vinse la medaglia di bronzo nella discesa libera dietro agli austriaci Hannes Trinkl e Hermann Maier, si classific\u00f2 17\u00ba nel supergigante e non complet\u00f2 lo slalom gigante; un mese pi\u00f9 tardi, il 2 e il 3 marzo, ottenne i suoi unici podi in Coppa del Mondo giungendo per due volte secondo nelle discese libere disputate a Lillehammer Kvitfjell.\nNel 2004-2005, sua ultima stagione agonistica, vinse la medaglia d'oro nella gara a squadre durante i Mondiali di Bormio/Santa Caterina Valfurva, dove fu anche 12\u00ba nella discesa libera e 6\u00ba nel supergigante. La sua ultima gara in Coppa del Mondo fu il supergigante di Lenzerheide dell'11 marzo, che chiuse al 22\u00ba posto, e la sua ultima gara in carriera fu lo slalom gigante dei Campionati tedeschi juniores 2005, il 23 marzo seguente a Berchtesgaden.\nPalmar\u00e8s.\nCoppa Europa.\nCoppa Europa - vittorie.\nLegenda:\nSG = supergigante"}
{"id": "1836269", "revid": "36426", "url": "https://it.wikipedia.org/wiki?curid=1836269", "title": "Chiesa di Sant'Andrea a Fabbrica", "text": "La chiesa di Sant'Andrea \u00e8 situata nei pressi del Castello di Fabbrica, nel comune di San Casciano in Val di Pesa.\nStoria.\nLa chiesa \u00e8 menzionata fin dal 1098. Nel 1260 il suo rettore si impegna a pagare sette staia di grano per il mantenimento dell'esercito fiorentino. Appartenente al piviere di Campoli e, per le decime, risulta tassata per tre lire e sette soldi nel 1276 mentre nel 1302 per una lira e tredici soldi.\nIl patronato della chiesa spettava in origine al vescovo fiorentino poi pass\u00f2 alla famiglia Buondelmonti ma nel XVI secolo risulta in possesso dei parrocchiani. \u00c8 stata soppressa nel 1986 e annessa alla chiesa di Montefiridolfi.\nDescrizione.\n\u00c8 di piccole dimensioni e al suo interno sono conservate alcune tele del XVIII secolo. Sulla facciata \u00e8 posto uno stemma dei Buondelmonti e un'iscrizione: iscrizione posta all'epoca della ricostruzione della chiesa al posto di una pi\u00f9 antica e pi\u00f9 piccola."}
{"id": "1836271", "revid": "204012", "url": "https://it.wikipedia.org/wiki?curid=1836271", "title": "Contratto di deposito", "text": ""}
{"id": "1836272", "revid": "284225", "url": "https://it.wikipedia.org/wiki?curid=1836272", "title": "Moto elettrica", "text": ""}
{"id": "1836274", "revid": "284225", "url": "https://it.wikipedia.org/wiki?curid=1836274", "title": "Motocicletta elettrica", "text": ""}
{"id": "1836275", "revid": "284225", "url": "https://it.wikipedia.org/wiki?curid=1836275", "title": "Ciclomotori elettrici", "text": ""}
{"id": "1836277", "revid": "120228228", "url": "https://it.wikipedia.org/wiki?curid=1836277", "title": "Malacosteus niger", "text": "Il pesce mandibola (gen.Malacosteus) \u00e8 un pesce abissale presente in tutti gli oceani, anche se in modo finora discontinuo.\nDescrizione.\nAnche se piccolo, circa 20 centimetri di lunghezza, questo pesce \u00e8 uno dei pi\u00f9 straordinari esempi di adattamento di un essere vivente in un luogo cos\u00ec ostile come gli abissi marini: possiede infatti una mandibola completamente priva di articolazioni che la uniscono con la lingua e l'intero tronco, eccetto il cranio stesso. Anche il resto del corpo \u00e8 inusuale: oltre a una pelle priva di scaglie, le pinne pettorali sono poco sviluppate, mentre le anali si trovano immediatamente prima della caudale.\nDieta.\nSebbene sembri un handicap, il pesce trae vantaggio da questa strana conformazione: essendo infatti quasi completamente autonoma dal resto del corpo, la mandibola pu\u00f2 essere estroflessa per catturare pesci e crostacei che rientrano nella sua dieta. Pu\u00f2 talvolta anche ingoiare prede grandi la met\u00e0 del corpo stesso."}
{"id": "1836278", "revid": "284225", "url": "https://it.wikipedia.org/wiki?curid=1836278", "title": "Ciclomotore elettrico", "text": ""}
{"id": "1836280", "revid": "287204", "url": "https://it.wikipedia.org/wiki?curid=1836280", "title": "Suhayl ibn Amr", "text": "Biografia.\nPrima della sua conversione all'Islam, Suhayl (che apparteneva al clan dei Ban\u016b \u02bfAbd Shams, imparentato a Maometto ma a lui per lo pi\u00f9 ostile) fu inviato in rappresentanza dei pagani B. Quraysh per condurre le trattative con Maometto a Hudaybiyya.\nAnni prima proprio Suhayl aveva rifiutato di concedere la propria protezione al Profeta dopo la morte di Ab\u016b \u1e6c\u0101lib e un analogo rifiuto da parte del \"sayyid\" del clan materno dei B. Zuhra, Akhnas ibn Shariq.\nMaometto, alla guida di un gran numero di uomini vestiti da pellegrini (ma completamente armati) s'era diretto alla volta della citt\u00e0 natale con l'intenzione ufficiale di prender parte ai riti della \"\u02bfumra\", che aveva luogo ogni mese di rajab.\nLe grandi doti diplomatiche di Suhayl riuscirono a convincere per\u00f2 Maometto a firmare il famoso Accordo di al-Hudaybiyya e a scansare nell'immediato l'esplodere di una cruenta guerra civile. Il pellegrinaggio da parte musulmana fu rimandato all'anno successivo e le truppe dei musulmani (Ansar e \"Muh\u0101jir\u016bn\" tornarono perci\u00f2 a Medina.\nDopo la conquista della Mecca (630) si dice che egli abbracciasse, non si sa se perch\u00e9 costretto dagli eventi o per sincera convinzione, la fede islamica.\nTorn\u00f2 a usare le sue grandi doti oratorie e la sua capacit\u00e0 persuasiva nei drammatici momenti successivi alla morte di Maometto, quando anche musulmani illustri e di pi\u00f9 antica fede vacillarono psicologicamente sotto l'impatto emotivo della scomparsa del loro profeta.\nPartecip\u00f2 alla Battaglia del Yarmuk contro i Bizantini in Siria. A seguito della conquista arabo-islamica della regione del \"bil\u0101d al-Sh\u0101m\", decise di restare con la sua famiglia nell'area, anzich\u00e9 tornare alla Mecca.\nMor\u00ec nel 639 di peste nel piccolo centro di \u02bfAmw\u0101s (Emmaus), presso Gerusalemme."}
{"id": "1836282", "revid": "4711", "url": "https://it.wikipedia.org/wiki?curid=1836282", "title": "BK Barons", "text": ""}
{"id": "1836283", "revid": "110922600", "url": "https://it.wikipedia.org/wiki?curid=1836283", "title": "Segni convenzionali negli scacchi", "text": "Nella trascrizione delle mosse giocate in una partita di scacchi, si trovano spesso dei segni convenzionali, uguali per tutti i paesi, che aiutano a commentarle.\nDi seguito si riportano quelli pi\u00f9 usati."}
{"id": "1836284", "revid": "62004", "url": "https://it.wikipedia.org/wiki?curid=1836284", "title": "Roman Kreuziger", "text": "Biografia.\n\u00c8 figlio di Roman Kreuziger sr., ciclocrossista ceco che nel 1991 aveva vinto il Giro d'Austria su strada. Vive a Bardolino, Verona, ma ha anche una casa a Plze\u0148, in Repubblica Ceca e conosce abbastanza bene l'italiano.\nCarriera.\nJuniores e Under-23.\nNel 2002 si aggiudica un argento Juniores agli europei di ciclocross, ripetendosi anche l'anno successivo. L'8 ottobre 2003 conclude sesto ai mondiali Juniores a cronometro, mentre tre giorni dopo \u00e8 ventisettesimo nella prova in linea. Nel 2004 ottiene l'argento ai mondiali di ciclocross a Pontch\u00e2teau, in Francia; vince inoltre il titolo mondiale in linea su strada Juniores a Verona e si classifica secondo nella prova a cronometro.\nIn quel periodo viene notato dalla formazione italiana della Liquigas, che preferisce per\u00f2 consentirgli di correre ancora un anno tra i dilettanti. Nel 2005 gareggia abitualmente in Italia, nella squadra ceca Pilsen (formazione satellite della Podenzano Brunero di Piacenza), facendosi notare per la vittoria della terza frazione nel Giro delle Regioni Under-23 davanti allo slovacco Peter Velits. Grazie a questo successo ottiene il secondo posto nella classifica della corsa italiana, preceduto dal solo Luigi Sestili.\n2006-2010: Gli anni alla Liquigas.\n2006-2007: gli esordi da professionista.\nPassa professionista all'inizio del 2006 tra le file della formazione italiana Liquigas. Quell'anno partecipa, tra le altre, al Grand Prix de Ouest-France e al Giro di Polonia; \u00e8 inoltre nono sia al Trofeo Citt\u00e0 di Castelfidardo che al Gran Premio di Carnago.\nNel 2007 mostra le sue abilit\u00e0 a cronometro ottenendo il secondo posto nel prologo della Parigi-Nizza e in quello del Tour de Romandie (nella corsa svizzera concluse sesto in classifica), e il secondo posto nella quinta frazione del Giro di Danimarca. Sempre nel 2007 consegue la sua prima vittoria da professionista, aggiudicandosi la seconda tappa della Settimana Ciclistica Lombarda. Partecipa anche all'Amstel Gold Race e alla Freccia Vallone, e conclude per la prima volta un Grande Giro, giungendo ventunesimo alla Vuelta a Espa\u00f1a.\n2008-2009: le vittorie al Tour de Suisse e al Tour de Romandie.\nNel 2008, dopo molti piazzamenti nei primi dieci, ottiene il secondo posto al Tour de Romandie, 35 secondi dietro Andreas Kl\u00f6den, e il successo finale nel Tour de Suisse grazie alla vittoria nella cronoscalata dell'ottava tappa; con la vittoria del Tour de Suisse a 22 anni e 47 giorni, diventa il ciclista pi\u00f9 giovane di sempre a vincere una gara a tappe del circuito ProTour. Prende quindi parte al Tour de France, corsa nella quale, dopo aver ricoperto inizialmente un ruolo di outsider, riesce a classificarsi tredicesimo, ben supportato dal compagno di squadra Vincenzo Nibali. \u00c8 inoltre secondo nella classifica giovani del Tour de France, dietro al lussemburghese Andy Schleck. Partecipa poi alla Cl\u00e1sica San Sebasti\u00e1n e al Tour of Missouri, nel quale riporta la vittoria della classifica dei giovani. Al termine della stagione \u00e8 al quarto posto nella classifica individuale dell'UCI Protour, risultando il miglior ciclista ceco e il miglior atleta della Liquigas.\nNel 2009 partecipa alla Vuelta al Pa\u00eds Vasco concludendo al decimo posto. Corre quindi l'Amstel Gold Race, la Freccia Vallone e la Liegi-Bastogne-Liegi, senza per\u00f2 mettersi in particolare evidenza. Ottiene la prima vittoria stagionale ad inizio maggio, aggiudicandosi la quarta tappa del Tour de Romandie: nella gara svizzera conquista anche la graduatoria generale finale e quella dei giovani. In giugno si classifica quindi terzo al Tour de Suisse, mentre in luglio, al Tour de France, ottiene il nono posto nella classifica generale, a 14'16\" dal vincitore Contador, e il terzo gradino del podio nella graduatoria dei giovani. Al termine dell'anno \u00e8 nuovamente tra i primi dieci, settimo, (e nuovamente miglior ceco) nella classifica individuale del calendario mondiale UCI.\n2010: il nono posto al Tour de France.\nIncomincia bene il 2010 vincendo la seconda tappa e la classifica generale del Giro di Sardegna. Conclude poi quarto alla Parigi-Nizza (terzo dopo la squalifica dello spagnolo Alejandro Valverde) e primo nella classifica giovani. \u00c8 quindi al via della Vuelta a Catalunya, ove chiude ottavo, dell'Amstel Gold Race, in cui \u00e8 quinto, della Freccia Vallone e della Liegi-Bastogne-Liegi. Atteso come uno dei favoriti al Tour de Romandie dopo un buon prologo si ritira dalla corsa. In giugno partecipa al Tour de Suisse per prepararsi al Tour de France, ma malgrado un secondo posto nel prologo iniziale conclude la gara in sedicesima posizione.\nComincia il Tour de France da favorito per la maglia gialla condividendo i gradi di capitani della Liquigas con Ivan Basso, fresco vincitore del Giro d'Italia. \u00c8 ancora con i migliori dopo le prime insidie, ma sul Tourmalet si stacca perdendo diversi secondi; nella cronometro della penultima tappa riesce comunque a consolidare il nono posto finale in classifica. Prende poi parte alla Vuelta a Espa\u00f1a: nella nona tappa \u00e8 secondo, ma nel prosieguo della corsa diventa gregario del futuro vincitore Vincenzo Nibali. Conclude in ventottesima posizione.\n2011-2012: il biennio all'Astana.\nGi\u00e0 nell'ottobre 2010 viene annunciata la sua presenza al Giro d'Italia 2011 in qualit\u00e0 di capitano del team Astana. Con la nuova maglia comincia la stagione 2011 alla Volta ao Algarve, ma non va oltre alcuni piazzamenti. In aprile, per prepararsi al meglio al Giro d'Italia, partecipa al Giro del Trentino, riuscendo a vincere in volata ristretta l'ultima tappa, quella con arrivo a Madonna di Campiglio; a seguire \u00e8 quarto alla Liegi-Bastogne-Liegi.\nAlla vigilia del Giro d'Italia 2011 \u00e8 uno dei principali favoriti per la vittoria finale e per la maglia bianca. Non riesce per\u00f2 a lottare per il titolo: perde infatti diversi minuti dai migliori nella tappa dell'Etna, nella tre giorni sulle Alpi (Gro\u00dfglockner-Monte Zoncolan-Gardeccia) e nelle due ultime frazioni di montagna; Recupera comunque una posizione nella cronometro di Milano, concludendo la corsa al sesto posto, suo miglior piazzamento in un grande giro; ottiene inoltre la vittoria della maglia bianca di miglior giovane. A seguito della squalifica del vincitore del Giro d'Italia, Alberto Contador, sale al quinto posto nella classifica generale. In luglio partecipa al Tour de France con l'obiettivo di aiutare il capitano Aleksandr Vinokurov, e di conquistare la maglia bianca. Fin dalle prime tappe rimane per\u00f2 attardato a causa delle cadute, e a seguire non \u00e8 mai in evidenza, concludendo lontano dai migliori.\nInizia il 2012 con il sesto posto alla Strade Bianche, e corre poi la Tirreno-Adriatico, nella quale conclude terzo, il Giro del Trentino, chiuso al sesto posto, e il Giro di Romandia. Nella corsa romanda coglie un paio di piazzamenti, e conclude al sesto posto dopo essere rimasto in corsa per la vittoria finale fino alla cronometro dell'ultimo giorno, vinta da Bradley Wiggins. Al seguente Giro d'Italia \u00e8 il capitano dell'Astana e uno dei favoriti per la vittoria finale, tuttavia cede terreno nella tappa di Cortina d'Ampezzo, perdendo diversi minuti dai migliori e uscendo dai primi posti della classifica generale. Senza pi\u00f9 ambizioni di classifica, punta alla vittoria di tappa: ci riesce, arrivando primo sul traguardo della diciannovesima frazione conclusasi all'Alpe di Pampeago. Al termine della corsa rosa, le tre settimane di Kreuziger sono giudicate positive. Dopo il Giro d'Italia prende parte al Giro di Svizzera, concludendo in sesta posizione. Corre anche le Olimpiadi di Londra (giunge quindicesimo) prima di finire la stagione con la prova in linea del Mondiale nel Limburgo, dove si ritira.\n2013-2016: gli anni alla Saxo/Tinkoff e la vittoria dell'Amstel.\nNel 2013 passa al Team Saxo-Tinkoff, come gregario di Alberto Contador per le corse a tappe. Con questo ruolo prende parte alla Tirreno-Adriatico, che termina in tredicesima posizione. Il 14 aprile centra l'unico successo stagionale, vincendo l'Amstel Gold Race: il ceco ottiene il successo portando via una fuga quando mancano 20\u00a0km alla conclusione (al penultimo passaggio sul Cauberg) e lasciando i compagni di fuga quando mancano 7\u00a0km al traguardo; nell'occasione va a trionfare in solitaria, tenendo sul rientro degli avversari. Corre da leader il Giro di Svizzera, conquistando la terza piazza nella classifica generale, quindi a luglio \u00e8 in appoggio a Contador per il Tour de France: lo spagnolo conclude il Tour al quarto posto, Kreuziger finisce quinto a un minuto di distanza dal proprio capitano e a 7'27\" dal vincitore della corsa Chris Froome. Per il ciclista ceco si tratta del miglior piazzamento in una grande corsa a tappe. Nello stesso mese \u00e8 terzo alla Cl\u00e1sica San Sebasti\u00e1n in Spagna. Kreuziger parte anche per la Vuelta a Espa\u00f1a, ma si ritira alla quattordicesima tappa.\nDopo un buon inizio di 2014, coglie infatti il quinto posto alla Strade Bianche e il terzo nella generale della Tirreno-Adriatico dietro al vincitore Contador e a Nairo Quintana, Kreuziger torna protagonista nel trittico delle Ardenne, arrivando ottavo alla Freccia Vallone e settimo alla Liegi. Si prepara quindi al Tour de France per sostenere Contador nella lotta alla classifica generale prendendo il via al Giro di Svizzera, concluso da leader della squadra all'ottavo posto. Poco prima di partire per il Tour de France, Kreuziger \u00e8 fermato dall'UCI per anomalie nel passaporto biologico tra gli anni 2011 e 2012: la Tinkoff-Saxo decide di escluderlo dal Tour e di sostituirlo con Rafa\u0142 Majka. Nell'agosto seguente, l'UCI nega al corridore la partecipazione alla Vuelta a Espa\u00f1a 2014, mentre a settembre la federciclismo ceca opta per l'assoluzione nei confronti di Kreuziger. Il caso si chiude nel giugno 2015, quando WADA e UCI ritirano il ricorso al TAS di Losanna nei confronti di Kreuziger.\nNei primi mesi del 2015, Kreuziger conclude decimo alla Tirreno-Adriatico pur gareggiando in appoggio a Contador. Torna protagonista nel trittico delle Ardenne, dove si fa notare soprattutto alla Liegi-Bastogne-Liegi, arrivando col gruppo dei migliori, ma perdendo la volata vinta da Alejandro Valverde e finendo quinto. Corre il Giro d'Italia come gregario di Contador: lo spagnolo vince la corsa rosa. Il ciclista ceco prende il via anche al Tour de France, nuovamente per aiutare il leader Contador, che termina quinto nella generale; Kreuziger \u00e8 diciassettesimo. Alla USA Pro Cycling Challenge in Colorado Kreuziger coglie l'unico successo stagionale, facendo sua la sesta frazione. Partecipa poi al Mondiale di Richmond, ritirandosi dalla corsa.\nNel 2016 si classifica ancora decimo alla Tirreno-Adriatico. Nel mese di aprile \u00e8 impegnato nelle Ardenne, dove conquista piazzamenti all'Amstel, alla Freccia-Vallone e la settima piazza a Liegi. Il 26 giugno seguente vince il suo primo titolo nazionale in linea. Durante il Tour de France \u00e8 ancora gregario di Contador, ma lo spagnolo, in seguito a diverse cadute riportate nelle prime frazioni, deve abbandonare la \"Grande Boucle\". Kreuziger ne rileva i gradi di capitano e, pur essendo fuori dalla \"top ten\" generale a due giornate dalla fine, va in fuga nell'ultima tappa riuscendo a concludere il Tour de France al decimo posto.\n2017-2018: Orica/Mitchelton.\nNel 2017 Kreuziger passa all'australiana Orica con il ruolo di gregario dei fratelli Yates e di Esteban Chaves per le corse a tappe. In agosto si impone nella prima edizione per professionisti della Pro \u00d6tztaler 5500, corsa in linea caratterizzata da circa 5.500 metri di dislivello, precedendo di 43 secondi Simon \u0160pilak."}
{"id": "1836288", "revid": "36426", "url": "https://it.wikipedia.org/wiki?curid=1836288", "title": "Ritratto di ignoto di Osimo", "text": "Il Ritratto di ignoto di Osimo (AN) \u00e8 una testa marmorea della scultura romana dell'ultima fase repubblicana, tra i pochi esempi superstiti della fase \"veristica\" del ritratto romano repubblicano.\nStoria e descrizione.\nIn questa testa, alta 31 cm, \u00e8 effigiato un anziano con caratteristiche che ben individuano la caratterizzazione della corrente \"verista\" nella scultura romana, stile era coevo e parallelo al \"barocco\" ellenistico, proveniente dalla Grecia e dall'Asia Minore.\nIl personaggio effigiato, rapportabile al cosiddetto \"patrizio Torlonia\", ha infatti il volto e il collo solcato da profonde rughe, a simboleggiare la dura vita del patriziato romano, sostenendo quindi le rivendicazioni del tempo di Silla contro le classi subalterne. La capigliatura \u00e8 rada e aderente, gli occhi infossati e le labbra sottili e serrate. Lo stile di queste opere \u00e8 secco e minuzioso nella resa dell'epidermide solcata dagli anni e dalle dure condizioni della vita tradizionale contadina. \nL'artista era probabilmente di Auximum (l'antica Osimo) e il suo modellato \u00e8 molto accurato e fine, che esalta e sottolinea i caratteri fisiognomici individuali, a scapito anche dare un'armonia d'insieme e una valenza psicologica, sostituita da un accenno patetico dello sguardo."}
{"id": "1836290", "revid": "767487", "url": "https://it.wikipedia.org/wiki?curid=1836290", "title": "Sauroter", "text": "Il sauroter (in greco antico \"Uccisore di lucertole\") era il tallone in metallo dell'asta della dory, la lancia degli opliti dell'antica Grecia. Talvolta veniva munito di una punta per consentire di conficcare la lancia dritta nel terreno nei periodi di riposo. Inoltre, poteva fungere da \"riserva\" nel caso in cui un colpo troppo violento avesse distrutto la cuspide vera e propria dell'arma."}
{"id": "1836291", "revid": "36426", "url": "https://it.wikipedia.org/wiki?curid=1836291", "title": "Testa di Giunio Bruto", "text": ""}
{"id": "1836292", "revid": "1745361", "url": "https://it.wikipedia.org/wiki?curid=1836292", "title": "Cilla (auriga)", "text": "Cilla () o Cillade \u00e8 un personaggio della mitologia greca, famoso per essere l'auriga di Pelope.\nMitologia.\nCilla regnava su una parte della Troade regione in cui tra le varie citt\u00e0 vi era anche quella fondata da lui e che portava il suo stesso nome (Cilla).\nRese il servizio di auriga a Pelope e lo accompagn\u00f2 durante il viaggio dalla Licia al Peloponneso quando doveva affrontare Enomao in una gara di cocchio. Qui durante un attraversamento di un fiume, anneg\u00f2 miseramente.\nPareri secondari.\nA volte anche lo stesso Pausania cambia il nome dello stesso auriga chiamandolo in seguito Sfero."}
{"id": "1836293", "revid": "204012", "url": "https://it.wikipedia.org/wiki?curid=1836293", "title": "Cillade", "text": ""}
{"id": "1836295", "revid": "90919", "url": "https://it.wikipedia.org/wiki?curid=1836295", "title": "AC Bellinzona", "text": ""}
{"id": "1836296", "revid": "200154", "url": "https://it.wikipedia.org/wiki?curid=1836296", "title": "Salone Internazionale dell'Umorismo", "text": ""}
{"id": "1836299", "revid": "773636", "url": "https://it.wikipedia.org/wiki?curid=1836299", "title": "Chiesa di Santa Cristina (Montefiridolfi)", "text": "La chiesa di Santa Cristina \u00e8 posta ai piedi del castello di Montefiridolfi, nel comune di San Casciano in Val di Pesa, in provincia di Firenze.\nStoria.\n\u00c8 citata fin dal 1015 in una carta dell'abbazia di Passignano. Nel \"Libro di Montaperti\" risulta tassata per sette staia di grano. Posta nel piviere di Campoli, nelle decime del 1276 risulta tassata per tre lire e quattordici soldi mentre in quelle del 1302 per una lira e diciassette soldi.\nIl patronato appartenne ai Buondelmonti fino al 13 febbraio 1515, quando tutti i patronati della famiglia furono ceduti alla famiglia de' Medici.\nDescrizione.\nAd unica navata con campanile posto sul fianco sinistro ha un aspetto settecentesco.\nAll'interno sono conservati alcuni intagli lignei provenienti dal monastero del Luogo Nuovo mentre all'altare maggiore \u00e8 posta una tavola raffigurante la \"Madonna in Trono tra i santi Giovanni Battista, Cristina, Jacopo e Biagio\" attribuita al Maestro di Marradi. La tavola \u00e8 datata 1513 e in basso \u00e8 riportato il nome del committente \"Ser Iacopo di Bartolomeo di Stefano Bambagini prete\"."}
{"id": "1836301", "revid": "1253570", "url": "https://it.wikipedia.org/wiki?curid=1836301", "title": "Amwas", "text": ""}
{"id": "1836302", "revid": "11959", "url": "https://it.wikipedia.org/wiki?curid=1836302", "title": "'Amwas", "text": ""}
{"id": "1836303", "revid": "486946", "url": "https://it.wikipedia.org/wiki?curid=1836303", "title": "Comunit\u00e0 di Val Camonica", "text": ""}
{"id": "1836305", "revid": "104458", "url": "https://it.wikipedia.org/wiki?curid=1836305", "title": "Statuti di Valle Camonica", "text": ""}
{"id": "1836306", "revid": "84184", "url": "https://it.wikipedia.org/wiki?curid=1836306", "title": "Vendita con patto di riscatto", "text": "Con il patto di riscatto il venditore si riserva il diritto di riacquistare la cosa venduta alle condizioni stabilite dagli artt. 1500 e seguenti del codice civile italiano.\nL'istituto trova concretamente applicazione quando il venditore vende il bene perch\u00e9 ha necessit\u00e0 di denaro, ma spera in un secondo momento di riacquistarlo; oppure, pi\u00f9 semplicemente, pu\u00f2 essere indeciso e si riserva il diritto di cambiare idea.\nSecondo alcuni autori (ma l'opinione \u00e8 tutt'altro che pacifica) dal punto di vista del compratore l'operazione pu\u00f2 assolvere ad una finalit\u00e0 di garanzia, in quanto il pagamento del prezzo funge da erogazione di un prestito e la propriet\u00e0 del compratore garantisce dall'inadempimento, da intendersi per\u00f2 solo in senso lato, cio\u00e8 in senso economico e non pure tecnico giuridico.\nNella maggior parte dei casi l'acquirente \u00e8 la parte debole del contratto: proprio perch\u00e9 ha tenuto conto di questa disparit\u00e0 di forze, nonch\u00e9 degli scopi non sempre limpidi dei contraenti, il legislatore ha guardato a questo istituto con una certa diffidenza e lo ha circondato di una serie di cautele volte a tutelare il compratore.\nIn particolare, \u00e8 previsto che il prezzo di riscatto non possa essere superiore al prezzo di vendita, altrimenti si avrebbe nullit\u00e0 per eccedenza. Lo scopo della norma \u00e8 duplice; da una parte cercare di evitare che un soggetto che ha bisogno urgente di denaro sia portato a disfarsi di un immobile vendendolo ad un prezzo molto inferiore al suo prezzo di mercato; dall'altra cercare di evitare che il compratore scoraggi il riacquisto futuro stabilendo un prezzo di riacquisto molto alto.\nNatura giuridica.\nTeoria della vendita condizionata.\nAlcuni autori (\"Rescigno, Pelosi\") e parte della giurisprudenza hanno configurato il diritto di riscatto come una condizione risolutiva potestativa (taluno sostiene invece sia mista). Condizione in quanto l'evento del riscatto \u00e8 futuro ed incerto; risolutiva, perch\u00e9 l'esercizio del riscatto pone nel nulla il negozio di vendita e il bene ritorna al precedente venditore; potestativa, perch\u00e9 il suo avverarsi dipende dalla volont\u00e0 del venditore.\nLa teoria \u00e8 stata contestata perch\u00e9 se il riscatto fosse una condizione risolutiva dovrebbe avere effetto completamente retroattivo, ci\u00f2 che invece non avviene: basti pensare che il venditore che esercita il riscatto deve rispettare le locazioni concluse dal compratore e che il prezzo convenuto per il riscatto pu\u00f2 anche essere inferiore a quello convenuto per la vendita.\nTeoria del patto di revoca.\nSecondo Rubino nella vendita con patto di riscatto, la volont\u00e0 della parte \u00e8 tesa unicamente a sciogliere il contratto. Il negozio con cui una parte scioglie unilateralmente il contratto \u00e8 qualificabile pi\u00f9 propriamente come una revoca.\nIn altre parole, la vendita con patto di riscatto non \u00e8 altro che una vendita normale ove al compratore \u00e8 concessa il potere di revoca.\nAnche a questa tesi possono muoversi le stesse obiezioni mosse alla teoria della condizione, e cio\u00e8 che la revoca ha effetto retroattivo, a differenza di quanto accade per il riscatto. Inoltre si \u00e8 detto che la revoca elimina ogni effetto del negozio, il quale viene posto nel nulla; invece il riscatto non elimina ogni effetto negoziale perch\u00e9 a seguito del riscatto il compratore-riscattante deve pagare le spese sostenute per la vendita e rispettare le locazioni concluse dal venditore-riscattato.\nTesi del negozio tipico \"sui generis\".\nEscluse le due ipotesi precedenti, sembra pi\u00f9 corretto concludere che si \u00e8 in presenza di un negozio tipico \"sui generis\", in cui al compratore \u00e8 attribuito il diritto potestativo di riappropriarsi della cosa. In pratica l'inserimento del patto di riscatto vale ad alterare la funzione tipica della vendita, dando vita ad una autonoma e unitaria causa. E non a caso il legislatore ha usato il termine \"riscatto\" anzich\u00e9 quello di revoca, proprio per indicare che trattasi di una fattispecie con caratteristiche proprie e dagli effetti del tutto particolari.\nPosizione delle parti.\nPosizione del compratore.\nSecondo alcuni il compratore \u00e8 titolare di un diritto di propriet\u00e0 temporaneo, mentre per altri autori - i quali negano che possa ammettersi la propriet\u00e0 temporanea - sarebbe meglio parlare di propriet\u00e0 risolubile.\nIn qualunque caso non c'\u00e8 dubbio che si tratti di autentico diritto di propriet\u00e0 e che il compratore abbia tutti i poteri che spettano al proprietario. Costui pu\u00f2 vendere a sua volta il bene, pu\u00f2 costituirvi diritti reali, o altri vincoli; i diritti costituiti sulla cosa, per\u00f2, vengono spazzati via in seguito all'esercizio del riscatto.\nPosizione del venditore.\nSecondo alcuni autori il venditore sarebbe titolare di un vero e proprio diritto reale sui generis: \u00e8 infatti un diritto che ha la caratteristica dell'assolutezza, essendo opponibile erga omnes ex articolo 1504.\nNel contestare tale teoria si \u00e8 osservato per\u00f2, che i diritti reali hanno come caratteristica l'inerenza alla res, cio\u00e8 una relazione inscindibile e diretta tra il diritto di godimento e la cosa, che qui mancherebbe. In realt\u00e0 tale relazione esiste, se si considera che non tutti i diritti reali si concretano nell'attribuzione di un diritto di godimento su di una cosa (si pensi ai diritti reali di garanzia, o al venditore con patto di riservato dominio); anche nella vendita con patto di riscatto \u00e8 dunque ravvisabile l'inerenza del diritto alla res, nel senso che il rapporto si attua non tra due soggetti ma tra un soggetto e una cosa.\nLa dottrina prevalente, comunque, nega la caratteristica della realit\u00e0 e preferisce configurare il diritto di riscatto come un diritto personale, appartenente alla categoria dei diritti potestativi.\nEffetti del patto di riscatto.\nPrima della dichiarazione di riscatto.\nCome gi\u00e0 detto, il compratore \u00e8 titolare del diritto di propriet\u00e0 sulla cosa e ha quindi tutti i diritti che competono al proprietario. Il suo diritto di propriet\u00e0, per\u00f2, trova una limitazione, giustificata dal fatto che un giorno il bene potrebbe tornare al venditore; \u00e8 logico, cio\u00e8, che il compratore debba tenere nella giusta considerazione il fatto che il venditore possa un giorno riacquistare la cosa. Si ritiene, quindi, che sul compratore gravi l'obbligo di conservare la cosa in buono stato e che tale obbligo, anche se non previsto in modo espresso dal contratto, sia un effetto naturale di esso. Pi\u00f9 in generale si ritiene che il compratore dovr\u00e0 tenere un comportamento conforme alla buona fede e tale da non pregiudicare le ragioni del debitore.\nIn caso di negligente conservazione della cosa il venditore potr\u00e0 agire nei confronti del creditore, con un'azione di risarcimento che, secondo la dottrina preferibile, ha natura contrattuale.\nIl venditore pu\u00f2 inoltre avvalersi in via analogica dei rimedi previsti per il contraente alienante quando il contratto \u00e8 sottoposto a condizione risolutiva. Ad esempio, se l'esercizio del riscatto non pu\u00f2 avvenire per causa imputabile al compratore, si applica l'art. 1359 (finzione di avveramento della condizione).\nDopo la dichiarazione di riscatto.\nL'esercizio del riscatto ripristina la stessa situazione anteriore alla vendita, cio\u00e8 ha effetti ex tunc; dispone a tal riguardo l'articolo 1505 che la cosa deve essere riconsegnata esente da pesi e ipoteche da cui sia stata gravata.\nUna conseguenza importante del principio di retroattivit\u00e0 \u00e8 che il riscattante non deve considerarsi avente causa dell'alienante.\nTuttavia il ripristino della situazione anteriore non \u00e8 totale, cosicch\u00e9 si \u00e8 detto che il riscatto avrebbe un effetto \"parzialmente retroattivo\"; stabilisce l'articolo 1505, infatti, che \"il riscattante \u00e8 tenuto a mantenere le locazioni fatte senza frode, le quali abbiano data certa e siano state convenute per un tempo non superiore ai tre anni\".\nEffetti del riscatto nei confronti dei terzi.\nIl riscattante pu\u00f2 riprendere il bene nei confronti degli eventuali aventi causa, con un'azione che \u00e8 sostanzialmente una rivendica. Stabilisce l'articolo 1504 che \"Il venditore, il quale ha legittimamente esercitato il suo diritto di riscatto nei confronti dei successivi acquirenti del compratore, pu\u00f2 ottenere il rilascio della cosa anche nei confronti dei successivi acquirenti, purch\u00e9 il patto sia ad essi opponibile.\nDisciplina.\nForma della vendita.\nQuanto a forma e trascrizione del contratto si seguono i principi generali in materia di vendita.\nPer quanto riguarda la trascrizione (non della vendita ma) del patto, il legislatore non ha stabilito alcuna regola particolare, Tuttavia, affinch\u00e9 il patto di riscatto sia opponibile ai terzi \u00e8 necessario dargli la pubblicit\u00e0 necessaria; di conseguenza la dottrina e la giurisprudenza prevalente ritengono che per ottenere questo effetto il patto avente ad oggetto beni immobili (o mobili registrati) debba venire trascritto insieme alla vendita, a tal fine applicando analogicamente l'articolo 2659 sulla trascrivibilit\u00e0 della condizione.\nAgli stessi fini, se la vendita ha ad oggetto beni mobili si render\u00e0 indispensabile un atto di data certa (artt. 2704 e 2915).\nIl patto di riscatto successivo alla vendita.\nSi discute se \u00e8 possibile stipulare il patto in un momento successivo alla vendita.\nLa teoria negativa argomenta dal fatto che vendita e riscatto costituirebbero una fattispecie unitaria, insuscettibile di frazionamento. L'unitariet\u00e0 delle due figure discende sia dal carattere di accessoriet\u00e0 del patto di riscatto, sia dall'inquadramento dell'istituto nella figura della condizione. La teoria \u00e8 sostenuta - tra gli altri - da Capozzi, il quale aggiunge, poi, che se le parti stipulano un patto di riscatto successivo, tale patto dovr\u00e0 essere considerato come un negozio autonomo, e, applicando il principio della conservazione del negozio (art. 1367) andr\u00e0 qualificato come un patto di opzione, o anche come patto di retrovendita. Tali patti, per\u00f2, non avranno efficacia erga omnes e non attribuiranno al compratore il diritto al rimborso delle spese sostenute.\nQualche autore ha sostenuto una diversa opinione; alle parti, infatti, non pu\u00f2 essere precluso il potere di modificare il contenuto di un loro precedente contratto, dato che tale potere \u00e8 attribuito esplicitamente dall'articolo 1321 (ai sensi del quale il contratto \u00e8 l'accordo con cui si costituisce, si estingue, o si \"regola\" un rapporto giuridico preesistente); dunque, il patto di riscatto stipulato successivamente alla vendita pu\u00f2 essere considerato come contratto modificativo della vendita, o perlomeno come un contratto novativo (cio\u00e8 un accordo con cui si estingue il precedente contratto per sostituirlo con uno aventi titolo e/o contenuto diversi).\nOggetto.\nIl patto di riscatto pu\u00f2 essere applicato alla vendita mobiliare o immobiliare. Oltre al trasferimento della propriet\u00e0, si applica inoltre alla vendita di diritti reali diversi dalla propriet\u00e0.\nIn linea di massima la dottrina afferma che il contratto deve avere ad oggetto beni non consumabili, altrimenti sarebbe impossibile effettuare il riscatto. Secondo Bianca, invece, l'istituto pu\u00f2 essere applicato anche alla vendita di cose consumabili, solo che in tal caso il contratto dovr\u00e0 essere inteso nel senso che il compratore dovr\u00e0 restituire l'equivalente dei beni ricevuti.\nAmbito di applicazione.\nL'istituto si applica ad ogni contratto di vendita, compresa la vendita obbligatoria.\nE' discusso se il patto di riscatto sia applicabile al contratto preliminare. L'opinione negativa (\"Rubino\") si basa sull'assunto che nel contratto preliminare non \u00e8 ravvisabile alcun trasferimento di beni. La teoria positiva (\"Bianca\") obietta sostenendo che il patto di riscatto sarebbe ipotizzabile, perlomeno nei casi in cui le parti pattuiscano l'anticipata esecuzione della consegna della cosa, e del pagamento del prezzo; in tal caso, come sembra evidente, non ci sono motivi per escludere l'applicazione della normativa del riscatto, quanto meno in via analogica e nei limiti della compatibilit\u00e0.\nL'istituto \u00e8 inoltre compatibile con la permuta, nel senso che le parti possono stipulare una \"permuta con patto di riscatto\" (\"Rubino, Luminoso, Capozzi\").\nIl termine.\nL'art. 1501 fissa un termine massimo all'esercizio del riscatto: due anni per i beni mobili e 5 per gli immobili; un eventuale termine maggiore sar\u00e0 di diritto sostituito col termine legale (1501 comma 1). La mancanza del termine convenzionale implica che si applica quello legale.\nSe le parti stabiliscono un termine minore si ritiene che possano poi convenire della proroghe, purch\u00e9 il termine complessivo che ne risulta non superi quello legale.\nIl termine del riscatto nella vendita obbligatoria.\nSi discute se nella vendita obbligatoria il termine del riscatto decorra dalla data del contratto o da quella del trasferimento.\nLa teoria preferibile \u00e8 quella secondo cui il termine decorre dal momento del passaggio della propriet\u00e0. Tale teoria sembra quella pi\u00f9 coerente sul piano logico e pratico, perch\u00e9 se si accoglie l'opinione contraria (secondo cui il termine decorre dal momento della stipula del contratto) potrebbe capitare che il termine scada quando il bene ancora non \u00e8 venuto ad esistenza esiste o non \u00e8 stato trasferito al compratore; ad esempio si immagini che Tizio compri da Caio - con patto di riscatto - un bene da costruire (vendita di cosa futura); allo scadere dei cinque anni, se la cosa ancora non \u00e8 venuta ad esistenza, il compratore perde definitivamente la possibilit\u00e0 di esercitare il riscatto.\nForma della dichiarazione di riscatto.\nLa dichiarazione di riscatto \u00e8 un negozio giuridico recettizio quando ha ad oggetto beni immobili e deve essere stipulato per iscritto (art. 1503). La norma si riferisce espressamente solo agli immobili.\nInoltre se la dichiarazione di riscatto ha ad oggetto beni immobili e mobili registrati deve essere trascritta, ai soli fini dell'opponibilit\u00e0 agli eventi causa del compratore (articolo 2653 n. 3).\nL'esercizio del riscatto.\nLa dichiarazione di riscatto deve essere necessariamente accompagnata dalla corresponsione delle somme liquide dovute per il prezzo e per le spese, altrimenti il venditore perde il diritto di riscatto. Stabilisce infatti l'articolo 1503 che \"Il venditore decade dal diritto di riscatto se entro il termine fissato non comunica al compratore la dichiarazione di riscatto e non gli corrisponde le somme liquide dovute per il rimborso del prezzo, delle spese e di ogni altro pagamento legittimamente fatto per la vendita\".\nSe il prezzo era simulato, la Cassazione ha deciso che il riscattante deve corrispondere il prezzo effettivamente corrisposto e non quello simulato (in applicazione dell'art. 1414).\nOltre al prezzo e alle spese il venditore che esercita il diritto di riscatto \u00e8 tenuto a rimborsare le spese necessarie per le riparazioni e i miglioramenti (articolo 1502). Fino al momento del rimborso delle spese il compratore ha il diritto di ritenzione sulla cosa (v. articolo 1502 comma 2).\nLa cedibilit\u00e0 del diritto di riscatto e divisibilit\u00e0 del riscatto.\nIn dottrina e in giurisprudenza \u00e8 sorto spesso il problema della cedibilit\u00e0 del diritto di riscatto.\nSecondo l'indirizzo prevalente, il diritto di riscatto sarebbe incedibile in quanto diritto personale, e strettamente connesso alla posizione del venditore. D'altro canto, si \u00e8 detto, cedere autonomamente il patto significa alterarne la sua struttura giuridica, perch\u00e9 il riscatto, che \u00e8 un atto di revoca estintivo del contratto, una volta ceduto diverrebbe l'atto di esercizio di un potere appropriativo della persona (\"Luminoso\").\nTuttavia l'incedibilit\u00e0 non sarebbe assoluta, in quanto se non \u00e8 possibile cedere il diritto di riscatto \"sic et simpliciter\", pu\u00f2 comunque essere raggiunto un identico risultato tramite un altro mezzo tecnico, che \u00e8 la cessione del contratto.\nIn merito alla divisibilit\u00e0 del riscatto, gli artt. 1506 e 1509 prevedono una serie di regole da applicarsi quando il bene \u00e8 nella titolarit\u00e0 di pi\u00f9 soggetti. In particolare, le norme riguardano l'esercizio del riscatto in queste 4 ipotesi:\nLa regola, salvo eccezioni, \u00e8 quella della divisibilit\u00e0 dell'esercizio del riscatto.\na) Ai sensi dell'articolo 1506: in caso di vendita con patto di riscatto di una parte indivisa di una cosa, il comproprietario che chiede la divisione deve proporre la domanda anche in confronto del venditore. Ad esempio Se Tizio, Caio e Sempronio sono comproprietari di un terreno e Tizio vende la sua quota a Primo con patto di riscatto, qualora Caio voglia chiedere la divisione della cosa deve proporre la domanda anche nei confronti di Tizio (nonostante costui attualmente non sia proprietario). Prosegue poi il secondo comma dicendo che \"se la cosa non \u00e8 comodamente divisibile e si fa luogo all'incanto, il venditore che non ha esercitato il riscatto anteriormente all'aggiudicazione decade da tale diritto, anche se aggiudicatario sia lo stesso compratore\".\nb) L'articolo 1507 disciplina l'ipotesi in cui pi\u00f9 comproprietari vendano un bene con patto di riscatto: Se pi\u00f9 persone hanno venduto congiuntamente mediante un solo contratto, una cosa indivisa, ciascuna pu\u00f2 esercitare il diritto di riscatto solo sopra la quota che le spettava. Quindi se A, B e C sono proprietarie per un terzo ciascuno di un determinato immobile e lo vendono per intero a Tizio con patto di riscatto, se poi A vuole esercitare il suo diritto di riscatto, pu\u00f2 farlo solo per la sua quota e non per l'intero bene.\nLa medesima disposizione - precisa il secondo comma - si osserva se il venditore ha lasciato pi\u00f9 eredi. Ad esempio se Tizio vende a Caio con patto di riscatto un appartamento, e alla sua morte gli subentrano come eredi A, B e C, qualora uno degli eredi voglia riscattare il bene pu\u00f2 farlo solo per la sua quota.\n\u00c8 ovvio che quando il riscatto \u00e8 esercitato solo da uno dei venditori il compratore pu\u00f2 rimanerne pregiudicato, perch\u00e9 potrebbe perdere ogni interesse ad avere la cosa; di conseguenza il legislatore ha stabilito che il compratore con patto di riscatto possa opporsi ad un riscatto parziale e pretendere che sia esercitato nella sua totalit\u00e0: \"Il compratore, nei casi sopra espressi, pu\u00f2 esigere che tutti i venditori o tutti i coeredi esercitino congiuntamente il diritto di riscatto dell'intera cosa; se essi non si accordano, il riscatto pu\u00f2 esercitarsi soltanto da parte di colui o di coloro che offrono di riscattare la cosa per intero\".\nc) Il compratore con patto di riscatto non pu\u00f2 pretendere che il riscatto sia esercitato per intero quando l'acquisto non aveva ad oggetto tutto il bene, ma solo una quota di esso. Ai sensi dell'articolo 1508: Se i comproprietari di una cosa non l'hanno venduta congiuntamente e per intero, ma ciascuno ha venduto la sola sua quota, essi possono separatamente esercitare il diritto di riscatto sopra la quota che loro spettava, e il compratore non pu\u00f2 valersi della facolt\u00e0 prevista dall'ultimo comma dell'articolo precedente. Ad esempio: se A, B, e C sono proprietari per un terzo ciascuno di un determinato immobile e A vende a Tizio la sua quota con patto di riscatto, poi successivamente anche B vende la sua quota e infine la stessa cosa fa C, se A vuole esercitare il riscatto Tizio non pu\u00f2 chiedere che il riscatto sia effettuato per intero; questo perch\u00e9 Tizio fin dall'inizio ha voluto comprare non tutto il bene ma solo una quota di esso. In altre parole; se nell'ipotesi sub b) Tizio aveva acquistato con un unico atto tutto il bene (dimostrando di avere interesse all'intero bene) in questa ipotesi Tizio ha acquistato singole quote del bene, dimostrando di avere interesse anche solo a singole quote di esso.\nd) L'articolo 1509 disciplina l'ipotesi in cui, stipulata una vendita con patto di riscatto, il compratore muoia e lasci pi\u00f9 eredi: Qualora il compratore abbia lasciato pi\u00f9 eredi, il diritto di riscatto si pu\u00f2 esercitare contro ciascuno di essi solo per la parte che gli spetta, anche quando la cosa venduta \u00e8 tuttora indivisa.\nSe l'eredit\u00e0 \u00e8 stata divisa e la cosa venduta \u00e8 stata assegnata a uno degli eredi, il diritto di riscatto non pu\u00f2 esercitarsi contro di lui che per la totalit\u00e0.\nIl patto di retrovendita.\nParticolarmente in voga nella prassi \u00e8 il patto di retrovendita, detto da alcuni patto di ricompera. \u00c8 una figura non prevista dal codice, e quindi atipica; con esso il compratore si obbliga a rivendere al venditore la cosa comprata, dietro richiesta di quest'ultimo. Il contenuto del patto di retrovendita, quindi, \u00e8 identico al patto di riscatto e la differenza consiste nel fatto che tale patto ha un'efficacia meramente obbligatoria anzich\u00e9 reale.\nQuanto alla sua configurazione dogmatica il patto di retrovendita viene considerato come un contratto preliminare unilaterale; infatti, solo il compratore \u00e8 impegnato a rivendere la cosa, ma il venditore non \u00e8 impegnato a riacquistarla, potendo scegliere se esercitare il suo diritto o meno. In caso di rifiuto del compratore si applicher\u00e0, allora, l'art. 2932.\nRispetto al patto di riscatto, il patto di retrovendita presenta le seguenti differenze:\na) il patto di retrovendita non deve essere trascritto, a differenza del patto di riscatto;\nb) se il venditore vuole riavere la cosa occorre che le parti stipulino un nuovo contratto di trasferimento (mentre abbiamo visto che il riscatto pu\u00f2 effettuarsi mediante la sola dichiarazione unilaterale del venditore).\nc) il patto non \u00e8 opponibile erga omnes, il che significa che se il compratore aliena la cosa a un terzo, il venditore non potr\u00e0 pi\u00f9 recuperarla e dovr\u00e0 limitarsi a chiedere il risarcimento del danno.\nd) una importantissima differenza \u00e8 che il patto di retrovendita non ha effetti retroattivi; il che significa che se il venditore ricompra il bene, il nuovo trasferimento ha efficacia ex nunc e non viene ripristinata la situazione precedente alla vendita, ma si crea una nuova situazione giuridica; e, ovviamente, colui che riacquista il bene \u00e8 considerato avente causa dell'alienante.\ne) dal momento che il patto di retrovendita \u00e8 una figura atipica non \u00e8 applicabile il termine di cui all'articolo 1501."}
{"id": "1836308", "revid": "339392", "url": "https://it.wikipedia.org/wiki?curid=1836308", "title": "Vicinie", "text": ""}
{"id": "1836314", "revid": "104265", "url": "https://it.wikipedia.org/wiki?curid=1836314", "title": "Vendetta privata (album)", "text": "Vendetta privata \u00e8 il terzo album in studio del rapper italiano Metal Carter, pubblicato a giugno 2008 dalla Joint Monsters Farm.\nIl disco.\nSi tratta probabilmente dell\u2019album che ha venduto di pi\u00f9 nella carriera del rapper. Il disco non abbandona le tematiche oscure e perverse che caratterizzano la musica di Metal Carter ma, a differenza dell\u2019album precedente, tralascia la parte introspettiva e autobiografica. I testi restano comunque fortemente macabri e brutali. Le produzioni sono affidate a Giordy Beat, Syne, C.U.N.S., Alien Dee, DJ Kimo affiancato dallo stesso Metal Carter, Meme e Santo Trafficante. I featuring presenti in Vendetta Privata sono solamente due: i Truceboys nella traccia 8 e Santo Trafficante nella traccia 14. Sono stati realizzati infine i videoclip dei brani \u201cIl suono del male\u201d e \u201cVisioni morbose\u201d, presenti sul canale YouTube del rapper. "}
{"id": "1836317", "revid": "1673080", "url": "https://it.wikipedia.org/wiki?curid=1836317", "title": "The Wizarding World of Harry Potter (Universal Orlando Resort)", "text": "The Wizarding World of Harry Potter \u00e8 una grande area tematica dedicata alla saga letteraria di \"Harry Potter\", creata dalla scrittrice J. K. Rowling, che \u00e8 stata inaugurata il 18 giugno 2010 ad Orlando, Florida.\nIl parco sorge all'interno di Universal's Islands of Adventure, parco a tema di propriet\u00e0 della casa di produzione Universal Pictures, all'interno del Universal Orlando Resort, il quale riproduce fedelmente alcuni dei pi\u00f9 famosi luoghi immaginari, come ad esempio \"Jurassic Park\".\nIn \"The Wizarding World of Harry Potter\" sono riprodotti i principali luoghi della saga: Hogwarts, Hogsmeade, la Foresta Proibita e molti altri. L'area ospita tre grandi attrazioni tratte dalle avventure presenti nei libri e nei film: \"Dragon Challenge\", \"Flight of the Hippogriff\" ed \"Harry Potter and the Forbidden Journey\".\nIl 13 giugno del 2019 ha aperto la nuova attrazione \"Hagrid\u2019s Magical Creature Motorbike Adventure\".\nAttrazioni.\n\"The Dragon Challenge\" era un \"duelling inverted coaster\", ossia un doppio ottovolante in cui i convogli sono agganciati dall'alto ai binari e i tracciati seguono percorsi che in pi\u00f9 punti si avvicinano dando all'ospite la sensazione di scontrarsi con l'altro treno. L'attrazione prende spunto dalla prima prova del Torneo Tremaghi in \"Harry Potter e il calice di fuoco\". L'attrazione ha chiuso nel 2017. \n\"Flight of the Hippogriff\" \u00e8 un semplice \"junior coaster\" con i vagoni tematizzati a forma di ippogrifo.\n\"Harry Potter and the Forbidden Journey\" \u00e8 senza dubbio l'attrazione di punta dell'intera area tematica, oltre che di tutto il parco \"Island of Adventure\". Si tratta di un \"multi motion dark ride\" ultratematizzato, ambientato nel castello di Hogwarts, in cui si seguono Harry e Ron in un'avventura tra passaggi radenti, draghi e molto altro.\n\u201dHagrid\u2019s Magical Creature Motorbike Adventure\u201d \u00e8 un\u2019attrazione che permette di salire sul sidecar del custode e guardiacaccia di Hogwarts, sfrecciando a tutta velocit\u00e0 attraverso gli edifici della Scuola di Magia e Stregoneria."}
{"id": "1836319", "revid": "47767", "url": "https://it.wikipedia.org/wiki?curid=1836319", "title": "Ottava (registro d'organo)", "text": "Lottava \u00e8 un particolare registro dell'organo.\nStruttura.\nSi tratta, fondamentalmente, di un registro ad anima di tipo principale che suona un'ottava sopra la nota reale. La lunghezza della canna pi\u00f9 alta del registro \u00e8 pertanto di 4 piedi; il registro \u00e8 pertanto spesso indicato come \"Ottava 4'\".\nIl suo suono ha un'incisivit\u00e0 superiore rispetto al principale, ma di minore intensit\u00e0. Gli usi che si possono fare di questo registro sono molteplici: \u00e8 indispensabile nel ripieno e nel tutti, schiarisce il suono degli altri registri, \u00e8 di rinforzo per le ance, \u00e8 necessario in combinazione coi registri di mutazione come la sesquialtera. Inoltre, l'ottava da 4' \u00e8 il registro su cui si basa l'accordatura dell'organo. La sua perfetta intonazione, pertanto, \u00e8 importantissima."}
{"id": "1836320", "revid": "228587", "url": "https://it.wikipedia.org/wiki?curid=1836320", "title": "Societ\u00e0 dei Carpofori", "text": "La Societ\u00e0 dei Carpofori (tedesco: \"Fruchtbringende Gesellschaft\"; latino: \"Societas fructifera\"), che aveva adottato come propria insegna una palma da cocco indiana, fu una societ\u00e0 culturale e letteraria tedesca che cont\u00f2 circa 890 membri, distinguendosi come la pi\u00f9 grande associazione dell'epoca barocca.\nLa nascita.\nIn occasione del funerale della Duchessa Dorotea Maria di Sassonia-Weimar, alcuni principi tedeschi si ritrovarono al Castello di Hornstein (propriet\u00e0 dei Sassonia-Weimar) per le esequie il 24 agosto 1617. Discutendo, si intavolarono questioni filosofiche e letterarie e il Feldmaresciallo Kaspar von Teutleben propose la fondazione di una societ\u00e0 e spontaneamente il Principe Ludovico I di Anhalt-K\u00f6then e suo figlio i tre Duchi che attorniavano il Sassonia-Weimar coi loro possedimenti (Federico, Giovanni Ernesto e Guglielmo), e i feldmarescialli Christoph von Krosigk e suo fratello Bernhard, aderirono a questa iniziativa: nacque cos\u00ec la societ\u00e0 dei carpofori. \nL'associazione si modell\u00f2 sull'italiana Accademia della Crusca e il primo suo presidente fu per l'appunto il Principe Ludovico I di Anhalt-K\u00f6then.\nScopi della societ\u00e0.\nLo scopo essenziale della Societ\u00e0 dei Carpofori era quello di diffondere la cultura e la lingua tedesca, promuovendo la diffusione delle opere artistiche, letterarie, scientifiche, teatrali della terra di Germania. In questa organizzazione si pu\u00f2 anche vedere uno sfondo patriottico di legame che sar\u00e0 la base per gettare i primi spiriti unitari del paese.\nOrganizzazione.\nIl capo della societ\u00e0 veniva scelto con carica a vita e la sua casa veniva considerata la sede della societ\u00e0. La prima sede della societ\u00e0, dal 1617 al 1650 fu la residenza del principe Luigi a K\u00f6then. I nuovi membri venivano ammessi di comune accordo tra i membri gi\u00e0 ammessi ed il capo della societ\u00e0. Gran parte di loro proveniva dall'aristocrazia, ma altri erano indicati come non nobili. Per colmare queste differenze sociali, Luigi invent\u00f2 l'utilizzo di nome fittizio e la proibizione di usare titoli nobiliari, di modo che tutti potessero sentirsi fratelli e sullo stesso piano. Tra gli 890 membri si trovavano solo due teologi protestanti (Johann Valentin Andreae e Johann Rist), dal momento che la societ\u00e0 non era interessata a questioni religiose.\nTra i membri si trovavano numerosi stranieri come Axel Oxenstierna e Ottavio Piccolomini. Ufficialmente le donne non erano ammesse come membri, ma difatti in molti casi esse partecipavano alle riunioni della societ\u00e0 con il nome d'arte dei mariti. In relazione a questo fatto venne fondata la Nobile Accademia dei Leali, che viene considerata la controparte della societ\u00e0 dei carpofori, composta esclusivamente da donne e fondata per merito della Principessa Anna di Anhalt-Bernburg.\nAscesa e caduta.\nLa societ\u00e0 crebbe velocemente e costantemente, continuando ad accogliere sempre pi\u00f9 membri. Essa raggiunse il proprio azimuth nel 1650 alla morte del principe Luigi. La decadenza inizi\u00f2 sotto il secondo capo della societ\u00e0, il Principe Guglielmo. Quando il 4 giugno 1680 il terzo duca mor\u00ec la societ\u00e0 perse il proprio vigore e la propria iniziativa in quanto venivano a meno i principi che volevano aderirvi: la Germania intera stava proiettando in vie diverse i propri interessi.\nCapi della Societ\u00e0 dei Carpofori.\nIl principe Luigi rimase in carica dal 24 agosto 1617, sino alla propria morte nel 1650 e l'anno successivo, l'8 maggio 1651 venne eletto il suo successore. Alla morte di Guglielmo, il 17 maggio 1662 vi furono cinque anni di \"interregnum\", dovuti alla minaccia turca. Solo il 15 luglio 1667 il Duca Augusto di Sassonia-Weissenfels pot\u00e9 essere eletto a capo della societ\u00e0.\nElenco dei membri della Societ\u00e0 dei Carpofori.\nA - B - C - D - E - F - G - H - I - J - K - L - M - N - O - P - Q - R - Sa - Sch - Se-Si - Sl-Sz - T - U - V - W - X - Y - Z\nLa rinascita.\nIl 18 gennaio 2007 a K\u00f6then la Societ\u00e0 dei Carpofori venne rifondata ufficialmente, con crismi moderni, nel rispetto delle antiche tradizioni, ammettendo stavolta anche le donne, che svolgono ad oggi un ruolo preminente nell'organizzazione.\nDi essa fanno parte oggi personaggi politici, filosofi, letterati e poeti come il tedesco Kunze ed \u00e8 aperta a tutti coloro che, pur non essendo tedeschi di nascita, si sentano vicini agli ideali dell'associazione.\nBibliografia.\nGerhard thin head: Everything to use. The beginnings of the again-high-German language reform and the first German school book publishing house, in: Philobiblon 32 (1988), P. 175-185"}
{"id": "1836328", "revid": "1782831", "url": "https://it.wikipedia.org/wiki?curid=1836328", "title": "I Trilli", "text": "I Trilli sono un duo musicale genovese nato ufficialmente nel 1973, scioltosi nel 1997 e riformatosi nel 2009. I componenti erano Giuseppe Deliperi, detto \"Pucci\" (Genova, 1941 - Genova, 25 agosto 1997), e Giuseppe Zullo, detto \"Pippo\" (Genova, 20 novembre 1948 - Genova, 23 maggio 2007). Il loro repertorio spaziava dalle canzoni classiche in lingua ligure a composizioni di spirito umoristico. Il gruppo partecip\u00f2 al Festival di Sanremo 1984 con \"Pomeriggio a Marrakech\", canzone in italiano composta dal duo che non raggiunse la serata finale. Non \u00e8 stato per\u00f2 l'unico brano nella lingua nazionale di Pippo e Pucci: gi\u00e0 nel 1982 avevano inciso un album interamente in italiano che alternava cover di famose canzoni degli anni trenta, cinquanta e sessanta ad alcuni inediti. Altri brani originali in lingua furono \"Per andare via\" (pubblicato negli anni settanta) e il singolo \"Canzone in mi+\" (negli anni ottanta). Deliperi \u00e8 scomparso prematuramente nel 1997, provocando di conseguenza lo scioglimento del duo, mentre Zullo \u00e8 mancato nel 2007.\nNel 2009 Vladimiro Zullo (figlio di Giuseppe) e Francesco Zino hanno rifondato i Trilli incidendo gli album \"E la storia continua...\". e, nel 2010, \"Olidin olidena\". Dal 2013 Vladimiro porta avanti il nome dei Trilli coadiuvato da Fabio Milanese, con cui nello stesso anno pubblica \"In famiggia\". Dal 2014 \"Vladi\", soprannome di Zullo, intraprende, con la collaborazione di nuovi musicisti, la carriera da solista. Il suo ultimo lavoro discografico \u00e8 \"O Settebello\", uscito nel 2016.\nLa storia dei Trilli.\nIl duo nasce dal sodalizio artistico-musicale formato da Pippo e Pucci. Pippo, soprannome di Giuseppe Zullo, dopo esperienze artistiche in diversi gruppi musicali e teatrali, nel 1973 insieme a Pucci, soprannome di Giuseppe Deliperi, d\u00e0 origine a quello che sarebbe diventato il gruppo folk musicale ligure pi\u00f9 popolare dei tempi moderni, con il record assoluto di vendite di dischi nell'ambito della canzone dialettale genovese. Nel creare l'unione fra i due ci mise lo zampino un giovane e lungimirante cantante: Michele Maisano, in arte Michele, che ne divenne anche il produttore discografico assieme a Giorgio D'Adamo dei New Trolls.\nIn quello stesso anno esce il primo album, \"Canti de casa mae\", prodotto da Gianni De Scalzi, padre dei celebri Vittorio e Aldo dei New Trolls. Nel disco, il pi\u00f9 venduto di tutti i tempi nel campo della musica etnica ligure (se si esclude \"Cr\u00eauza de m\u00e4\" di Fabrizio De Andr\u00e9, il quale trasse l'idea dell'inserimento delle voci del mercato rionale proprio dal disco dei Trilli), sono reinterpretati alcuni dei brani pi\u00f9 conosciuti della tradizione genovese quali \"Quarto a-o ma\", \"Maddonnin-a di pescoei\", \"Foxe de Zena\" e \"Piccon, dagghe cianin!. \"Trilli-trilli\", \"composto dal duo, diventa un inno cantato e fischiettato in qualunque genere di festa e da sempre presente anche allo stadio, nelle rispettive gradinate di e .\nNel 1974 continua la loro serie positiva con l'uscita dell'album \"O trillallero\". Pippo e Pucci propongono pezzi di immediata simpatia quali \"L'ultimo tango\" e \"A l'\u00eba unn-a figgetta\", ma anche di grande nostalgia come \"Canson da Cheullia\", \"Ma se ghe penso...\" e \"Sensa moae\". A partire dal dicembre del 1976 viene distribuito \"Vico drito Pontexello\", in cui si possono ascoltare canzoni dalla suggestiva atmosfera nostalgica come \"Boccadaze\", melanconica come \"Chitara zeneize\", o drammatica come il brano che d\u00e0 il titolo al 33 giri, e altre ridanciane e boccaccesche come \"Olidin olidena\", classica canzone da osteria. Nel 1977 \u00e8 la volta di \"Tra \u00fbn gotto e l'\u00e4tro\", registrato dal vivo nelle osterie del centro storico di Genova.\nDopo due LP che portano la firma del solo Pucci (\"Oh che bei tempi\" e \"Acontentase\"), del 1982 \u00e8 il loro primo album interamente in italiano. Arrangiato da Gian Piero Reverberi, include una serie di cover tra cui \"Il ballo di Simone\", \"Marina\" e \"L'edera\" e alcuni pezzi nuovi come \"Siciliana\" e \"Brinder\u00f2\"; disco rieditato l'anno seguente, per il mercato tedesco, col titolo di \"Marina\" dalla Activ special e con le tracce disposte in ordine parzialmente diverso. Nel 1984 con la canzone \"Pomeriggio a Marrakech\" partecipano al Festival di Sanremo nella categoria delle nuove proposte; edizione che vide trionfare, in tale sezione, Eros Ramazzotti con \"Terra promessa\". Ne segu\u00ec il successo nazionale, con apparizioni nelle principali emittenti televisive e partecipazioni a programmi radiofonici, e con un tour in tutta Italia. In realt\u00e0, l'esordio televisivo dei Trilli risale a ben prima della partecipazione al Festival e precisamente intorno alla met\u00e0 degli anni settanta nella trasmissione della Rai \"Canto popolare\". Inaspettatamente, l'anno dopo, alcune divergenze artistiche portano Pucci e Pippo a separarsi. Dal 1985 Pippo si dedica alla realizzazione di brani per altri cantanti e a varie collaborazioni artistiche.\nNel 1997 i Trilli decidono di riunirsi nuovamente, ma a causa d'una peritonite il 25 agosto, a soli 55 anni, Pucci viene a mancare prematuramente. Da solo, Pippo decide di riprendere in mano la conduzione dei Trilli portando avanti la ricerca della musica e della tradizione ligure. Partecipa per diversi anni alla trasmissione \"Ci tengo a dirlo in musica\" condotta da Franca Brignola su Telegenova. Nel 2001 presenta al porto antico di Genova un nuovo cd dal titolo \"Canta de l\u00f6\", dedicato a Pucci e all'amico Fabrizio De Andr\u00e9, in cui alterna brani inediti in lingua italiana a canzoni nel puro spirito della musica popolare genovese.\nNel 2007 la musica di Pippo sembra poter sconfinare verso il Giappone tramite la conoscenza della pop star nipponica Zard e dell'amica cantante lirica Megumi Akanuma. Un'altra importante partecipazione \u00e8 alle porte, destinazione il Sud America come ospite del famoso Festival di Vi\u00f1a del Mar, in Cile. Pochi giorni dopo un concerto da tutto esaurito a Novi Ligure, il 20 gennaio 2007, arrivano i primi sintomi di una malattia che preclude ogni possibile sviluppo. L'ultima esibizione pubblica risale al 18 febbraio in via del Campo, presso lo storico museo musicale, per ricordare Fabrizio De Andr\u00e9. Tra i presenti anche un commosso don Andrea Gallo, altro storico amico della famiglia Zullo. Il 23 maggio dello stesso anno anche Pippo se ne va, a soli 58 anni, lasciando assieme a Pucci un vuoto incolmabile nel panorama della musica dialettale genovese\nLa rifondazione dei Trilli con Vladi, figlio di Pippo.\nDopo la prematura scomparsa del duo, nel 2009 Vladi riprende il progetto musicale.\nVladimiro Zullo in arte Vladi, figlio di Pippo, fin dai primi anni vive a contatto con la musica e gli amici di famiglia che gravitano nel mondo artistico.\nFra le sue collaborazioni artistiche Vladi ha cantato con tutti i maggiori esponenti della musica dialettale genovese, tra cui Franca Lai, Matteo Merli, Piero Parodi, Buio Pesto, I Liguriani e Roberta Alloisio, pi\u00f9 recentemente con le nuove proposte I Mandill\u00e0, Mike fC, I Demueluin.\nHa inoltre condiviso il palco in alcune manifestazioni con: Gino Paoli, Michele, Cristiano De Andr\u00e9, Antonella Ruggiero, Ron, Max Pezzali, Gianfranco Fasano, Oscar Prudente, Piero Cassano, Mauro Culotta, i Delirium, Jerry Cal\u00e0, Angela dei Ricchi e Poveri, Beppe Grillo, Vittorio e Aldo De Scalzi, Roberto Tiranti, Irene Fornaciari, Marco Zoccheddu, Aldo Ascolese, Enrico Lisei, Fabrizio Nitti, Teresa De Sio, Niccol\u00f2 Fabi, Gaetano Curreri degli Stadio, Roy Paci, Piero Pel\u00f9, Max Manfredi, Mark Harris, Ellade Bandini, Armando Corsi, Giampiero Alloisio, Gianni Martini, Francesco Baccini, Giorgio Usai, Sandro Giacobbe, Emanuele Dabbono e molti altri.\nI Trilli in questi dieci anni del rinnovato percorso contano attualmente oltre 300 apparizioni tra concerti e partecipazioni a vario titolo; invitati pi\u00f9 volte al Tg regionale ligure, prendono parte a diversi programmi televisivi in tutte le emittenti regionali e in alcune altre del Piemonte e della Lombardia.\nI vari eventi realizzati in questi anni dai Trilli hanno per la maggior parte ottenuto l'attenzione di tutti media locali.\nIn questi anni i Trilli vengono menzionati in quattro occasioni all'interno del programma di Canale 5 \u201cStriscia La Notizia\u201d per varie manifestazioni a scopo benefico.\nSvariate anche le serate di beneficenza a favore di alcune associazioni fra le quali ricordiamo: l'Ospedale Giannina Gaslini, Abeo, Gigi Ghirotti, Comunit\u00e0 di San Benedetto di Don Andrea Gallo, Comitato Ponte Morandi, Music For Peace (nove edizioni) e molte altre .\nQuattro i videoclip realizzati: \u201cO Settebello\u201d, \u201cAegoa\u201d, \u201cBelin Belan\u201d e \u201cCoae de Cant\u00e0\u201d con Mike fC, tutti fra il 2016 e il 2017.\nUna partecipazione cinematografica nel film \u201cCapitan Basilico\u201d dei Buio Pesto.\nDieci le edizioni del premio \u201cPippo dei Trilli\u201d, manifestazione organizzata a Savignone fino al 2017 e conclusasi nell'ultimo anno con l'affissione della targa dedicata a Pippo nella via antistante il Comune, di fianco al teatro, con il nome di \u201cVico drito Giuseppe Zullo, in arte Pippo dei Trilli\u201d, dall'omonima canzone da lui scritta nel 1977 \u201cVico drito pontexello\u201d.\nEcco i premiati in questi anni: Piero Parodi, Massimo Morini, Franco Fasano, Robi Carletta, Sandro Giacobbe, Max Campioni, Sergio Bavastro, Aldo De Scalzi, Matteo Merli, Mauro Culotta, Max Manfredi, Emanuele Dabbono, Roberta Alloisio, Nicol\u00f2 Pagliettini, I Delirium, Franca Lai, Giorgio Usai, Carlo Denei.\nVladi viene menzionato nel libro di Don Andrea Gallo \u201cSopra ogni cosa, il vangelo laico secondo De Andr\u00e8\u201d a pagina 23.\nPartecipazioni e concerti.\nIl 4 ottobre del 2008 presso il Vaillant Palace di Genova Fiumara Vladi organizza e si esibisce nel primo memorial dedicato al padre a cui partecipano molti big della canzone genovese fra cui il fondatore dei Trilli Michele Maisano, Gino Paoli, Vittorio De Scalzi, Beppe Grillo, il Gabibbo di Striscia La Notizia molti altri.\nIl 18 luglio del 2008 si esibisce per festeggiare gli 80 anni di Don Andrea Gallo presso l'Arena del Mare accompagnato dal musicista Marco Zoccheddu. Fra gli ospiti quella sera figurano Gaetano Curreri degli Stadio e Piero Pel\u00f9.\nIl 14 marzo del 2009 all'Exp\u00f2 di Savona, presentati da Don Gallo, avviene il battesimo ufficiale del rifondato gruppo dei Trilli con Vladi affiancato per l'occasione da Francesco Zino e da altri cinque musicisti e tre ballerine. Questo sodalizio artistico durer\u00e0 fino al 2012 e includer\u00e0 una trentina di concerti, l'incisione di due dischi per la Fonola di Milano: \u201cE la storia continua\u201d con la prefazione di Don Andrea Gallo, e \u201cOlidin Olidena\u201d quest' ultimo con la partecipazione dei Buio Pesto, Piero Parodi, Enrico Bianchi e del cantautore sardo Piero Marras. \nVarie le partecipazioni televisive in tutte le emittenti regionali liguri oltre ad Antenna tre e Telelombardia per la Lombardia e Telecity per il Piemonte. Diversi gli spot televisivi come testimonial e una trasmissione dal titolo \u201cA cena con i Trilli\u201d prima su Balla Italia Tv e successivamente su Teleliguria.\nFra le manifestazioni pi\u00f9 importanti di questo percorso ricordiamo:\n\u2013 il 31 maggio 2009 \u201cFesta del Genoa\u201d in Piazza della Vittoria per l'accesso in Europa League, con la presenza di oltre 30.000 persone.\n\u2013 L'11 settembre 2010 \u201cNotte Bianca a Genova\u201d - Palco di Don Gallo presso il Porto Antico. Fra i presenti Niccol\u00f2 Fabi, Tonino Carotone, Roy Paci, Teresa De Sio e molti altri. Presenti oltre 35.000 persone.\n\u2013 Nel 2011 i Trilli partecipano al brano pro alluvionati \u201cOra che\u201d, scritto da Max Campioni e prodotto dallo Studio Maia. Il progetto vede coinvolti diversi artisti liguri tra i quali: Michele, Vittorio De Scalzi, Irene Fornaciari, Il Gabibbo e molti altri.\nVladi riprende la carriera da solista con un rinnovato gruppo. Tra i componenti di maggior rilievo il musicista Fabio Milanese con il quale collaborer\u00e0 in maniera continuativa per diversi anni. Fra le esperienze pi\u00f9 significative la realizzazione del disco \u201cIn Famiggia\u201d nel 2013 e la conduzione dell'omonimo programma televisivo su Telegenova.\nL'8 ottobre del 2014, in occasione di Ottobre De Andr\u00e8, Vladi viene invitato sul palco del Teatro Ambra di Albenga a cantare \u201cCreuza de Ma\u201d con Cristiano De Andr\u00e9, Danila Satragno, Roberta Alloisio e Aldo Ascolese.\nNella primavera dello stesso anno Vladi e Milanese vengono invitati a cantare sempre ad Albenga durante l'importante premio \u201cFionda di Legno\u201d consegnato in quell'anno a Don Mazzi.\nDopo alcuni mesi i Trilli vengono omaggiati dai Fieui dei Caruggi presso la storica cantina albenganese con la piastrella artistica a loro dedicata.\nNel 2015 da solista Vladi si appresta ad iniziare una nuova esperienza televisiva \u201cTrilli di Notte\u201d sempre per Telegenova.\nIl progetto continua a rinnovarsi e cambiano i musicisti. Questi gli artisti coinvolti nell\u2019attuale percorso artistico: Davide De Muro (voce e chitarra), Alessandro De Muro (voce, chitarra e bouzouki), Fabrizio Salvini (voce, batteria e percussioni), Alberto Marafioti (voce e tastiere), Fabio Bavastro (basso).\nNel 2016 con i suoi nuovi musicisti Vladi conduce la trasmissione \u201cTrilli Note e bacilli\u201d su Welcome Liguria di Primocanale con la regia dell'autore di \u201cStriscia la Notizia\u201d Carlo Denei. Il 3 marzo 2017 in occasione dell'ultima puntata della trasmissione, Vladi riceve il riconoscimento per i dieci anni di partecipazioni varie presso il Teatro Rina e Gilberto Govi di Genova Bolzaneto.\nIl 23 maggio del 2016 i Trilli partecipano a Rocchetta Tanaro (AT) alla manifestazione in ricordo di Bruno Lauzi \u201cRitornerai\u201d. La formazione per l'occasione \u00e8 composta da: Vladi, dalla cantante canadese Valerie Curr\u00f2 e dai musicisti Davide e Alessandro De Muro, Fabrizio Salvini e dagli storici collaboratori di Fabrizio De Andr\u00e9: Mark Harris ed Ellade Bandini.\nNel luglio dello stesso anno per l'etichetta discografica Neverland Records esce il nuovo disco dei Trilli \u201cO Settebello\u201d con la prefazione del Prof. Franco Bampi e le collaborazioni musicali dei Buio Pesto, Carlo Denei, Daniele Raco, Andrea Di Marco e Mike fC.\nIl 26 maggio del 2017 il gruppo si esibisce in concerto per beneficenza in uno dei contesti pi\u00f9 affascinanti della citt\u00e0, pi\u00f9 precisamente a bordo dello storico Galeone Neptune, gi\u00e0 protagonista del film Pirati di R. Polanski.\nSerata a cura dell'associazione Zena a Manetta con cui i Trilli continuano a collaborare da anni.\nNelle stagioni invernali del 2017 e 2018, per la regia di Lazzaro Calcagno, Vladi, coadiuvato da tre dei suoi musicisti, porta in teatro lo spettacolo dedicato alla storia del gruppo \u201cI Trilli: una storia genovese\u201d. Scritto da lui personalmente insieme al regista.\nIl 20 dicembre del 2017 presso la Sala Chiamata del Porto, dove i Trilli mossero i loro primi passi negli anni '70, viene organizzato il memorial per i 10 e 20 anni dalla scomparsa dei due storici fondatori del gruppo, Pippo e Pucci. Alla serata partecipano alcuni fra gli artisti pi\u00f9 importanti della musica ligure con la direzione artistica di Gianfranco Fasano. Tra i partecipanti: Gino Paoli, Michele, Beppe Grillo, Piero Cassano, Giampiero Alloisio, Gianni Martini, Franca Lai, Enrico Lisei, Buio Pesto, Max Campioni, Fabrizio Casalino, Mauro Culotta, Enrico Bianchi, i Delirium, Nico Di Palo, Giorgio Usai e molti altri.\nIl 30 maggio del 2018 i Trilli si esibiscono con il brano Trilli Trilli allo Stadio Luigi Ferraris di Genova nel pre-partita della manifestazione \u201cLa Partita del Cuore\u201d, con oltre 27.000 presenze.\nIl 7 ottobre 2018 i Trilli e l'associazione Zena a Manetta organizzano l\u2019evento \u201cNoiatri pe Voiatri\u201d presso il Teatro Rina e Gilberto Govi di Genova Bolzaneto a favore del Comitato degli sfollati a seguito della tragedia del Ponte Morandi. Per l'occasione si esibiscono gli esponenti di maggior spicco della musica dialettale genovese.\nIl 14 ottobre 2018 I Trilli sono ospiti ad Albenga per inaugurare l'edizione di \u201cOttobre De Andr\u00e8\u201d e si esibiscono condividendo il palco con Max Pezzali, Ron e Napo.\nIl 12 novembre 2018, in occasione della manifestazione benefica \u201cGenova per i tuoi occhi\u201d, i Trilli si esibiscono al Teatro Carlo Felice di Genova. Fra gli ospiti la Fanfara dei Carabinieri di Milano, Antonella Ruggiero, Michele, Franca Lai, Franco Fasano, Oscar Prudente, Oliviero Malaspina, Enrique Balbontin e molti altri.\nA dicembre 2018 esce il cd della Sampdoria \u201cSolo per te\u201d all\u2019interno del quale Vladi canta in due brani, \u201cSolo per te\u201d e \u201cNoi dei Sampdoria Clubs\u201d. Hanno preso parte a questo progetto benefico: Vittorio, Aldo e Amanda De Scalzi, Michele, i Cluster, Matteo Monforte, Manolo Strimpelli, Manuel Cossu, Pensie, Ferdinando Barcellona e Max Repetto.\nL'8 febbraio 2020, durante un concerto di Fabio Concato presso il Teatro Rina e Gilberto Govi di Genova, duettano con questo interpretando Ma se ghe penso, storica canzone in lingua genovese del 1925."}
{"id": "1836329", "revid": "1543377", "url": "https://it.wikipedia.org/wiki?curid=1836329", "title": "Sestetto di Seyfert", "text": "Il Sestetto di Seyfert \u00e8 un ammasso di galassie situato a circa 190 milioni di anni luce da noi, in direzione della costellazione del Serpente. Il gruppo sembra contenere sei membri ma una galassia \u00e8 in realt\u00e0 un oggetto di sfondo, pi\u00f9 lontano, ed un'altra galassia \u00e8 ormai parte di una delle altre galassie. Le interazioni gravitazionali fra queste galassie continueranno per centinaia di milioni di anni ancora.\nScoperta.\nIl gruppo \u00e8 stato scoperto da Carl Keenan Seyfert, utilizzando lastre fotografiche ottenute tramite il Barnard Observatory della Vanderbilt University, nel 1951."}
{"id": "1836331", "revid": "287204", "url": "https://it.wikipedia.org/wiki?curid=1836331", "title": "Anemia ipocromica", "text": "Anemia ipocromica \u00e8 un termine generico per ogni tipo di anemia nella quale i globuli rossi (eritrociti) sono pi\u00f9 chiari del normale. (\"Ipo\"- fa riferimento a \"meno\", e \"cromica\" significa \"colore\") Un normale globulo rosso avr\u00e0 un'area pi\u00f9 chiara al centro: la forma del disco \u00e8 biconcava. Nelle cellule ipocromiche, questa zona di chiarore centrale \u00e8 maggiorata. Questa diminuzione del colore rosso \u00e8 dovuta ad una riduzione sproporzionata dell'emoglobina (il pigmento che conferisce il colore rosso) dei globuli rossi in proporzione al volume totale della cellula. I globuli rossi saranno anche pi\u00f9 piccoli (microcitici), il che porta alla sostanziale sovrapposizione con la categoria dell'anemia microcitica. Le cause pi\u00f9 comuni di questo tipo di anemia sono la carenza di ferro e la talassemia.\nL\"anemia ipocromica\" era storicamente conosciuta come clorosi o malattia verde per la distinta sfumatura della pelle a volte presente nei pazienti, oltre a sintomi pi\u00f9 generali come la mancanza di energia, la mancanza di respiro, dispepsia, mal di testa, un appetito capriccioso o scarso e l'amenorrea.\nConoscenza nella storia.\nNel 1554, il medico tedesco Johannes Lange ha descritto la condizione come \"peculiare delle vergini\". Egli prescrisse che le ammalate dovrebbero \"vivere con uomini e copulare. Se concepiscono, allora guariranno\". Il nome \"clorosi\" \u00e8 stato coniato nel 1615 dal professore di medicina Jean Varandal di Montpellier dalla parola \"Clori\" (Greco: \u03c7\u03bb\u03c9\u03c1\u03b9\u03c2) che significa \"giallo-verdastro\", \"verde pallido\", \"scialbo\", \"pallido\" o \"fresco\" . Sia Lange che Varande rivendicavano Ippocrate come riferimento.\nOltre a \"malattia verde\", la condizione era conosciuta come \"morbo virgineus\" (\"malattia delle vergini\") o \"febris amatoria\" (\"febbre degli amanti\"). Il \"Dizionario della lingua volgare\" del 1811 di Francis Grose defin\u00ec la \"malattia verde\" come: \"La malattia delle fanciulle causata dal nubilato.\"\nNel 1681 il medico inglese Thomas Sydenham classific\u00f2 la clorosi come malattia isterica che colpisce non solo le adolescenti, ma anche \"le donne snelle e deboli che sembrano tisiche.\" Egli sosteneva il ferro come trattamento: \"Per il sangue consumato o debole d\u00e0 uno stimolo o impulso per cui gli spiriti animali che si trovavano prostrati e piegati sotto il loro stesso peso vengono risollevati ed eccitati\".\nDaniel Turner nel 1714 prefer\u00ec al termine clorosi \"Malattia pallida o bianca... poich\u00e9 nel suo stato peggiore il colorito \u00e8 raramente o mai un vero e proprio verde, anche se confinante con quel colore\". Continu\u00f2 a descriverla come \"una cattiva abitudine del corpo, derivante sia da ostruzioni, in particolare delle mestruazioni, o da una congestione degli umori grezzi nelle viscere, che vizia il fermenti delle interiora, soprattutto quelli derivati da intrugli, e introduce in esso un appetito depravato di cose assolutamente innaturali, come terra, sabbia, carta, gesso, legno, ceneri ecc\". Uno dei suoi casi di studio fu quello di una ragazza di 11 anni che era stata scoperta, da indagini fatte, a mangiare grandi quantit\u00e0 di carbone\nLa Clorosi \u00e8 brevemente menzionata nella \"Storia della mia vita\" di Casanova: \"Non lo so, ma abbiamo alcuni medici che dicono che la clorosi nelle ragazze \u00e8 il risultato di quel piacere, la masturbazione praticato in eccesso\".\nNel 1841, il medico e farmacista Boemo Albert Popper pubblic\u00f2 un trattamento per la Clorosi contenente \"Vitriolum martis\" (acido solforico e ferro) e \"Sal tartari\" (carbonato di potassio) in \"\u00d6sterreichische medizinische Wochenschrift\" che \u00e8 stato ripubblicato e raffinato negli anni successivi.\nNel 1845, lo scrittore francese Auguste Saint-Arroman diede una ricetta per un trattamento con cioccolato medicinale che includeva la limatura di ferro nel suo \"De L'action du caf\u00e9, du th\u00e9 et du chocolat sur la sant\u00e9, et de leur influence sur l'intelligence et le moral de l'homme\" e nel 1872 anche il medico francese Armand Trousseau sostenne il trattamento con il ferro, anche se ancora la clorosi veniva classificata come una \"malattia nervosa\".\nNel 1887 il medico Sir Andrew Clark del London Hospital ha proposto una causa fisiologica per la clorosi, legando il suo esordio alle accresciute esigenze del corpo delle adolescenti per la crescita e il menarca. Nel 1891, la commedia di Frank Wedekind \"Risveglio di primavera\" fa riferimento alla malattia. Nel 1895, il patologo Ralph Stockman dell'Universit\u00e0 di Edimburgo fece degli esperimenti che dimostrano che il ferro inorganico contribuisce alla sintesi dell'emoglobina rendendo chiaro che la clorosi potrebbe essere spiegata con una carenza di ferro causata dalla perdita di sangue mestruale e da una dieta inadeguata. Nonostante il lavoro di Stockman e l'efficacia del ferro nel trattamento dei sintomi della clorosi, il dibattito circa la sua insorgenza \u00e8 proseguito fino al 1930. Un personaggio in \"Morti di salute\" di T. Coraghessan Boyle soffre di clorosi e il narratore descrive la sua pelle verde e le labbra nere.\nNel 1936, Arthur J. Patek e Clark W. Heath del Harvard Medical School hanno concluso che la clorosi era identica all'anemia ipocromica.\nForme acquisite.\nL'anemia ipocromica pu\u00f2 essere causata da deficit di vitamina B6 per un apporto di ferro basso, diminuito assorbimento di ferro, o perdita di ferro eccessiva. Pu\u00f2 anche essere causata da infezioni, ad esempio da anchilostoma, o da altre malattie, droghe terapeutiche e avvelenamento da piombo. Una forma acquisita di anemia \u00e8 nota anche come sindrome di Faber. Pu\u00f2 anche verificarsi per un grave sanguinamento gastrico o intestinale causato da ulcere, o farmaci come l'aspirina o il sanguinamento da emorroidi.\nForme ereditarie.\nPu\u00f2 anche capitare in certe forme di disturbi dello sviluppo congeniti, come la Benjamin syndrome. \u00c8 anche causata da talassemia.\nEpidemiologia.\nTra le varie forme di anemia ipocromica, la pi\u00f9 comune e la pi\u00f9 facilmente trattabile \u00e8 l'anemia da carenza di ferro. Pi\u00f9 rare, nell'ordine, sono le talassemie, le anemie legate a malattie croniche (insufficienza renale, malattie del fegato, ipotiroidismo), le anemie sideroblastiche e la porfiria eritropoietica.\nSintomatologia.\nNei casi pi\u00f9 lievi, la persona colpita non presenta sintomi gravi, presenta al massimo una pelle pi\u00f9 pallida rispetto a prima , unita a difficolt\u00e0 respiratorie nei momenti in cui si effettuano eventuali sforzi. Tuttavia, con il passare del tempo, i disturbi possono aumentare. I sintomi sono soggettivi, pertanto, possono variare da persona a persona. In generale quelli pi\u00f9 comuni sono quelli di tipo digestivo. Essi sono: inappetenza, bruciori alla lingua, disturbi dell'alvo con tendenza alla stitichezza. Da aggiungere, tuttavia, anche la debolezza delle unghie, insieme alla facile perdita dei capelli. Ulteriori sintomi sono: palpitazioni, vertigini, ronzii alle orecchie e stanchezza generale. Sono presenti, inoltre, arrossamenti della lingua che si manifestano attraverso vesciche, piccoli tagli o grandi. In questo caso prendono il nome di ragadi.\nDiagnosi.\nLa diagnosi si basa sul riscontro, nell'emocromo, di un basso contenuto e una bassa concentrazione di emoglobina nel globulo rosso. Indispensabile, per l'eventuale terapia, \u00e8 il riconoscimento del tipo di anemia ipocromica con cui si ha a che fare.\nTerapia.\nIl trattamento delle anemie \u00e8 diverso a seconda del tipo di anemia.Tuttavia, in primis, bisogna stabilire quale sia la causa della carenza di ferro, stabilendo se sia sufficiente o meno l'apporto di sangue. Altro cardine terapeutico \u00e8 rappresentato dalla terapia con preparati a base di ferro.Nei casi pi\u00f9 lievi saranno la terapia potr\u00e0 essere somministrata per via orale, al contrario nei casi pi\u00f9 gravi si attuer\u00e0 una terapia per via intramuscolare o endovenosa. Tuttavia, alcune anemie ipocromiche, come le talassemie e alcuni tipi di anemia sideroblastica, sono congenite e pertanto non curabili."}
{"id": "1836335", "revid": "34392", "url": "https://it.wikipedia.org/wiki?curid=1836335", "title": "Emittente radio", "text": ""}
{"id": "1836339", "revid": "174925", "url": "https://it.wikipedia.org/wiki?curid=1836339", "title": "Carlos Alberto T\u00e9vez", "text": ""}
{"id": "1836345", "revid": "363629", "url": "https://it.wikipedia.org/wiki?curid=1836345", "title": "Anemia ipercromica", "text": ""}
{"id": "1836346", "revid": "36426", "url": "https://it.wikipedia.org/wiki?curid=1836346", "title": "Rosa Shocking", "text": ""}
{"id": "1836349", "revid": "767487", "url": "https://it.wikipedia.org/wiki?curid=1836349", "title": "Dead or Alive (film)", "text": " \u00e8 un film del 1999, diretto da Takashi Miike.\nFa parte di una trilogia anomala, in quanto i film sono legati tra di loro soltanto dagli interpreti principali, mentre le storie sono totalmente diverse. Gli altri film della trilogia sono ' e ', diretti nel 2000 e nel 2002 sempre da Takashi Miike.\nTrama.\nL'incipit del film mostra i due attori protagonisti accovacciati, che effettuano un conto da 1 a 4. Seguono una serie di sequenze montate rapidamente, come in un videoclip, che mostrano immagini violente di omicidi, sodomizzazioni e droga: una donna precipita da un balcone, un uomo anziano aspira una lunga striscia di cocaina e viene successivamente ucciso da una fucilata sparata dal tetto della sua macchina, un uomo mangia una serie di esagerati piatti di spaghetti e alla fine viene ucciso con un colpo di fucile allo stomaco, dal quale fuoriesce sangue misto a spaghetti, una coppia gay sta consumando un rapporto sessuale: quando il primo viene ucciso con una coltellata alla gola il secondo accoglie il suo sangue sul volto, come se fosse un'eiaculazione, alcune ragazze vengono picchiate in strada da un gruppo di poliziotti, senza che nessuno intervenga. Il tutto \u00e8 inframmezzato da una scatenata lap dance effettuata da una giovane ragazza.\nTutti questi omicidi sono stati attuati dalla gang capeggiata da Ryuchi, un cinese approdato in Giappone per conquistare il potere. La yakuza, per difendere i suoi territori, si allea con la triade cinese.\nSulle tracce della gang di Ryuchi c'\u00e8 anche il detective Jojima, che ha un pessimo rapporto con la moglie e ha una figlia malata che lo disprezza. Ryuchi invece non riesce ad avere figli e con i soldi ricavati dalle rapine permette gli studi negli Stati Uniti al fratello minore che, una volta venuto a conoscenza del ruolo di killer del fratello, non accetta pi\u00f9 i soldi.\nDato che il capo della polizia \u00e8 contrario ad un uso della violenza per fermare gli omicidi, Jojima \u00e8 costretto a chiedere aiuto ad alcuni malavitosi locali, per fermare la gang di Ryuchi. Jojima inizia cos\u00ec la caccia a Ryuchi, fino ad uno scontro finale che si risolve in modo apocalittico, con una vera e propria fine del mondo.\nProduzione.\nRegia.\n\"Dead or Alive\", nelle intenzioni dei produttori, doveva essere la versione giapponese di \"Heat - La sfida\", film statunitense diretto da Michael Mann nel 1995. Nelle mani di Takashi Miike per\u00f2 il film ha preso un'altra direzione, del tutto originale e provocatoria, come abitudine del regista.\nCi\u00f2 che rimane impresso del film \u00e8 infatti l'adrenalinico inizio e la fine. A proposito del finale, il regista ha dichiarato che il film doveva finire in modo convenzionale, con una sparatoria tra i due antagonisti in cui non si mostrava chi ne usciva vivo. Questo anche a causa della popolarit\u00e0 in patria dei protagonisti Takeuchi e Aikawa, qui al loro primo film insieme. Miike per\u00f2 rinunci\u00f2 a questo finale, e opt\u00f2 per un finale apocalittico, in cui \u00e8 tutto il mondo ad esplodere. Il finale concepito dal regista fu nascosto ai produttori e rivelato soltanto il giorno delle riprese.\nInterrogato sul perch\u00e9 il detective Jojima all'improvviso nel finale tiri fuori dal nulla un bazooka, Takashi Miike ha cos\u00ec risposto: \"\u00abPerch\u00e9 non dovrebbe avere un bazooka? Non \u00e8 nelle fantasie di molti uomini avere un bazooka?\u00bb\"."}
{"id": "1836353", "revid": "113958", "url": "https://it.wikipedia.org/wiki?curid=1836353", "title": "Pesce mandibola", "text": ""}
{"id": "1836354", "revid": "174925", "url": "https://it.wikipedia.org/wiki?curid=1836354", "title": "Esteban Mat\u00edas Cambiasso", "text": ""}
{"id": "1836360", "revid": "38120", "url": "https://it.wikipedia.org/wiki?curid=1836360", "title": "I trilli", "text": ""}
{"id": "1836361", "revid": "306856", "url": "https://it.wikipedia.org/wiki?curid=1836361", "title": "Supermarine Aviation Works", "text": "La Supermarine Aviation Works era un'azienda aeronautica britannica che divenne famosa per la produzione di numerosi idrovolanti e del noto caccia Spitfire.\nStoria.\nNoel Pemberton-Billing diede origine alla Pemberton-Billing, Ltd. nel 1913 con l'intento di produrre idrovolanti. Vennero disegnati anche un paio di prototipi di quadriplani che sarebbero dovuti servire per abbattere gli Zeppelin tedeschi, il Supermarine P.B.29 e il Supermarine Nighthawk. Gli aerei erano dotati di mitragliatrici Davis e il Nighthawk possedeva anche un motore separato per l'alimentazione di un faro di ricerca. Dopo l'elezione al parlamento nel 1916 Pemberton-Billing vendette la societ\u00e0 a un suo collaboratore, Hubert Scott-Paine, che la rinomin\u00f2 Supermarine Aviation Works, Ltd.. La societ\u00e0 divenne famosa per i successi nella Coppa Schneider nel 1927, 1929 e 1931.\nNel 1928 la Vickers-Armstrongs acquis\u00ec la Supermarine col nome di Supermarine Aviation Works (Vickers), Ltd. in seguito la Vickers divenne Vickers-Armstrongs (aviation), Ltd., ma la Supermarine oper\u00f2 sempre in autonomia e con il proprio marchio.\nIl primo caccia basato a terra della Supermarine fu l'efficace e famoso Spitfire. Lo Spitfire e il pi\u00f9 vecchio Hawker Hurricane erano i due caccia in servizio alla RAF che nell'estate 1940 affrontarono con successo i bombardieri e i loro caccia di scorta della Luftwaffe. Nonostante gli Hurricane fossero di pi\u00f9 e quindi ebbero un impatto superiore sulla Battaglia d'Inghilterra degli Spitfire, quest'ultimo divenne il simbolo stesso della vittoria inglese sull'aviazione tedesca.\nAltri famosi aerei della Supermarine furono il Seafire, versione navalizzata dello Spitfire, lo Spiteful e il Seafang, rispettivamente successori dello Spitfire e del Seafire, e il Walrus.\nLe industrie pi\u00f9 importanti della Supermarine si trovavano a Woolston presso Southampton e per ci\u00f2 la cittadina fu ampiamente bombardata.\nL'ultimo aereo marchiato Supermarine fu il Supermarine Scimitar. Dopo di ci\u00f2 la Vickers-Armstrongs (Aircraft) venne acquisita dalla British Aircraft Corporation (BAC) e i vecchi nominativi delle fabbriche furono cancellati. A Chirchester, tuttavia la Northshore Marine costruisce ancora motoscafi sotto il nome di Supermarine.\nProduzione.\nProgetti incompiuti:"}
{"id": "1836364", "revid": "6340", "url": "https://it.wikipedia.org/wiki?curid=1836364", "title": "Saga di Skj\u00f6ldung", "text": ""}
{"id": "1836366", "revid": "298055", "url": "https://it.wikipedia.org/wiki?curid=1836366", "title": "Stirpe dei Leah", "text": ""}
{"id": "1836367", "revid": "27723", "url": "https://it.wikipedia.org/wiki?curid=1836367", "title": "Stazione dell'Aquila", "text": "La stazione de L'Aquila \u00e8 la principale stazione ferroviaria de L'Aquila. \u00c8 posta sulla linea ferroviaria Terni-Sulmona ed \u00e8 gestita da Rete Ferroviaria Italiana che la classifica come Silver.\nStoria.\nLa stazione dell'Aquila venne costruita dalla Societ\u00e0 Italiana per le strade ferrate meridionali e inaugurata il 10 maggio 1875 in seguito all'apertura all'esercizio ferroviario dell'allora strategica ferrovia di collegamento con Castellammare Adriatico (oggi Pescara), importante nodo della Ferrovia Adriatica.\nFino al 28 ottobre 1883, data di entrata in funzione del proseguimento per Rieti e Terni, svolse le funzioni di capolinea terminale, divenendo poi stazione passante. Inoltre, fino al 1940 era denominata \"Aquila degli Abruzzi\".\nLa stazione era situata all'esterno della cinta muraria, in corrispondenza di una porta di nuova realizzazione denominata Porta della Stazione. Nei primi anni dopo l'apertura si svolse un servizio di trasporto con la citt\u00e0 mediante omnibus; nel 1909, grazie anche all'interesse del senatore Gennaro Manna, venne realizzata una rete filoviaria sperimentale \u2014 tra le prime nell'Italia meridionale \u2014 che consentiva un collegamento diretto con la citt\u00e0 ed era gestito dalla societ\u00e0 locale Chiodi &amp; Capranica. La filovia venne poi dismessa nel 1924 e sostituita da autolinee.\nFra il 1922 e il 1935 fu affiancata dalla stazione SIA, capolinea dell'effimera linea per Capitignano, che avrebbe dovuto collegare L'Aquila con Teramo; il progetto tuttavia non fu mai realizzato e anche questa tratta venne dismessa poco dopo. Era anche in progetto di collegare Roma con la Roma-Pescara la cui stazione di partenza doveva essere a Carsoli, ma anche questo progetto non fu mai realizzato.\nLa seconda guerra mondiale port\u00f2 alla devastazione degli impianti ferroviari: l'8 dicembre 1943 gli aerei alleati bombardarono la stazione e la vicina officina carte-valori della Banca d'Italia mietendo centinaia di vittime civili e militari. Il fabbricato viaggiatori fu ricostruito nel 1951 su progetto dell'architetto Roberto Narducci.\nLa stazione ha visto decrescere la sua importanza in seguito all'aumento del traffico su strada, soprattutto dopo l'entrata in funzione dell'autostrada Roma-L'Aquila, culminando con la soppressione nel 1987 del direttissimo \"Freccia del Gran Sasso\", il collegamento diretto con Roma.\nTra il 1986 e il 1988 la circolazione dei treni nella stazione fu temporaneamente interrotta per permettere l'esecuzione di un esteso intervento di sminamento, teso alla completa bonifica del piazzale dagli ordigni bellici risalenti alla seconda guerra mondiale (che pi\u00f9 volte erano emersi durante semplici lavori di manutenzione), che port\u00f2 all'estrazione di circa duecento bombe.\nLa stazione ha subito lievi danneggiamenti dal terremoto che ha colpito duramente L'Aquila nel 2009, rientrando per\u00f2 in funzione qualche giorno dopo l'evento sismico. Nel 2010 sono stati effettuati degli interventi di riqualificazione.\nNel 2016, nel contesto dell'imminente attivazione di un servizio ferroviario urbano, sono stati effettuati nuovi interventi alla stazione, con la realizzazione di un sottopasso di collegamento tra i binari, la costruzione di pensiline su tutti i marciapiedi e il loro adeguamento all'altezza di 55\u00a0cm, la definitiva dismissione dello scalo merci, l'eliminazione di uno dei cinque binari e la dismissione di locali tecnici da destinare ad attivit\u00e0 commerciali.\nStrutture e impianti.\nLa stazione dell'Aquila \u00e8 stata sede del Dirigente Centrale Operativo dell'intera linea da quando fu adottato il Controllo Centralizzato del Traffico (alla fine degli anni Ottanta) fino al settembre 2017, quando \u00e8 stato spostato a Pescara. Nell'ambito della stazione \u00e8 presente una rimessa locomotive.\nLa struttura \u00e8 ubicata appena fuori le mura dell'Aquila, a sud-ovest del centro storico del capoluogo abruzzese e non molto distante dal rione di Borgo Rivera e da siti d'interesse turistico come la fontana delle 99 cannelle. Nelle sue vicinanze \u00e8 inoltre presente una importante zona commerciale e industriale.\nMovimento.\nFino al 2008 alla stazione fermavano tutti i treni in transito da Terni a Sulmona o viceversa. Con il riassetto della linea avvenuto nel 2008 il tratto Terni-L'Aquila \u00e8 stato separato da quello L'Aquila-Sulmona e subappaltato da Trenitalia a Ferrovia Centrale Umbra (oggi Umbria Mobilit\u00e0), e la stazione \u00e8 divenuta il capolinea dei treni regionali provenienti da (o diretti a) Sulmona e Terni.\nServizi.\nLa stazione dispone di:"}
{"id": "1836370", "revid": "729019", "url": "https://it.wikipedia.org/wiki?curid=1836370", "title": "Gustavo Camerini", "text": "Biografia.\nNacque ad Alessandria d'Egitto il 1\u00ba settembre 1907, figlio di un banchiere. Dopo il servizio militare effettuato in Italia nel 1929, prosegu\u00ec gli studi universitari in giurisprudenza laureandosi. Di religione ebraica, nel 1938 emigr\u00f2 in Francia per sfuggire alle leggi razziali e nel settembre 1939, a Parigi, con lo scoppio della seconda guerra mondiale, si arruol\u00f2 nella Legione straniera.\nIl 1\u00ba marzo del 1940 fu promosso sottotenente e distaccato alla 13\u00aa Demi Brigade della legione straniera (13\u00aa DBLE) con la quale combatt\u00e9, a partire dal 4 maggio, durante la campagna di Norvegia. All'atto dell'evacuazione del corpo di spedizione alleato (Operazione Alphabet) rientr\u00f2 in Francia, sbarcando a Brest il 10 giugno. Poco prima della firma dell'armistizio rispose al proclama lanciato dal generale Charles de Gaulle e il 18 giugno si trasfer\u00ec in Gran Bretagna entrando a far parte delle Forze francesi libere, la Francia libera, con lo pseudonimo di Clarence.\nNel settembre 1940 partecip\u00f2 alla spedizione a Dakar, venendo promosso tenente il 25 febbraio 1941. Prese poi parte alla fase finale delle operazioni in Africa Orientale Italiana distinguendosi in Eritrea, dove rimase ferito durante l'occupazione di Massaua l'8 aprile 1941. Partecip\u00f2 poi alle operazioni militari per l'occupazione della Siria e del Libano (Operazione Exporter), e a partire dal mese di giugno a quelle in Africa settentrionale. Si distinse nella battaglia di Bir Hakeim (maggio-giugno 1942), nella battaglia di El Alamein e nella campagna di Tunisia.\nDurante la campagna d'Italia fu ferito l'8 maggio 1944 a Pontecorvo e a Radicofani. Promosso capitano per merito di guerra, fu distaccato presso l'ambasciata francese a Roma, ma il 12 ottobre 1945, a Parigi, fu congedato. Ritornato in Italia riprese l'attivit\u00e0 di avvocato di diritto internazionale presso la Corte d'appello di Milano e poi presso la Suprema Corte di cassazione di Roma. Fu anche membro del consiglio del Consolato di Francia di Milano. \nFu tra le 1.038 personalit\u00e0 insignite della prestigiosa onorificenza dell'Ordine della Liberazione, istituita nel 1940 a Brazzaville da Charles De Gaulle. Inoltre \u00e8 stato decorato di Commendatore della Legion d'onore, Compagno della Liberazione, Croce di guerra 1939-1945 (Francia), Medaglia coloniale, Medaglia dei feriti, Medaglia del levante, Ordine di Sant'Olaf (Norvegia) e Croce di guerra (Norvegia). Si spense a Varese il 26 settembre 2001."}
{"id": "1836377", "revid": "273860", "url": "https://it.wikipedia.org/wiki?curid=1836377", "title": "Polimnestore", "text": ""}
{"id": "1836380", "revid": "122027524", "url": "https://it.wikipedia.org/wiki?curid=1836380", "title": "Fu\u00dfball-Club Bayern M\u00fcnchen 2007-2008", "text": "Questa voce raccoglie le informazioni riguardanti il Fu\u00dfball-Club Bayern M\u00fcnchen nelle competizioni ufficiali della stagione 2007-2008.\nStagione.\nIn estate il club si aggiudica giocatori come Luca Toni, Franck Rib\u00e9ry e Miroslav Klose, e vince subito la DFL-Ligapokal. Intanto la squadra avanza sia in campionato, dove \u00e8 quasi sempre al comando, che nella Coppa UEFA, dove vince il girone e si qualifica per la fase ad eliminazione diretta. Intanto, l'11 gennaio 2008 si apprende dal sito web della societ\u00e0 che il tecnico per la stagione 2008-2009 sar\u00e0 J\u00fcrgen Klinsmann. Ad ogni modo Ottmar Hitzfeld finisce il suo lavoro, e guida i \"Rossi\" a conquistare un nuovo \"double\": battendo in finale il ai tempi supplementari viene infatti vinta la quattordicesima Coppa di Germania, mentre il ventunesimo titolo tedesco viene vinto matematicamente alla trentaduesima giornata, dopo il pareggio ottenuto contro il . In campo internazionale, invece, la squadra arriva in semifinale, dove viene eliminata dai futuri vincitori dello : l'andata si gioca all'Allianz Arena e termina sull'1-1, mentre nel ritorno, che si gioca a San Pietroburgo, i padroni di casa si impongono per 4-0; questa \u00e8 per i bavaresi una delle peggiori sconfitte esterna nelle coppe europee. Grande protagonista della competizione \u00e8 Luca Toni, che con i suoi dieci gol diventa capocannoniere, oltre che il miglior marcatore stagionale dei tedeschi; a fine stagione si registra anche l'addio di Oliver Kahn.\nOrganigramma societario.\nArea direttiva\nArea tecnica\nRosa.\n (vice-capitano)\n (vice-capitano)\nOrganigramma.\nArea tecnica"}
{"id": "1836381", "revid": "295403", "url": "https://it.wikipedia.org/wiki?curid=1836381", "title": "Yakima Reds", "text": "I Yakima Reds sono una societ\u00e0 calcistica statunitense fondata nel 1995. Il club milita nella Premier Development League (PDL) e gioca le partite in casa di campionato al Marquette Stadium di Yakima (Washington).\nStoria.\nI Yakima Reds si iscrivono alla USISL Pro League nel 1995, chiudendo per\u00f2 il campionato con appena quattro vittorie. Nel 1996 i risultati sul campo migliorano e i Reds si classificano terzi nella loro Divisione. \u00c8 per\u00f2 nel 1997 che la squadra di Yakima accede per la prima volta ai play-off: i Reds raggiungono la finale di Conference, in cui vengono sconfitti per 2-0 dallo Spokane Shadow.\nQuella del 1998 \u00e8 una delle migliori stagioni nella storia di Yakima: ancora una volta accedono ai playoff, in cui riescono ad arrivare fino alla finale regionale, nella quale vengono sconfitti per 4-2 dal San Gabriel Valley Highlanders. Il 1999, invece, \u00e8 una pessima annata per i Reds, che chiudono la regular season al quinto posto.\nNel 2000 i Yakima vincono per la prima volta la loro Divisione, con un vantaggio di sei punti sulla seconda classificata. Anche nei playoff le cose vanno bene: battono 2-0 lo Spokane e 1-0 il Colorado Comets, aggiudicandosi cos\u00ec il titolo di Conference. Nelle finali nazionali, i Reds vengono per\u00f2 travolti per 5-0 dal Mid Michigan Bucks.\nIl 2001 \u00e8 un anno pieno di delusioni, infatti i Yakima arrivano quinti in campionato. Questo risultato negativo \u00e8 solo l'inizio di una serie di performance negative: nel 2002 i Reds chiudono la stagione regolare all'ultimo posto e mancano i playoff anche nel 2003 e nel 2004.\nAnche il 2005 non \u00e8 un anno particolarmente brillante per Yakima, anche se la squadra riesce comunque a concludere la stagione al terzo posto (non sufficiente per giocare i playoff). Stesso discorso si pu\u00f2 fare per il 2006, mentre nel 2007 si assiste a un vero e proprio tracollo della squadra: i Reds vincono tre partite appena in tutta la stagione, segnando solo 21 goal.\nOrganico.\nRosa 2008.\n \n \n \n \n \n \n \n \n "}
{"id": "1836388", "revid": "278954", "url": "https://it.wikipedia.org/wiki?curid=1836388", "title": "Fiumi argentini", "text": ""}
{"id": "1836390", "revid": "661526", "url": "https://it.wikipedia.org/wiki?curid=1836390", "title": "Centro italiano dell'Ann\u00e9e philologique", "text": ""}
{"id": "1836392", "revid": "486946", "url": "https://it.wikipedia.org/wiki?curid=1836392", "title": "Link satellitare", "text": ""}
{"id": "1836397", "revid": "767487", "url": "https://it.wikipedia.org/wiki?curid=1836397", "title": "Leon Barnett", "text": ""}
{"id": "1836400", "revid": "216538", "url": "https://it.wikipedia.org/wiki?curid=1836400", "title": "Lon Chaney jr", "text": ""}
{"id": "1836404", "revid": "120833728", "url": "https://it.wikipedia.org/wiki?curid=1836404", "title": "Principio di sovrapposizione", "text": "In matematica e in fisica, il principio di sovrapposizione stabilisce che per un sistema dinamico lineare l'effetto di una somma di perturbazioni in ingresso \u00e8 uguale alla somma degli effetti prodotti da ogni singola perturbazione.\nIn altri termini, la risposta del sistema lineare formula_1 ad una combinazione lineare formula_2 di un certo numero di sollecitazioni linearmente indipendenti formula_3, con formula_4, pu\u00f2 ottenersi sommando le singole risposte formula_5 che ciascuna di esse produrrebbe se agisse da sola (quando cio\u00e8 le altre sono nulle):\nIl principio di sovrapposizione esprime la possibilit\u00e0 di scomporre un problema lineare. Se si \u00e8 in grado di scrivere i dati di ingresso in pi\u00f9 componenti linearmente indipendenti (ad esempio, in un moto a due dimensioni si possono considerare la componente verticale e la componente orizzontale) allora \u00e8 possibile risolvere il problema analizzando separatamente ciascuna delle componenti: si calcola ogni singola risposta e poi si sommano le singole risposte secondo la stessa proporzione (ovvero con gli stessi coefficienti formula_7) in cui erano sommati i dati in ingresso.\nSistemi stazionari (LTI).\nDato un sistema lineare stazionario:\ncon formula_10, formula_11, formula_12 e formula_13 matrici non dipendenti dal tempo, sia formula_14 la risposta del sistema all'ingresso formula_15 quando il sistema \u00e8 nello stato iniziale formula_16.\nDato lo stato iniziale formula_17, con formula_4, il principio di sovrapposizione implica che ad un ingresso formula_19 corrisponde l'uscita:\nGrazie a questo fatto l'uscita pu\u00f2 essere espressa come la somma:\ndella risposta libera formula_22 e della risposta forzata formula_23. Utilizzando la trasformata di Laplace formula_24 si pu\u00f2 anche scrivere, nello specifico:\ndove formula_26 \u00e8 la trasformata di formula_27 e le matrici formula_28 e formula_29 sono date da:\nIl termine formula_31 \u00e8 lineare rispetto a formula_32 e rappresenta la risposta del sistema quando l'ingresso \u00e8 nullo: lo stato del sistema dipende quindi linearmente dallo stato iniziale formula_32. Il termine formula_34 \u00e8 la risposta del sistema quando lo stato iniziale \u00e8 nullo, ed \u00e8 pertanto una funzione lineare solo dell'ingresso formula_27.\nSi ha infatti:\nApplicazioni.\nIl principio si applica ogni qualvolta sia coinvolta una trasformazione lineare, come possono essere i sistemi di equazioni lineari e le equazioni differenziali lineari, sia ordinarie che alle derivate parziali. In presenza di un sistema:\ndove formula_10 \u00e8 una matrice e formula_40 un vettore, il principio afferma che se formula_41 e formula_42 sono soluzioni dei sistemi con termini noti formula_40 e formula_44, allora formula_45 risolve il sistema:\nFisica.\nI fenomeni naturali che rispettano il principio di sovrapposizione sono diversi; ad esempio le equazioni di Maxwell stabiliscono un legame lineare tra carica e campi magnetici, e quindi si pu\u00f2 applicare il principio quando si deve descrivere l'interazione di pi\u00f9 cariche.\nIngegneria.\nIn teoria dei segnali, la sovrapposizione lineare \u00e8 alla base dell'analisi di Fourier per la scomposizione e lo studio dei segnali elettrici.\nNell'ingegneria meccanica e ingegneria civile, l'uso della sovrapposizione degli effetti \u00e8 utile nell'identificare la distribuzione dei carichi lungo una struttura, per evitare cedimenti.\nEsempio.\nNella risoluzione dell'equazione del calore formula_47 il metodo di separazione delle variabili fa uso del concetto di autovalore e autofunzione di un operatore differenziale ellittico e della sua decomposizione spettrale. Imponendo che la soluzione sia della forma formula_48 (con formula_49 e formula_50 tra loro indipendenti) si giunge alla risoluzione del sistema:\nche ha come soluzioni formula_52 e formula_53, dove formula_54 \u00e8 un'autofunzione del laplaciano. Siccome \u00e8 noto che, sotto certe ipotesi sui dati, l'insieme delle autofunzioni costituisce una base dello spazio funzionale ambiente, si ricostruisce infine la soluzione dell'equazione di partenza come:"}
{"id": "1836405", "revid": "22475", "url": "https://it.wikipedia.org/wiki?curid=1836405", "title": "Il malinteso", "text": "Il malinteso (in francese: \"Le Malentendu\") \u00e8 un'opera teatrale scritta da Albert Camus, nel 1943, nella Parigi occupata dai tedeschi.\nIl testo rappresenta l'esordio teatrale dello scrittore francese.\nTrama.\nUn uomo che vive oltreoceano da molti anni torna a casa e trova sua sorella e sua madre, vedova, che si guadagnano da vivere affittando camere a degli uomini che poi uccidono. N\u00e9 la sorella n\u00e9 la madre lo riconoscono, cos\u00ec egli affitta una camera da loro senza rivelare la propria identit\u00e0. \nRappresentazioni.\nLo spettacolo venne rappresentato per la prima volta a Parigi, al \"Th\u00e9\u00e2tre des Mathurins\", nel giugno del 1944. La regia era affidata a Marcel Herraud mentre il personaggio di Marta (Marthe) era interpretato da Maria Casar\u00e9s.\nIl testo venne pubblicato successivamente da Gallimard e, nel 1947, tradotto in lingua italiana da Vito Pandolfi, che diresse la prima italiana nel 1949 al Teatro La Soffitta di Bologna con Carla Bizzarri e Maria Teresa Albani, scene e costumi di Toti Scialoja.\nSulle scene di tutta Europa il dramma \u00e8 stato poi scarsamente ripreso."}
{"id": "1836406", "revid": "1543377", "url": "https://it.wikipedia.org/wiki?curid=1836406", "title": "Francesco Zola", "text": "Biografia.\nFrancesco (Fran\u00e7ois) Zola, padre del celebre romanziere \u00c9mile Zola, frequent\u00f2 l'accademia militare a Pavia, Parigi e Modame dal 1810 al 1812, dalla quale usc\u00ec con il grado di sottotenente dell'artiglieria a cavallo dell'esercito imperiale francese del principe Eugenio di Beauharnais.\nAlla caduta di Napoleone Bonaparte, serv\u00ec, dal 1815 al 1821, in un reggimento dell'esercito austriaco. Tra il 1817 e il 1818 frequent\u00f2 l'Universit\u00e0 degli Studi di Padova ove si laure\u00f2 in Ingegneria. Francesco Zola \"\u00e8 un tipo avventuriero alla Stendhal, appassionato sino alla follia del proprio lavoro\". \nDi idee politiche liberali, carbonaro e massone, lasciata la carriera militare, nel 1830 si rec\u00f2 in Austria dove, come ingegnere capo, progett\u00f2 la costruzione della ferrovia Linz-Budweis, che \u00e8 considerata la prima linea ferroviaria del continente europeo, esclusa l'Inghilterra.\nLavor\u00f2 nei Paesi Bassi, Inghilterra e, infine, in Francia, dove tra il luglio del 1831 e il 1833 prest\u00f2 servizio nella neonata Legione straniera partecipando alla conquista dell'Algeria. \nArruolato come sottotenente ad Algeri, partecip\u00f2 il 27 aprile 1832, con il 3\u00ba battaglione, al massacro degli insorti algerini di El-Ouffia, un'azione ordinata dal comandante in capo francese Anne Jean Marie Ren\u00e9 Savary, duca di Rovigo, alla quale segu\u00ec una serie di condanne a morte dei ribelli catturati e per i quali Francesco Zola sollecit\u00f2 inutilmente la grazia. Zola, durante il servizio, si innamor\u00f2 di una donna maritata e per lei commise un furto in un negozio di abbigliamento. Scoperto, le autorit\u00e0 militari, per ordine di Anne Jean Marie Ren\u00e9 Savary, obbligarono il capitano Zola alle dimissioni dalla Legione, era il 15 gennaio 1833.\nCongedato, si stabil\u00ec a Marsiglia e poi a Parigi. Nel 1843 progett\u00f2 la costruzione del canale di Aix-en-Provence. Mor\u00ec il 27 marzo del 1847 lasciando la famiglia in ristrettezze economiche."}
{"id": "1836410", "revid": "486946", "url": "https://it.wikipedia.org/wiki?curid=1836410", "title": "Lawrence Talbot", "text": ""}
{"id": "1836411", "revid": "767487", "url": "https://it.wikipedia.org/wiki?curid=1836411", "title": "Tutto pu\u00f2 accadere (film 1991)", "text": "Tutto pu\u00f2 accadere \"(Career Opportunities)\" \u00e8 un film del 1991, diretto dal regista Bryan Gordon.\nTrama.\nJim \u00e8 lo scemotto del paese: infatti viene deriso dai coetanei e chiamato \"il cazzaro\" perch\u00e9 inventa a raffica storie assurde cui nessuno d\u00e0 credito. Sogna una vita meravigliosa ma sa di non avere i numeri per avere successo. Imbranato e fannullone, dopo l'ennesimo licenziamento, suo padre riesce a farlo assumere come addetto alle pulizie presso un magazzino commerciale.\nUna sera il custode sbadatamente lo lascia chiuso all'interno. E questa sar\u00e0 la notte che gli cambier\u00e0 la vita. Jim scopre che anche un'altra persona \u00e8 rimasta all'interno del discount: Josie, una ragazza bellissima, ricca, viziata e svampita che si \u00e8 addormentata in un camerino di prova dopo l'ennesimo pomeriggio passato a rubacchiare per combattere la noia. I due, superato l'iniziale imbarazzo e la reciproca diffidenza, passano alcune ore spensierate a correre, giocare, scherzare e persino pattinare tra i corridoi dell'immensa struttura. Nasce cos\u00ec tra loro una certa intesa destinata a sfociare prima in complicit\u00e0 e poi in sentimento. Nel cuore della notte, per\u00f2, due trucidi e improbabili ladruncoli riescono ad intrufolarsi nel discount con l'intenzione di fare man bassa di merce costosa. Per Josie (col suo fascino travolgente) e per Jim (con le sue trovate strampalate ma geniali) sar\u00e0 un gioco da ragazzi prendere in giro i due ingenui ladri e farli ritrovare legati l'indomani mattina dallo sceriffo della cittadina.\nI due giovani, ormai innamorati l'uno dell'altra, malgrado le abissali differenze di ceto sociale e di livello culturale, scappano insieme dalla citt\u00e0 a bordo di un'auto lussuosa. Li attende una vita comoda e spensierata, tutta da bere, comodamente seduti a bordo piscina, intenti a prendere il sole, contemplando le colline di Hollywood. Finalmente lo sfigato e deriso Jim ottiene la sua giusta rivalsa nei confronti della vita: da \"nullit\u00e0\" qualunque di provincia, a ragazzo \"in carriera\" grazie alla fidanzata ricca e irresistibile.\nAccoglienza.\nIncassi.\nIl film \u00e8 stato una delusione al botteghino, guadagnando 11.336.986 $ nel mercato nordamericano.\nCritica.\nSull'aggregatore di recensioni Rotten Tomatoes ha un indice di gradimento del 38%, con un voto medio di 4.8 su 10, basato su 16 recensioni. Sul sito Metacritic ha un punteggio di 41 su 100, basato su 14 recensioni."}
{"id": "1836413", "revid": "599013", "url": "https://it.wikipedia.org/wiki?curid=1836413", "title": "Michal Dan\u011bk", "text": "Carriera.\nNel 2002 entra nella rosa del Football Club Ban\u00edk Ostrava. In questa squadra vince un campionato ceco nel 2004, senza mai scendere in campo in tre stagioni consecutive. Il 2005 lo passa met\u00e0 stagione in prestito all'SK Kladno \u00e8 l'altra met\u00e0 sempre in prestito al FK Chmel Bl\u0161any dove in entrambi i casi trova un ruolo da titolare. Nel 2006 il Viktoria Plzen lo acquista dal Football Club Ban\u00edk Ostrava.\nNel 2008 va in prestito in Inghilterra al West Bromwich Albion Football Club, dove non trova spazio e ritorna in patria nella squadra della sua citt\u00e0. Rimane al Viktoria Pizen fino al 2010 giocando molti incontri.\nNel 2010 ritorna al Banik Ostrava dove, a differenza delle stagioni passate, gioca da titolare."}
{"id": "1836422", "revid": "486946", "url": "https://it.wikipedia.org/wiki?curid=1836422", "title": "Campionato di calcio di Turks e Caicos", "text": ""}
{"id": "1836426", "revid": "736476", "url": "https://it.wikipedia.org/wiki?curid=1836426", "title": "Isa Jank", "text": "Biografia.\nDal 1970 al 1980 lavora come modella, ma nel 1983 decide di trasferirsi negli Stati Uniti. Qui studia recitazione, prima a New York e poi a Los Angeles, e appare in diverse produzioni tv, tra le quali \"Cin cin\", \"Airwolf\" e \"Real Men - Noi uomini duri\", al fianco di James Belushi. Raggiunge la notoriet\u00e0 in Germania grazie alla soap \"Verbotene Liebe\", su Das Erste, nel ruolo della perfida contessa Clarissa von Anstetten. Nel 2001, dopo sei anni, lascia la serie, in seguito alla scomparsa del suo personaggio in un incidente aereo. Tuttavia, dal 2011, ritorna sul set come personaggio regolare, al fianco di Hubertus Grimm. Dal 2005 al 2008 \u00e8 nella soap \"La strada per la felicit\u00e0\", su ZDF, nei panni della malvagia Annabelle Gravenberg."}
{"id": "1836427", "revid": "838137", "url": "https://it.wikipedia.org/wiki?curid=1836427", "title": "Marie Braun", "text": "Specializzata nel dorso e nello stile libero ha vinto la medaglia d'oro nei 100\u00a0m dorso e l'argento nei 400\u00a0m sl alle olimpiadi di Amsterdam 1928.\nNel 1980 \u00e8 diventata una dei Membri dell'International Swimming Hall of Fame.\n\u00c8 stata primatista mondiale dei 100\u00a0m e 200\u00a0m dorso."}
{"id": "1836431", "revid": "124817349", "url": "https://it.wikipedia.org/wiki?curid=1836431", "title": "Ospedale Felice Lotti", "text": "L'ospedale Felice Lotti \u00e8 l'ospedale di Pontedera, in provincia di Pisa.\nOspita circa 300 posti letto, \u00e8 situato in via Roma (entrata principale) e in via Della Bianca (entrata pronto soccorso) a Pontedera, principale centro della Valdera.\nStoria.\n\u00c8 intitolato a Felice Lotti che nel 1862 lasci\u00f2 nel testamento al Comune di Pontedera il terreno e i soldi per erigere un ospedale. \u00c8 stato inaugurato l'11 giugno 1876 su progetto dell'architetto Luigi Bellincioni.\nNel 2005 fu il primo ospedale in Italia dove fu usata la pillola abortiva RU486.\nNel 2010 \u00e8 stato restaurato e ingrandito per ottimizzare degli spazi di attesa e i reparti.\nStrutture.\nHa un trauma center di terzo livello."}
{"id": "1836432", "revid": "53194", "url": "https://it.wikipedia.org/wiki?curid=1836432", "title": "The Hollow \u2013 La notte di Ognissanti", "text": ""}
{"id": "1836435", "revid": "486946", "url": "https://it.wikipedia.org/wiki?curid=1836435", "title": "MFL League", "text": ""}
{"id": "1836437", "revid": "107516441", "url": "https://it.wikipedia.org/wiki?curid=1836437", "title": "KPMG United FC", "text": "Il KPMG United FC \u00e8 una societ\u00e0 calcistica delle isole Turks e Caicos. Milita nella MFL League, il campionato di massima serie delle isole, che il club ha vinto due volte, nel 2004 e nel 2005."}
{"id": "1836438", "revid": "729019", "url": "https://it.wikipedia.org/wiki?curid=1836438", "title": "Reggimento guardie", "text": "Il Reggimento guardie nacque nel 1659 per ordine del duca di Savoia Carlo Emanuele II, che istitu\u00ec il primo reggimento stabile tra tutti i pari stati europei. \nIl Reggimento era stato costituito per la difesa personale del duca. Esso era appunto la guardia personale del duca in battaglia, da non confondere con gli \"archibugeri guardie della Porta\" e le \"guardie del corpo\" che erano le guardie di palazzo.\nPer quanto riguarda l'utilizzo bellico, il Reggimento ha partecipato assiduamente a tutte le guerre e a numerose battaglie (le pi\u00f9 famose sono assedio di Torino del 1706 e battaglia dell'Assietta).\n\u00c8 risaputo che i Reggimenti guardie erano i pi\u00f9 esperti e preparati; ci\u00f2 comportava non solo un impatto sul nemico rilevante ma, a volte, poteva anche significare l'ultima risorsa di difesa. Infatti il reggimento guardie (in generale, non solo in Piemonte) era anche l'ultimo appiglio di un comandante e non molte volte partecipava alla guerra.\nTuttavia il reggimento non fu sempre all'altezza della sua fama come dimostra il suo sbandamento immediatamente dopo aver contattato il nemico durante il disastroso contrattacco condotto insieme al Reggimento Saluzzo (anch'esso sbandato) alla battaglia di Pietralunga. \nDal 1685 il reggimento riceve 6 granatieri per compagnia, i quali successivamente vengono riuniti in una compagnia separata, tuttavia non va confusa col reggimento stesso che solamente con la Restaurazione divenne di soli granatieri e fu rinominato Granatieri guardie.\nA questo reggimento risalgono le origini dei granatieri italiani.\nStoria.\nIl Reggimento delle guardie reali venne creato nel 1659 dal duca Carlo Emanuele II di Savoia che proseguendo e affermando le riforme militari iniziate da Emanuele Filiberto, volle la costituzione di un esercito permanente di pace, come nucleo dell'esercito di guerra.\nNel 1664 il reggimento guardie fu dichiarato il primo e il pi\u00f9 anziano della fanteria d'ordinanza ed ebbe speciali privilegi, che conserv\u00f2 sino al 1852, tra cui quello di montare la guardia al palazzo del principe.\nDurante le campagne del 1796 del Piemonte contro la Repubblica Francese, furono formati battaglioni granatieri, riunendo le compagnie dei vecchi reggimenti, e vari reggimenti (cinque nel 1796), riunendo i battaglioni a due a due. All'atto della ricostituzione delle forze militari piemontesi, che tra il 1798 e il 1814 erano state variamente sciolte e incorporate in quelle francesi, il re Vittorio Emanuele I ricostitu\u00ec, tra l'estate 1813 e l'inizio del 1815, il Reggimento delle \"Guardie\", assumendone il comando.\nDopo la campagna del 1815 contro la Francia il reggimento divenne \"Brigata Guardie\", in quanto destinato a formare una brigata di due reggimenti nell'eventualit\u00e0 di guerra. Nel gennaio 1816 la brigata guardie assorb\u00ec tutti i granatieri dell'esercito sardo; il sovrano estese a tutti i suoi componenti il titolo onorifico di \"granatieri\" e la brigata assunse la denominazione di \"brigata Granatieri Guardie\". Nel gennaio 1831, a seguito del riordino dell'Arma di fanteria definito poi dall'ordinamento del 25 ottobre 1831, le brigate di fanteria furono costituite permanentemente su due reggimenti, la brigata \"Granatieri Guardie\" non venne sdoppiata e all'unico reggimento di cui era costituita denominato \"Reggimento granatieri\", venne aggregato il reggimento \"Cacciatori Guardie\"; i due reggimenti costituirono la Brigata \"Guardie\". Il reggimento \"Cacciatori Guardie\" era stato costituito il 13 luglio 1744 dal patrizio sardo don Bernardino Antonio Genovese, duca di San Pietro, e incorporato nell'esercito piemontese col nome di \"Reggimento di Sardegna\", che durante il periodo napoleonico era rimasto l'unico a disposizione di casa Savoia, perch\u00e9 \u00e8 stato l'unico a sfuggire allo scioglimento, grazie alla sua dislocazione in Sardegna.\nL'uniforme.\n1671\nIn un documento, datato postumo dalla fondazione (1702), un sarto di Torino elenca i materiali e i tessuti per completare la divisa.\nSi riportano di seguito gli oggetti che ogni soldato aveva in dotazione:\n1731\nSi adottano le seguenti modifiche:\n1741\nL'uniforme da granatiere.\nNel 1685 il Duca Vittorio Amedeo II di Savoia istitu\u00ec, sulla scia dell'invenzione di piccole granate a mano atte al lancio individuale, la specialit\u00e0 dei soldati \"granatieri\", soldati specializzati nel lancio delle granate, precedendo le colonne d'attacco, assegnando ad ogni compagnia del reggimento sei soldati incaricati di lanciare allo scoperto le granate.\nNel 1685 venne assegnata una compagnia di granatieri per reggimento e nel 1696 una compagnia per ogni battaglione di fanteria d'ordinanza. Per ottenere che le granate venissero lanciate alla maggiore distanza possibile, venivano scelti come granatieri uomini pi\u00f9 forti e pi\u00f9 alti della media, requisito mantenuto per tradizione, anche quando cadde l'uso del lancio delle granate a mano.\nI granatieri, per effettuare l'operazione del lancio delle granate, mettevano il fucile a tracolla in modo da avere entrambe le mani libere, perci\u00f2 fin dalla loro creazione furono dotati di un copricapo detto \"bonetto\" (in piemontese \"b\u00f2net\"), simile ad un berretto da notte e usato dalla fanteria come berretto da fatica, che non ostacolasse questo movimento. In seguito il bonetto venne ornato con una striscia di pelle d'orso o volpe e rimase in uso in questa forma dall'inizio del Settecento fino al 1750 quando venne sostituito da un berrettone alto di pelliccia d'orso che nel 1774 venne guarnito con una piastra d'ottone raffigurante lo stemma del reggimento. Oltre che per il copricapo inizialmente i granatieri si distinguevano perch\u00e9 erano dotati di un'ascia, di una corta spada ricurva detta \"sabro\" (piemontese: sab\u00e8r, derivato dal francese \"sabre\" = sciabola) e dal coprimiccia (un tubetto di ottone che proteggeva la miccia usata per innescare le granate) portato appeso alla bandoliera. L'ascia cadde presto in disuso ma rimase ai caporali fino alla met\u00e0 del Settecento, il coprimiccia rimase invece in uso per tutto il secolo, anche quando l'uso delle granate venne abbandonato esso rimase come simbolo distintivo di questi soldati d'\u00e9lite. L'ultimo elemento distintivo riguarda l'uniforme dei sergenti che ebbero il bordo delle bandoliera dorato fino a quando nel 1750 divenne bianca per tutti.\nGli ufficiali.\nGli ufficiali non ebbero l'uniforme fino al 1750, quando ricevettero un'uniforme simile a quella della truppa ma confezionata a proprie spese con stoffe di migliore qualit\u00e0 e spesso modificata secondo il gusto personale trasgredendo ai regolamenti. A partire dal 1750 furono anche regolamentate le sciarpe azzurre, che prima d'allora erano l'unico distintivo di grado, ma solo a partire dal 1774 vennero introdotti dei veri e propri distintivi di grado per tutti gli ufficiali oltre alle sciarpe."}
{"id": "1836439", "revid": "39884", "url": "https://it.wikipedia.org/wiki?curid=1836439", "title": "Ellen King", "text": "Specializzata nel dorso ha vinto la medaglia d'argento nei 100\u00a0m dorso e nella staffetta 4x100\u00a0m sl alle olimpiadi di Amsterdam 1928."}
{"id": "1836440", "revid": "111319", "url": "https://it.wikipedia.org/wiki?curid=1836440", "title": "Maria Johanna Braun", "text": ""}
{"id": "1836442", "revid": "767487", "url": "https://it.wikipedia.org/wiki?curid=1836442", "title": "Get It Poppin'", "text": "Get It Poppin' \u00e8 un singolo del rapper statunitense Fat Joe, pubblicato nel 2005 come secondo estratto dall'album \"All or Nothing\". \u00c8 stato prodotto da Scott Storch e vi ha partecipato Nelly.\nInformazioni.\nLa canzone, il cui testo \u00e8 stato scritto dagli stessi Nelly e Fat Joe, \u00e8 una delle hit di successo dell'artista. Ha raggiunto la posizione n.9 nella \"Billboard Hot 100\", la n.17 nella \"Hot R&amp;B/Hip-Hop Songs\" e la n.6 nella \"Hot Rap Tracks\". In Regno Unito si \u00e8 classificata alla 34\u00aa posizione.\n\"Get It Poppin'\" \u00e8 stata inoltre utilizzata come canzone principale del WWE SummerSlam 2005.\nVideoclip.\nIl videoclip \u00e8 stato girato da Chris Robinson ed include i cameo di molti artisti, quali Ying Yang Twins, Jazze Pha, Keyshia Cole, Remy Ma, T.I., Boyz n da Hood e Layzie Bone. Nella scena iniziale, Fat Joe \u00e8 a bordo di una lussuosa limousine con alcune ragazze, nell'attesa di arrivare a un night club. \u00c8 all'interno di quest'ultimo che si svolge tutto il resto del video."}
{"id": "1836460", "revid": "111319", "url": "https://it.wikipedia.org/wiki?curid=1836460", "title": "Hildegard Schrader", "text": ""}
{"id": "1836464", "revid": "838137", "url": "https://it.wikipedia.org/wiki?curid=1836464", "title": "Hilde Schrader", "text": "Specializzata nella rana ha vinto la medaglia d'oro nei 200\u00a0m alle olimpiadi di Amsterdam 1928.\n\u00c8 diventata una dei Membri dell'International Swimming Hall of Fame."}
{"id": "1836466", "revid": "287204", "url": "https://it.wikipedia.org/wiki?curid=1836466", "title": "Charlotte M\u00fche", "text": "Specializzata nella rana ha vinto la medaglia di bronzo nei 200\u00a0m. alle Olimpiadi di Amsterdam 1928 e ai Campionati europei di Bologna 1927."}
{"id": "1836468", "revid": "104397548", "url": "https://it.wikipedia.org/wiki?curid=1836468", "title": "Rana amurensis", "text": "La Rana amurensis (Boulenger, 1866) \u00e8 un anfibio del genere \"Rana\", diffuso in Asia centro-orientale.\nDescrizione.\nIl suo areale comprende buona parte della Siberia e della Russia orientale, la Mongolia e la Cina nord-orientale (Heilongjiang, Jilin, Liaoning, Mongolia interna e forse anche Shaanxi)\nLa specie \u00e8 presente nelle foreste di conifere e di latifoglie, nella tundra e nella steppa. Predilige i luoghi aperti e umidi come le radure delle foreste, le aree paludose e le pianure alluvionali.\nDistribuzione e habitat.\nIl suo areale comprende buona parte della Siberia e della Russia orientale, la Mongolia e la Cina nord-orientale (Heilongjiang, Jilin, Liaoning, Mongolia interna e forse anche Shaanxi)\nLa specie \u00e8 presente nelle foreste di conifere e di latifoglie, nella tundra e nella steppa. Predilige i luoghi aperti e umidi come le radure delle foreste, le aree paludose e le pianure alluvionali."}
{"id": "1836471", "revid": "152416", "url": "https://it.wikipedia.org/wiki?curid=1836471", "title": "Istituto Tecnico", "text": ""}
{"id": "1836476", "revid": "39884", "url": "https://it.wikipedia.org/wiki?curid=1836476", "title": "Mietje Baron", "text": "Specializzata nella rana ha vinto la medaglia d'argento nei 200\u00a0m alle olimpiadi di Amsterdam 1928."}
{"id": "1836478", "revid": "729019", "url": "https://it.wikipedia.org/wiki?curid=1836478", "title": "Hanb\u014d", "text": "Lhanb\u014d (\u534a\u68d2 : \u306f\u3093\u307c\u3046), letteralmente \"mezzo bastone\", \u00e8 un bastone da combattimento usato nelle arti marziali, che misura 90 centimetri di lunghezza, l'esatta met\u00e0 del b\u014d, come il nome suggerisce.\nL'arte marziale che si focalizza sull'utilizzo dell'hanb\u014d \u00e8 chiamata hanb\u014djutsu (\u534a\u68d2\u8853, \"arte\" o \"tecnica dell'hanb\u014d\").\nStoria.\nSecondo la storia giapponese, l'hanb\u014d venne inventato da Kuriyama Ukon, quando, combattendo contro \"Suzuki Tangonokami\" nella battaglia di Nagashino (28 giugno 1575), la sua naginata venne spezzata. Secondo l'aneddoto che descrive questa storia, Kuriyama continu\u00f2 a combattere con il solo bastone rimastogli nelle mani, lungo circa 90 centimetri."}
{"id": "1836481", "revid": "69815", "url": "https://it.wikipedia.org/wiki?curid=1836481", "title": "Bo (arti marziali)", "text": ""}
{"id": "1836482", "revid": "123198965", "url": "https://it.wikipedia.org/wiki?curid=1836482", "title": "Clorobenzene", "text": "Il clorobenzene (o benzene cloruro) \u00e8 un composto chimico derivante dal benzene, dove un atomo di idrogeno \u00e8 sostituito da un atomo di cloro. La sua formula chimica \u00e8 C6H5Cl.\nA temperatura ambiente si presenta come un liquido incolore dall'odore caratteristico; \u00e8 infiammabile.\nProduzione.\nIl clorobenzene viene prodotto principalmente dalle industrie chimiche dove, specie in passato, era utilizzato come intermedio nella sintesi di pesticidi clorurati, come il celebre DDT (dicloro-difenil-tricloroetano) ; tuttora \u00e8 utilizzato come solvente per la produzione di erbicidi, adesivi, vernici e come reagente di sintesi per altre sostanze.\nAltra fonte di origine del clorobenzene \u00e8, nell'ambito dell'incenerimento dei rifiuti, la combustione incompleta di sostanze clorurate (PVC, plastiche, ecc.).\nTossicit\u00e0.\nIl clorobenzene \u00e8 nocivo e molto pericoloso per l'ambiente, soprattutto per gli organismi acquatici; pu\u00f2 essere assorbito dall'organismo per l'inalazione dei suoi vapori, attraverso la cute e per ingestione. Irrita in modo particolare gli occhi e la cute mentre, se inalato, pu\u00f2 portare gravi danni ai polmoni (polmonite chimica), al sistema nervoso centrale, al fegato e ai reni.\n\u00c8 riconosciuto come cancerogeno per gli animali, mentre non c'\u00e8 un dato preciso per l'uomo."}
{"id": "1836484", "revid": "714843", "url": "https://it.wikipedia.org/wiki?curid=1836484", "title": "Star del cinema", "text": ""}
{"id": "1836488", "revid": "466539", "url": "https://it.wikipedia.org/wiki?curid=1836488", "title": "Charles Lee", "text": "Biografia.\nI primi anni.\nLee nacque il 6 febbraio 1732 nel villaggio di Dernhall, situato nella contea del Cheshire, in Gran Bretagna, figlio del generale John Lee e di sua moglie, Isabella Bunbury (figlia di Sir Henry Bunbury, III baronetto). Inviato a scuola in Svizzera, egli divenne particolarmente abile nelle lingue straniere tra cui il francese che apprese perfettamente. Torn\u00f2 in Inghilterra nel 1746 all'et\u00e0 di 14 anni per frequentare la scuola a Bury St Edmunds. In quello stesso anno suo padre, l'allora colonnello del 55th Foot (poi rinominato 44th), gli ottenne una commissione come ufficiale nel suo reggimento.\nEsperienze sul campo: dalla Guerra dei sette anni in poi.\nNord America.\nDopo aver completato la scuola, Lee pass\u00f2 col suo reggimento in Irlanda. Egli ottenne una commissione come tenente nel 1751. Col suo reggimento venne inviato in America nel 1754 durante la Guerra franco-indiana per servire sotto il maggiore generale Edward Braddock, e prese parte alla sua sconfitta nella Battaglia del Monongahela del 1755. Durante questo periodo in America egli spos\u00f2 la figlia di un capo Mohawk. Sua moglie, di nome sconosciuto, gli diede alla luce due gemelli. Lee divenne noto in lingua mohawk col nome di \"Ounewaterika\", ovvero \"Acque Bollenti\".\nLee ottenne la commissione di capitano del 44th nel 1756. L'anno successivo prese parte ad una spedizione contro i francesi alla Fortezza di Louisbourg, e nel 1758 venne ferito nel fallito assalto a Fort Ticonderoga. Dopo essersi ripreso, egli prese parte alla cattura di Fort Niagara nel 1759 e di Montreal nel 1760, che port\u00f2 alla guerra che port\u00f2 alla completa conquista del Canada.\nIn Portogallo.\nLee torn\u00f2 in Europa, trasferito al 103rd Foot col grado di maggiore, e prest\u00f2 servizio come tenente colonnello nell'esercito portoghese, combattendo contro l'invasione spagnola del Portogallo (1762) nella quale si distinse sotto il comando di John Burgoyne alla Battaglia di Vila Velha.\nIn Polonia.\nLee fece ritorno in Inghilterra nel 1763 a seguito della Pace di Parigi che pose fine alla Guerra dei sette anni. Il suo reggimento venne sciolto ed egli si ritir\u00f2 a mezza paga come maggiore. Nel maggio del 1772, pur rimanendo inattivo, venne promosso al rango di tenente colonnello.\nNel 1765 combatt\u00e9 in Polonia, prestando servizio come aiutante di campo del re Stanislao II. Dopo diverse avventure, fece ritorno in Inghilterra. Incapace di ottenere una promozione nell'esercito britannico, nel 1769 torn\u00f2 in Polonia e prese parte col locale esercito alla Guerra russo-turca ove perse due dita in un duello nel quale uccise il suo oppositore. Tornato ancora una volta in Inghilterra, si trov\u00f2 favorevole alla causa dei coloni americani che combattevano con l'Inghilterra. Egli si spost\u00f2 dunque nelle colonie nel 1773 ed acquist\u00f2 vasti appezzamenti di terreni in Virginia, in un'area oggi parte del Virginia Occidentale, che egli denomin\u00f2 Prato Rio.\nLa Rivoluzione americana.\nIl Continental Army.\nQuando la guerra apparve inevitabile, egli si iscrisse come volontario al servizio delle colonie. Egli si aspettava di venire nominato Comandante in capo del Continental Army, essendo il candidato con maggiore esperienza sul campo. D'altro canto, per\u00f2, egli era nato in Inghilterra e per il trionfo del vero senso della ribellione ogni accenno di inglesismo doveva essere cancellato. La sua controparte americana, George Washington, era sobrio, calmo, riflessivo, intenzionato a lavorare senza paga, chiedendo solo che il Congresso Continentale coprisse le sue spese. Washington era inoltre una buona scelta politica. Washington ricevette dunque la nomina, e Lee ottenne il rango subordinato di maggiore generale. Per questo, Lee ebbe sempre un certo risentimento nei confronti del suo superiore. Una volta scrisse: \"Washington non \u00e8 adatto a nessun comando se non a quello di sergente\". Lee \u00e8 solitamente considerato il secondo in comando delle forze continentali, anche se Artemas Ward ufficialmente ricopr\u00ec tale incarico.\nDurante l'accampamento a Valley Forge sul finire del 1777 e l'inizio del 1778, il suo quartier generale era stato posto alla David Harvard House.\nIl comando meridionale.\nLee ricevette anche altri titoli: nel 1776 venne nominato Comandante del cosiddetto Canadian Department, anche se \"de facto\" non ricopr\u00ec mai tale ruolo. Invece egli venne nominato primo comandante del Southern Department. Lee prest\u00f2 servizio in questa carica per sei mesi, sin quando non venne richiamato nell'esercito principale. Durante questo periodo nel sud, gli inglesi inviarono una spedizione al comando di Henry Clinton per riprendere Charleston, in Carolina del Sud. Lee supervision\u00f2 le fortificazioni della citt\u00e0. Fort Sullivan era una fortificazione costruita con tronchi di palme ed era comandato dal colonnello William Moultrie. Lee ordin\u00f2 all'esercito di evacuare il forte perch\u00e9 per altri trenta minuti di combattimenti, tutti i soldati sarebbero morti. Il governatore John Rutledge proib\u00ec a rbade Moultrie di evacuare il forte. Le pareti di tronchi di palma respinsero le palle di cannone delle navi britanniche. Per questo l'assalto britannico a Sullivan's Island venne evitato e Clinton dovette abbandonare il suo tentativo di catturare la citt\u00e0.\nNew York.\nQuando Lee giunse a New York per unirsi al generale Washington ed alla parte principale del Continental Army, Washington scelse di mostrare tutto il suo apprezzamento al generale Lee (che era un ufficiale molto popolare non solo tra i soldati ma anche all'interno del Congresso) cambiando il nome del forte, che venne collocato nel New Jersey presso il fiume Hudson proprio di fronte a Fort Washington, in Fort Lee.\nSul finire del 1776, la competitivit\u00e0 tra Lee e Washington inizi\u00f2 ad apparire evidente. Durante la ritirata dai forti Washington e Lee, quest'ultimo intensific\u00f2 le proprie azioni per convincere i membri del congresso che egli avrebbe potuto facilmente rimpiazzare Washington come Comandante in Capo. A quel tempo, Washington accidentalmente apr\u00ec una lettera da Lee al colonnello Reed, nella quale Lee condannava la leadership di Washington e le sue abilit\u00e0 militari. Pur essendo la vittima della lettera, Washington non apparve seccato dal contenuto.\nLa cattura.\nAnche se il suo esercito si supponeva dovesse ricongiungersi con quello di Washington in Pennsylvania, Lee aveva programmato una pacificazione lenta. Nella notte del 12 dicembre, Lee e una dozzina delle sue guardie inspiegabilmente si fermarono per la notte alla White's Tavern di Basking Ridge, nel New Jersey, a circa tre miglia dall'esercito principale. La mattina successiva, due dozzine di soldati inglesi in pattuglia trovarono Lee mentre era intento a scrivere delle lettere nella sua stanza e lo catturarono. Tra i membri della pattuglia inglese si trovava anche Banastre Tarleton. Lee torn\u00f2 in servizio dopo uno scambio di prigionieri col generale Richard Prescott.\nLa battaglia di Monmouth.\nLee \u00e8 noto soprattutto per le sue azioni alla Battaglia di Monmouth. Washington aveva bisogno di un comandante secondario per guidare il suo assalto frontale. Egli, pur controvoglia, scelse Lee per quell'incarico dal momento che tutto sommato era pur sempre il migliore ed il pi\u00f9 esperto tra i suoi generali. Washington gli ordin\u00f2 di attaccare il nemico in ritirata, ma invece, Lee ordin\u00f2 una ritirata. Egli si ritir\u00f2 direttamente all'interno delle truppe di Washington, che stavano avanzando, e Washington lo critic\u00f2 pubblicamente. Lee rispose con l'insubordinazione, venne arrestato e poco dopo passato alla corte marziale. Lee venne riconosciuto colpevole e venne sollevato dal comando per un periodo di un anno (nella sua \"Narrativa\", Joseph Plumb Martin raccont\u00f2 che Washington durante la ritirata degli uomini di Lee chiese ad un ufficiale \"per ordine di chi le vostre truppe si stanno ritirando?\". E gli venne risposto \"per ordine del generale Lee\", e Washington disse qualcosa che l'ufficiale non fu in grado di sentire bene. Altri ufficiali vicini al generale Washington riportarono che egli disse \"maledetto!\".)\nNon \u00e8 chiaro ad oggi se la decisione di Lee sia stata cos\u00ec sbagliata a livello strategico: egli credeva di essere in numero inferiore rispetto al nemico (il che infatti era vero: il comandante britannico Sir Henry Clinton aveva 10.000 uomini mentre Lee solo 5.440), e che la ritirata era l'unica mossa plausibile. Ad ogni modo, egli aveva disobbedito agli ordini, ed aveva pubblicamente espresso il suo pensiero negativo sul suo superiore e comandante.\nLee ad ogni modo aveva progettato accuratamente l'azione perch\u00e9 durante il suo periodo di prigionia presso il generale inglese sir William Howe, V visconte Howe nel marzo del 1777, aveva avuto tutto il tempo di studiare le operazioni militari degli inglesi contro gli americani, sebbene non potesse operare apertamente perch\u00e9 temeva di essere in una posizione troppo delicata dal momento che poteva essere giustiziato da un momento all'altro come disertore dell'esercito inglese dal momento che egli non aveva rinunciato mai ufficialmente al grado di tenente colonnello acquisito col British Army. Le sue riflessioni a proposito dei movimenti inglesi durante la prigionia vennero ritrovate nell'archivio della famiglia Howe nel 1857.\nGli ultimi anni.\nLee tent\u00f2 di convincere il Congresso a cambiare il verdetto della corte marziale, e quando questo metodo fall\u00ec, egli riprese gli attacchi aperti al carattere di Washington. La popolarit\u00e0 di Lee si inabiss\u00f2. Il colonnello John Laurens, aiutante di Washington, lo sfid\u00f2 a duello, nel quale Lee venne ferito ad un fianco. Egli venne rilasciato il 10 gennaio 1780 e si ritir\u00f2 a Filadelfia, in Pennsylvania, ove colpito da febbre mor\u00ec."}
{"id": "1836499", "revid": "62004", "url": "https://it.wikipedia.org/wiki?curid=1836499", "title": "Claudio Fernando Graf", "text": ""}
{"id": "1836501", "revid": "184755", "url": "https://it.wikipedia.org/wiki?curid=1836501", "title": "Codificazione del 1865", "text": "La locuzione codificazione del 1865 nel diritto italiano, indica il completamento dell'unificazione legislativa nel Regno d'Italia, avvenuta con il Governo La Marmora I, il 2 aprile 1865.\nStoria.\nIl contesto dopo l'unit\u00e0 d'Italia.\nL'Italia post-unitaria era istituzionalmente fragile: il fenomeno del brigantaggio imperversava in ampie aree del Mezzogiorno; l'unificazione nazionale in realt\u00e0 non era stata ancora raggiunta stante la \"questione romana\" ancora aperta ed il mantenimento dei domini austriaci sulla Venezia Giulia e sulla Venezia Tridentina.\nDal punto di vista normativo, invece, persisteva un'importante frammentazione malgrado l'estensione dello Statuto Albertino da Legge fondamentale del Regno di Sardegna a Legge fondamentale del nuovo Regno d'Italia. Infatti fino al 1865 furono mantenute vigenti le leggi ed i codici della normativa civile dei precedenti Stati pre-unitari, nel Lombardo-veneto si temeva l'abrogazione dei Codici austriaci, mentre in Toscana fu mantenuto in vita l'intero sistema normativo fino all'unificazione legislativa \nL'unificazione, quindi, oltre ad avere una sua \"utilit\u00e0\" socio-economica, doveva avere anche una sua valenza \"simbolica\". Proprio per questo furono fortemente respinte quelle \"correnti\" di stampo municipalista tese a mantenere le legislazioni \"locali\" nei territori dei vecchi Stati pre-unitari, cos\u00ec come quelle tesi contrarie alla codificazione del diritto civile (Savigny e Antonino Salvotti).\nI lavori parlamentari.\nL'iter legislativo fu particolarmente complesso, soprattutto per quanto riguarda il codice civile (considerato il pi\u00f9 importante, in linea con la tradizione giuridica napoleonica). Furono presentati in qualche anno ben tre progetti (\"Cassinis\", \"Miglietti ex Cassinis\", \"Pisanelli\") con il primo considerato un \"tentativo di estensione del Codice Albertino\" suscitando varie polemiche, il secondo considerato molto influenzato dal Codice Napoleonico ed il terzo (rivendicato dal Pisanelli come \"novit\u00e0\") pesantemente modificato dal Senato. L'iter fu \"velocizzato\" con la famosa \"Convenzione di settembre\" e con il trasferimento della Capitale da Torino a Firenze.\nTra i vari progetti che si susseguirono ricordiamo:\nNe furono promulgate due \"edizioni\": il Codice di commercio italiano del 1865 ed il Codice di commercio italiano del 1882\nRiguardo alla mancata unificazione nel diritto penale, si decise di sospendere il processo perch\u00e9 la Toscana rifiutava la decisione di estendere il Codice penale sardo sul suo territorio a causa della previsione in quello della pena di morte. , essa era pur sempre un'Assemblea non elettiva.\nIn definitiva dei 6 Codici emanati nel 1865, 3 erano di \"nuova produzione\" (civile, procedura civile, marina mercantile) ed altri tre di \"sarda esportazione\" (commercio, penale, procedura penale).\nL'accoglienza dell'opinione pubblica.\nI Codici (soprattutto il Codice civile) furono ben accolti sia dalla societ\u00e0 civile che dai giuristi ottocenteschi. Essi si ponevano il linea con la tradizione normativa francese, ma l'adeguavano a quelle che erano le esigenze, la mentalit\u00e0 ed i costumi della popolazione italiana. In particolare il Codice civile era congeniale ad un'economia prevalentemente agricola che era \"pronta\" a svilupparsi aprendo al commercio e all'industria.\nLa giurisprudenza italiana esaltava il Codice civile anche rispetto al \"Code civil\" ed al \"Code du commerce\" francesi che erano pi\u00f9 adeguati a quella societ\u00e0 e a quell'economia francese che erano mutate grazie allo sviluppo industriale e all'innovazione tecnologica.\nIl \"completamento\" dei Codici si ebbe con il nuovo \"Codice della Marina Mercantile e della Navigazione\" (1877), il \"Codice del commercio\" (1883) ed il \"Codice Penale\" (1890).\nTesti normativi.\nI Codici emanati furono:\nLa parziale (temporanea) estensione della legificazione del Regno di Sardegna, fa ben comprendere che l'opera di unificazione non era ancora completata, .\nLe novit\u00e0 introdotte.\nL'unificazione legislativa nel diritto civile apport\u00f2 istituti nuovi e ne reintegr\u00f2 altri, ma soprattutto unific\u00f2 la materia privatistica per tutto il territorio del Regno.\nFu mantenuta l'enfiteusi, un diritto reale su cosa altrui, nei confronti della quale per\u00f2 c'era grossa diffidenza perch\u00e9 considerata un \"residuato del sistema feudale\". In realt\u00e0 l'enfiteusi \u00e8 ancora oggi presente nel Codice civile. Fu introdotto il matrimonio civile nella sua struttura laica e liberale, basato sull\"'indissolubilit\u00e0\" del vincolo. Questo innanzitutto perch\u00e9 era considerato favorevole alla parte \"debole\" della coppia (la donna), inoltre probabilmente non si voleva esasperare il \"conflitto\" con il Vaticano (vedi la Questione Romana).\nFurono ridisciplinate le servit\u00f9 prediali, la comunione, il possesso, l'accessione per modificazioni di corsi d'acqua, le trascrizioni, la pubblicit\u00e0 immobiliare, le prescrizioni e l'usucapione.\nFu infine mantenuta l'adozione, anche se nell'iniziale progetto Pisanelli questo istituto non era previsto perch\u00e9 troppo \"conservatore\".\nCritiche.\nIl codice civile fu cos\u00ec ben apprezzato che si parl\u00f2 di \"Mezzo secolo senza riforme\", proprio per riferirsi alla staticit\u00e0 del legislatore in riferimento ad eventuali riforme del Codice civile. Non a caso il Codice del 1865 fu sostituito solo con il successivo Codice civile del 1942 ad opera del Ministro Grandi.\nTuttavia varie critiche furono mosse all'operato complessivo del legislatore. In primis per la mancata disciplina \"peculiare\" dei rapporti di lavoro che vennero fatti rientrare nello schema delle \"Obbligazioni\". Ci\u00f2 certamente non era congeniale in una prospettiva di miglioramento delle condizioni dei lavoratori. Inoltre un'altra misura contestata era il mantenimento dell\"'arresto personale per debiti\", una misura illiberale che venne soppressa nel 1877."}
{"id": "1836502", "revid": "348618", "url": "https://it.wikipedia.org/wiki?curid=1836502", "title": "The Lizzie McGuire Movie (colonna sonora)", "text": "The Lizzie McGuire Movie \u00e8 un album pubblicato nell'agosto del 2002, contenente la colonna sonora del telefilm \"Lizzie McGuire\" (2001-2004), che ha reso Hilary Duff una stella mondiale.\nIl CD ha venduto 500.000 copie negli Stati Uniti d'America, e nel 2006 \u00e8 stato ristampato, dato il grande successo del telefilm e del film basato sulla serie.\nGrazie a questo CD, la Duff ha lanciato il suo primo singolo, \"I Can't Wait\", che \u00e8 uscito nelle radio e nei canali Disney a ruota, portando fama alla stessa star."}
{"id": "1836503", "revid": "74801", "url": "https://it.wikipedia.org/wiki?curid=1836503", "title": "Adelaide Lambert", "text": "Specializzata nello stile libero ha vinto la medaglia d'oro nella staffetta sl alle olimpiadi di Amsterdam 1928.\n\u00c8 stata primatista mondiale della staffetta sl."}
{"id": "1836512", "revid": "152416", "url": "https://it.wikipedia.org/wiki?curid=1836512", "title": "Porta Soprana (Genova)", "text": ""}
{"id": "1836513", "revid": "342574", "url": "https://it.wikipedia.org/wiki?curid=1836513", "title": "Iris Tanner", "text": "Specializzata nel dorso ha vinto la medaglia d'argento nella staffetta 4x100\u00a0m sl sia alle olimpiadi di Parigi 1924 che ad Amsterdam 1928."}
{"id": "1836517", "revid": "767487", "url": "https://it.wikipedia.org/wiki?curid=1836517", "title": "Oregon (gruppo musicale)", "text": "Oregon \u00e8 un gruppo jazz e world music. I componenti storici del gruppo sono Ralph Towner (chitarra, piano, sintetizzatore, tromba), Paul McCandless (vari strumenti a fiato, soprattutto oboe, corno inglese, sax soprano e sopranino, clarinetto basso, penny whistle), e Glen Moore (contrabbasso, basso, violino, piano).\nRalph Towner, Paul McCandless, Glen Moore e Collin Walcott (percussioni, sitar, tabla) si incontrarono con il pioniere della world music Paul Winter e diedero vita, alla fine degli anni sessanta al Paul Winter Consort. Il loro contributo fu determinante alla creazione del \"Winter Consort sound\" in composizioni quali \"Icarus\" di Ralph Towner.\nNel 1970 i quattro musicisti si separarono da Paul Winter e formarono un proprio gruppo, Oregon, dal nome dell'universit\u00e0 (Oregon University dove Towner e Moore studiavano e si erano conosciuti). Registrarono il primo album nel 1970, ma la casa discografica fall\u00ec prima della pubblicazione del disco che fu pubblicato dalla Vanguard Records nel 1980 con il titolo \"Our First Record\". Il primo disco pubblicato dal gruppo fu \"Music of Another Present Era\" nel 1972. Fu seguito da \"Distant Hills\" e \"Winter Light\" con i quali gli Oregon si affermarono come uno dei gruppi pi\u00f9 importanti di musica improvvisata, in grado di mescolare la musica classica indiana con la musica classica dell'occidente con il jazz, il folk, la space music e il jazz d'avanguardia. Il gruppo registr\u00f2 numerosi album con la casa discografica Vanguard per tutti gli anni settanta e successivamente pubblicarono tre album con la Elektra. Dopo un paio di anni nei quali ciascuno si dedic\u00f2 a progetti personali, il gruppo si ricostitu\u00ec nel 1983 e registr\u00f2 con la ECM.\nDurante un tour musicale in Germania Est nel 1984, Collin Walcott rimase ucciso in un incidente stradale. A seguito di ci\u00f2 gli Oregon si sciolsero per ricostituirsi nel 1987 per registrare \"Ecotopia\" (l'ultimo album con la ECM) con un nuovo percussionista, Trilok Gurtu, proveniente dagli Aktuala di Walter Maioli . Gurtu registr\u00f2 due ulteriori album come membro del gruppo, ma nel 1993 si separ\u00f2; di conseguenza, il gruppo registr\u00f2 due album, come trio. Con un nuovo membro alle percussioni, Mark Walker, gli Oregon pubblicarono cos\u00ec \"Northwest Passage\" del 1996 e molti altri dischi. Nel 2001 il gruppo si rec\u00f2 a Mosca per registrare con la Moscow Tchaikovsky Orchestra. L'album ebbe quattro nomine al Grammy Award.\nIl gruppo ha un seguito molto vasto di sostenitori. L'astronauta Joseph P. Allen dell'Apollo 15 nel 1971 diede a due crateri lunari il nome di due composizioni di Ralph Towner, \"Icarus\" e \"Ghost Beads\"."}
{"id": "1836520", "revid": "39884", "url": "https://it.wikipedia.org/wiki?curid=1836520", "title": "Sarah Stewart", "text": "Specializzata nel dorso ha vinto la medaglia d'argento nella staffetta 4x100m sl alle olimpiadi di Amsterdam 1928, arrivando anche quarta nei 400m sl."}
{"id": "1836522", "revid": "767487", "url": "https://it.wikipedia.org/wiki?curid=1836522", "title": "My Favorite Headache", "text": "My Favorite Headache \u00e8 il primo album da solista di Geddy Lee, bassista e cantante del gruppo rock canadese Rush, pubblicato nel 2000. Al momento della sua pubblicazione gli acquirenti del CD potevano accedere a un filmato di circa un'ora tramite internet del making of del disco. Ci\u00f2 era possibile inserendo il compact disk nel computer e visitando il sito internet dell'Atlantic Records.\nTracce.\nTesti di Geddy Lee, musiche di Geddy Lee e Ben Mink."}
{"id": "1836524", "revid": "78273", "url": "https://it.wikipedia.org/wiki?curid=1836524", "title": "Nuoto alle olimpiadi estive 1924", "text": ""}
{"id": "1836527", "revid": "474175", "url": "https://it.wikipedia.org/wiki?curid=1836527", "title": "Salado del Norte", "text": "Il R\u00edo Salado, chiamato anche R\u00edo Salado del Norte o Juramento \u00e8 un fiume lungo 2.150\u00a0km che scorre nella parte settentrionale dell'Argentina. \u00c8 il fiume andino pi\u00f9 lungo al di fuori del bacino del Rio delle Amazzoni.\nIl fiume nasce con il nome di \"Juramento\" nelle Ande (provincia di Salta), lo sbarramento di Cabra Corral ne regola il flusso che \u00e8 molto irregolare e devia parte delle sue acque per scopo irriguo.\nScorrendo in direzione sud-est il fiume entra nella provincia di Santiago del Estero dove assume il nome di \"Salado\", insieme al fiume Dulce, che scorre poco pi\u00f9 a meridione, rappresenta l'asse economico e demografico dell'arido territorio della provincia.\nLa portata del fiume \u00e8 regolata da alcuni sbarramenti e dighe che deviano parte del flusso d'acqua in canali di irrigazione. Pi\u00f9 a valle il letto del fiume diviene variabile e irregolare producendo paludi e acquitrini dove in inverno, riducendosi la portata, il fiume talvolta si interrompe.\nDopo un percorso di oltre 800\u00a0km nella provincia di Santiago del Estero, il fiume raggiunge la provincia di Santa Fe dove assume il nome di \"Salado del Norte\" e dove confluisce a Santa Fe tramite la Laguna Setubal nel fiume Paran\u00e1 rappresentando uno degli affluenti minori di quest'ultimo.\nIn caso di periodi estivi particolarmente piovosi il fiume pu\u00f2 esondare come \u00e8 avvenuto nel 2003 quando ha inondato la citt\u00e0 di Santa Fe provocando numerose vittime e danni ingenti."}
{"id": "1836537", "revid": "125659174", "url": "https://it.wikipedia.org/wiki?curid=1836537", "title": "Michele Zagaria", "text": "Biografia.\nCresce tra le strade di San Cipriano d\u2019Aversa dove entra in giovane et\u00e0 a far parte della Camorra locale e pi\u00f9 tardi diverr\u00e0 luogotenente della zona compresa tra San Cipriano d\u2019Aversa e Casapesenna. \nLa diffusione degli \"identikit\".\nIl 26 luglio 2010 la polizia scientifica ha diffuso il suo identikit realizzato sulla base delle descrizioni di collaboratori di giustizia.\nL'arresto.\nRicercato dal 1995, dopo anni di indagini, il 7 dicembre 2011, il personale della III Sezione della Squadra Mobile di Napoli arrest\u00f2 Michele Zagaria, scovato all'interno di un bunker di cemento armato, costruito sotto un'abitazione di Casapesenna.\nIl blitz, scattato all'alba, termin\u00f2 verso mezzogiorno quando il latitante, ormai senza pi\u00f9 vie di fuga e senza elettricit\u00e0, si arrese. All'operazione partecip\u00f2, come supporto, personale del Servizio Centrale Operativo della Polizia di Stato, della Squadra Mobile di Caserta e del Reparto Prevenzione Crimine Campania. Le indagini erano coordinate da un pool di magistrati della DIA di Napoli. Le prime parole verso il procuratore, della ex primula rossa, dopo la cattura, furono: \u00abAvete gridato voi lo Stato ha vinto? Lo avete detto voi? Lo Stato vince sempre, lo so.\u00bb\nLo spessore criminale.\nOltre a essere il capo del clan dei casalesi, viene considerato il \"re del cemento\" a livello nazionale. I suoi interessi, negli appalti pubblici e non, partono dalla Campania per estendersi fino al Lazio, la Toscana, l'Umbria, l'Abruzzo, la Lombardia e, in particolare, l'Emilia-Romagna. Secondo le ultime rivelazioni dell'antimafia di Bologna, il clan di Michele Zagaria comanda la rete degli affari relativi al cemento in Emilia-Romagna.\nInoltre, Zagaria ha dimostrato di riuscire a egemonizzare anche il territorio delle 'ndrine calabresi, portandovi alte quantit\u00e0 di cemento. E, qualora la linea veloce raggiungesse Reggio Calabria, il clan Zagaria \u00e8 pronto a infiltrarsi senza opposizioni delle 'ndrine locali."}
{"id": "1836541", "revid": "1543377", "url": "https://it.wikipedia.org/wiki?curid=1836541", "title": "Dipartimento di Birni N'Konni", "text": "Il dipartimento di Birni N'Konni \u00e8 un dipartimento del Niger facente parte della regione di Tahoua. Il capoluogo \u00e8 Birni N'Konni.\nSuddivisione amministrativa.\nIl dipartimento di Birni N'Konni \u00e8 suddiviso in 6 comuni:"}
{"id": "1836546", "revid": "1543377", "url": "https://it.wikipedia.org/wiki?curid=1836546", "title": "Dipartimento di Bouza", "text": "Il dipartimento di Bouza \u00e8 un dipartimento del Niger facente parte della regione di Tahoua. Il capoluogo \u00e8 Bouza. \nSuddivisione amministrativa.\nIl dipartimento di Bouza \u00e8 suddiviso in 7 comuni:"}
{"id": "1836548", "revid": "729019", "url": "https://it.wikipedia.org/wiki?curid=1836548", "title": "Tanb\u014d", "text": "Il tanb\u014d (\u77ed\u68d2) o \"tamb\u014d\" \u00e8 un bastone da combattimento che misura in media 60 centimetri, circa un terzo di un b\u014d; generalmente per\u00f2, un combattente taglia il tamb\u014d secondo le misure pi\u00f9 appropriate al proprio corpo, ovvero la distanza tra l'anca e la caviglia. Questa distanza assicura che il tamb\u014d possa essere maneggiato liberamente senza che colpisca inavvertitamente il terreno."}
{"id": "1836549", "revid": "1543377", "url": "https://it.wikipedia.org/wiki?curid=1836549", "title": "Dipartimento di Ill\u00e9la", "text": "Il dipartimento di Ill\u00e9la \u00e8 un dipartimento del Niger facente parte della regione di Tahoua. Il capoluogo \u00e8 Ill\u00e9la.\nSuddivisione amministrativa.\nIl dipartimento di Ill\u00e9la \u00e8 suddiviso in 4 comuni:"}
{"id": "1836550", "revid": "1543377", "url": "https://it.wikipedia.org/wiki?curid=1836550", "title": "Dipartimento di Keita", "text": "Il dipartimento di Keita \u00e8 un dipartimento del Niger facente parte della regione di Tahoua. Il capoluogo \u00e8 Keita.\nSuddivisione amministrativa.\nIl dipartimento di Keita \u00e8 suddiviso in 4 comuni:"}
{"id": "1836552", "revid": "1543377", "url": "https://it.wikipedia.org/wiki?curid=1836552", "title": "Dipartimento di Madaoua", "text": "Il dipartimento di Madaoua \u00e8 un dipartimento del Niger facente parte della regione di Tahoua. Il capoluogo \u00e8 Madaoua.\nSuddivisione amministrativa.\nIl dipartimento di Madaoua \u00e8 suddiviso in 6 comuni:"}
{"id": "1836553", "revid": "124839386", "url": "https://it.wikipedia.org/wiki?curid=1836553", "title": "Stazione di Battipaglia", "text": "La stazione di Battipaglia \u00e8 una stazione ferroviaria ubicata sulla ferrovia Tirrenica Meridionale che va da Salerno a Reggio Calabria. \u00c8 punto d'origine della ferrovia Battipaglia-Potenza-Metaponto per Metaponto e Taranto.\nStoria.\nLa stazione di Battipaglia fu attivata nel 1863 all'apertura del tronco ferroviario Salerno-Eboli.\nNel 1883, con l'apertura del primo tronco della ferrovia Tirrenica Meridionale, divenne stazione di diramazione.\nIl fabbricato viaggiatori fu costruito nel 1937-38 su progetto dell'architetto Roberto Narducci.\nStrutture e impianti.\nLa stazione ferroviaria \u00e8 posizionata sulla linea Tirrenica Meridionale. Poco dopo la stazione si trova il bivio per la linea che conduce a Potenza.\nIl fabbricato viaggiatori, recentemente ristrutturato, ospita al suo interno una biglietteria, una sala d'attesa, la sala per la dirigenza del movimento, un ufficio della Polfer ed una tabaccheria.\nIl piazzale \u00e8 composto da cinque binari passanti dedicati al servizio passeggeri, muniti di banchine, pensiline, ascensori e sottopassaggi. \u00c8 presente uno scalo merci di notevoli dimensioni: a suo servizio infatti ci sono undici binari passanti ed uno tronco. \u00c8 presente anche un fabbricato merci e proprio da Battipaglia hanno origine diversi treni merci.\nMovimento.\nLa stazione \u00e8 servita da treni regionali Trenitalia svolti nell'ambito di servizio con la Regione Campania e servizi a lunga percorrenza svolti anch'essi da Trenitalia. Dal 2020 la stazione \u00e8 anche fermata dei Frecciargento della tratta Reggio Calabria-Roma e di una coppia di Frecciarossa da/per Milano e Torino.\nServizi.\nLa stazione, che RFI classifica nella categoria \"Gold\", dispone di:"}
{"id": "1836555", "revid": "104265", "url": "https://it.wikipedia.org/wiki?curid=1836555", "title": "La romana (romanzo)", "text": "La romana \u00e8 un romanzo di Alberto Moravia del 1947.\nTrama.\nIl romanzo si svolge ai tempi dell\u2019Italia fascista, ma la politica resta in sottofondo. La protagonista e voce narrante \u00e8 Adriana, una ragazza ventenne, popolana ma di grande bellezza, che vive sola con la madre, una donna arida e disincantata, che aspira pi\u00f9 al successo economico della figlia che alla sua vera felicit\u00e0. La madre non crede nel matrimonio e, per far s\u00ec che la bellezza della ragazza dia buoni frutti, la invita a posare nuda per alcuni pittori di basso profilo, sperando che questo la porti a una scalata sociale, mentre entra cos\u00ec in contatto con un mondo mediocre ed ipocrita. Adriana, pur accontentando la madre, ha altri sogni: vorrebbe sposarsi e vivere in tranquillit\u00e0 in una villetta, nulla di pi\u00f9. \nAd alimentare questi desideri \u00e8 Gino, un autista mal visto dalla madre di Adriana proprio per il suo lavoro. La protagonista scopre con Gino l\u2019amore, sia sentimentale sia carnale, ma il personaggio si rivela ben presto un ipocrita essendosi finto celibe. La delusione amorosa e la frequentazione di Gisella, che la invita a farsi mantenere (come fa lei) da uomini ricchi e facoltosi, portano Adriana su una cattiva strada: la ragazza incontra uomini in cambio di denaro nella sua stanza, oltre a dedicarsi a qualche piccolo furto.\nEntra poi in scena Astarita, un funzionario fascista che prima seduce, con la complicit\u00e0 della corrotta Gisella, Adriana e poi ne fa la propria accompagnatrice, svelandole la verit\u00e0 sulla situazione matrimoniale di Gino. Il triangolo amoroso, proprio per l\u2019ingenua \u201cbont\u00e0\u201d che caratterizza Adriana e, al tempo stesso, per la sua progressiva assuefazione al mondo in cui vive, prosegue: la protagonista, avviatasi sulla strada della prostituzione e riallacciati i rapporti con Gino, compie un furto nella casa dei padroni dell\u2019amante, su sua istigazione. La restituzione della refurtiva (che aveva portato all\u2019incriminazione di una cameriera innocente) diventa per Gino l\u2019occasione di far soldi con il ricettattore Sonzogno, che di l\u00ec a poco, eliminato Gino, diventa il nuovo e violento amante della donna. \nNel mentre, entra in scena Mino, un giovane studente di Legge di idee antifasciste, che rappresenta il prototipo moraviano dell\u2019intellettuale, dopo il Michele Ardengo de Gli indifferenti. Adriana, incinta di Sonzogno, ricercato dalla polizia e dallo stesso Astarita, fa credere a Mino (cui si affeziona, e di cui rispetta gli ideali, bench\u00e9 questi sembrino sempre irreali ed improduttivi) che il nascituro sia suo. Incarcerato per motivi politici, Mino svela per\u00f2 i nomi dei compagni cospiratori; Adriana, su intercessione di Astarita, lo fa rilasciare, ma il rimorso spinge il giovane al suicidio. Sonzogno, in fuga, uccide Astarita ma poi cade in uno scontro a fuoco con le forze dell\u2019ordine: Adriana, rimasta sola in attesa del figlio che Mino, in una lettera, ha legalmente riconosciuto, pu\u00f2 forse sperare in un futuro migliore, con l\u2019aiuto della famiglia di Mino.\nAdattamenti.\nNel 1954 il romanzo \u00e8 stato adattato nel film omonimo da Luigi Zampa con Gina Lollobrigida.\nNel 1988, Giuseppe Patroni Griffi ha diretto una serie televisiva ispirata al romanzo."}
{"id": "1836556", "revid": "767487", "url": "https://it.wikipedia.org/wiki?curid=1836556", "title": "Hombre", "text": "Hombre \u00e8 un film statunitense del 1967 diretto da Martin Ritt e tratto da un racconto di Elmore Leonard.\nTrama.\nArizona, tardo ottocento: il giovane John Russell, bianco di nascita ma pellerossa Apache d'adozione, campa in una riserva indiana catturando cavalli bradi, con la collaborazione di un paio di pellerossa autentici, e vendendoli ai bianchi, oltre a svolgere funzioni di polizia all'interno della riserva indiana stessa. Un giorno viene convocato alla stazione di posta di un certo Delgado da Mendez, agente della compagnia che gestisce i trasporti locali tramite diligenza, per comunicazioni urgenti. L'ultra-ottantenne genitore di John ha lasciato questo mondo ed anche un testamento, ove nomina John erede dell'unica pensione del paese (muri in legno inclusi), gestita fino ad allora da una non pi\u00f9 giovane ma ancor piacente e piuttosto attiva vedova, Jessie Brown. John si presenta alla pensione ma declina l'offerta di Jessie, mettersi in societ\u00e0 con lei, lasciarle la gestione della locanda ed intascarsi la sua quota di proventi senza null'altro fare. La povera Jessie, incassato anche il rifiuto di sposarla da parte dell'amante, lo sceriffo Frank Braden, nonostante che per anni lei gli abbia offerto vitto, quello della locanda, ed alloggio, la sua camera da letto, fa le valigie. Intanto alla stazione delle diligenze di Mendez si presenta una coppia, l'attempato dottor Alex Favor, delegato governativo per la vicina riserva indiana (dove \u00e8 stato cresciuto John), e la giovane moglie Audra. I due hanno una gran fretta di partire e noleggiano una diligenza. Si aggregano, pagando il biglietto, John, che va a concludere il suo scambio cavalli-pensione, Doris, la moglie di Blake, giovane aiuto di Martinez anch'egli in partenza ma per servizio, Jessie, che vuol lasciare il paese per trovare una nuova sistemazione, ed un caporale in congedo. Costui deve tuttavia lasciare il posto in vettura all'ultimo arrivato, l'arrogante e violento Cicero Grimes. Delgado fa sapere a Mendez che poche ore prima sono passati da quelle parti tre brutti ceffi a cavallo, il che allarma Favor: Mendez accetta il consiglio di seguire una vecchia e desueta strada che porta a una miniera. Ma i tre loschi individui compaiono con le pistole spianate e Grimes si unisce subito a loro. L'altra sorpresa, soprattutto per Jessie, \u00e8 che uno dei tre \u00e8 proprio il suo ex-amante, lo sceriffo Frank. L'oggetto delle brame banditesche sono i quattrini di Favor, avuti in modo illecito e destinati ai pellerossa. Staccati i cavalli dalla diligenza, Grimes se ne va con altri due brutti ceffi, prendendosi Audra come ostaggio. Rimangono a disarmare i passeggeri ed a sbrigare le ultime incombenze, i banditi Lamar Dean, depositario del malloppo, e l'ex-sceriffo. Costoro non si accorgono che John ha un altro fucile avvolto nella coperta che ha posato sul tetto della diligenza, per cui \u00e8 per lui un gioco da ragazzi far fuori entrambi i felloni e prendersi lui il denaro. \nInizia quindi il calvario dei passeggeri: John, sapendo che i banditi torneranno per riprendersi il bottino, se ne vuole andare ma finisce col cedere alle insistenze degli altri ed accetta di far loro da guida. Dopo lunga marcia sui pendii il gruppo si imbatte nei banditi: breve scambio di colpi fra John ed uno di essi, il messicano, che rimane ferito, i banditi se ne vanno minacciando il gruppo degli sfortunati passeggeri di eliminare l'ostaggio, cosa che lascia John del tutto indifferente. Questi decide di rientrare alla miniera ed attendere l\u00e0 i nemici (lui ha sempre con s\u00e9 il bottino), ma Favor decide di procedere per conto proprio. Giunto alla miniera, il gruppo si rifugia in una baracca sita a mezza costa, alla sommit\u00e0 di un breve tratto, rettilineo ma in forte pendenza, di un binario per carrelli di miniera. Anche Favor arriva, ma all'estremit\u00e0 bassa del binario. Contro il parere di John, Jessie grida all'assetato Favor di prendere una borraccia lasciata da loro stessi poco vicino, il che rivela ai banditi in arrivo la posizione del gruppetto. Favor, dissetatosi, li raggiunge e Grimes, disarmato, sale fino a met\u00e0 strada lungo il binario proponendo uno scambio: la moglie di Favor e la libert\u00e0 di tutti in cambio dei quattrini. John non ci pensa due volte e gli spara, facendolo ruzzolare fino al fondo con due pallottole in corpo, per sfortuna del tiratore, non mortali. Allora il messicano sbuca da un'altra baracca che sta in fondo al binario e, facendosi scudo del corpo di Audra, la lega ad una rotaia: \u00abSe non portate gi\u00f9 il malloppo, prima di sera la donna sar\u00e0 arrostita dal sole\u00bb grida. Lungo dibattito fra i passeggeri e John, i primi sostengono la necessit\u00e0 di aiutare la povera Audra, John, cui di Audra non importa nulla, sostiene che dopo la consegna del denaro i banditi uccideranno sia la donna che il latore del bottino. Scocciato delle insistenze dei compagni di sventura, John si libera delle borse con i quattrini, offrendole a chi vorr\u00e0 rischiare la pelle per salvare la donna, portandole ai banditi. Naturalmente Favor, quello pi\u00f9 interessato, si guarda bene dal procedere, cosicch\u00e9 ci si offre Jessie. A quel punto John, affidato il denaro a Martinez con il compito di portarlo ai legittimi destinatari, cio\u00e8 gli indiani derubati da Favor, riempie le borse con stracci e scende lungo il binario, raccomandando a Billy, cui passa il fucile, di sparare al messicano non appena questi accenna ad estrarre la rivoltella. Liberata la donna, questa sale lungo le rotaie verso il gruppo di passeggeri, ponendosi cos\u00ec sulla traiettoria del fucile di Billy. Grimes esce dalla baracca semibarcollante, controlla le borse gettategli da John e scopre l'inganno. Cerca allora di sparare a John che, estratta la pistola, lo fa secco. Purtroppo anche il messicano, messo fuori tiro di Billy dalla posizione di Audra, spara e colpisce John il quale, prima di esalare l'ultimo respiro, lo fa a sua volta secco, risolvendo col suo sacrificio la situazione."}
{"id": "1836562", "revid": "212348", "url": "https://it.wikipedia.org/wiki?curid=1836562", "title": "Idea Ekstraklasa", "text": ""}
{"id": "1836566", "revid": "7336", "url": "https://it.wikipedia.org/wiki?curid=1836566", "title": "Reddito operativo aziendale", "text": ""}
{"id": "1836568", "revid": "1573940", "url": "https://it.wikipedia.org/wiki?curid=1836568", "title": "Chiesa di Sant'Antonio Abate (Gallarate)", "text": " \nLa chiesa di Sant'Antonio abate \u00e8 una chiesa posta nel centro storico di Gallarate. \n\u00c8 di minuscole proporzioni ed oggi appare quasi 'sommersa' dai palazzi adiacenti.\nSi hanno poche notizie sulle origini di questa chiesa che probabilmente fu costruita sui resti di una precedente. Tuttavia si sa con certezza che gi\u00e0 nel XV secolo esisteva in questo luogo un oratorio detto appunto oratorio di Sant'Antonio. Nella seconda met\u00e0 del XVIII secolo la chiesa venne rifatta totalmente, sino ad assumere le linee architettoniche attuali, ispirate ad un barocco misurato ed armonioso. Nel 1962 vennero eseguiti lavori di abbellimento e restauro volti principalmente ad evitare che la chiesa si deteriorasse eccessivamente, fu inoltre abbattuto il campanile e venne aperta un'altra facciata sul lato opposto a quella originaria.\nBibliografia.\nLuigi Aspesi, \"Gallarate nella storia e nella tradizione\", Varese, Societ\u00e0 Gallaratese di Studi Patri, 1978."}
{"id": "1836573", "revid": "216538", "url": "https://it.wikipedia.org/wiki?curid=1836573", "title": "Serie cinematografiche", "text": ""}
{"id": "1836575", "revid": "195388", "url": "https://it.wikipedia.org/wiki?curid=1836575", "title": "Modello dei fattori specifici", "text": ""}
{"id": "1836580", "revid": "72396", "url": "https://it.wikipedia.org/wiki?curid=1836580", "title": "Roteiro (pallone)", "text": ""}
{"id": "1836587", "revid": "229244", "url": "https://it.wikipedia.org/wiki?curid=1836587", "title": "Cintura orogenica", "text": ""}
{"id": "1836591", "revid": "229244", "url": "https://it.wikipedia.org/wiki?curid=1836591", "title": "Orogene", "text": ""}
{"id": "1836594", "revid": "599523", "url": "https://it.wikipedia.org/wiki?curid=1836594", "title": "Windows 98 SE", "text": ""}
{"id": "1836595", "revid": "16931610", "url": "https://it.wikipedia.org/wiki?curid=1836595", "title": "Quartieri spagnoli", "text": ""}
{"id": "1836603", "revid": "31269", "url": "https://it.wikipedia.org/wiki?curid=1836603", "title": "Francesco Repice", "text": "Biografia.\nNato a Cosenza, si forma al liceo classico statale Giulio Cesare di Roma; qui si appassiona allo sport, divenendo tifoso della e simpatizzante del .\nNel 1989 viene notato a seguito di un dibattito in Calabria ed entra nel settore comunicativo della corrente di sinistra della Democrazia Cristiana, vicina a politici come Clemente Mastella e Sergio Mattarella, e collabora con le testate \"La Discussione\" e \"Il Popolo\". Si \u00e8, in una occasione, prestato come paroliere alla popolare trasmissione musicale \"Zecchino d'Oro\". Dal 1996 si \u00e8 per qualche tempo interessato allo studio della teologia. \u00c8 stato infine assunto dalla Rai nel 1997, iniziando a commentare il calcio nel 2000; entra quindi a far parte in pianta stabile dei radiocronisti della trasmissione sportiva \"Tutto il calcio minuto per minuto\". Saltuariamente ha avuto modo di raccontare anche competizioni di equitazione e pugilato, narrando ad esempio la vittoria dell'oro olimpico di Roberto Cammarelle ai Giochi di .\nDal 2010 \u00e8 la voce principale di anticipi e posticipi di Serie A e delle coppe europee; ha inoltre curato importanti eventi, come la conquista da parte dell' della Champions League nel 2010 (in coppia con Riccardo Cucchi), l'ultima partita di Alessandro Del Piero con la maglia della e la conquista del 30\u00ba titolo da parte del , in diretta dallo stadio Santiago Bernab\u00e9u il 17 giugno 2007.\nDurante il \u00e8 stato aggregato per la prima volta alla spedizione giornalistica che segue la nazionale italiana durante i suoi tornei, partecipando a quattro mondiali e altrettanti europei. Ha per\u00f2 dovuto aspettare il 2007 per apparire come seconda voce della radiocronaca delle partite azzurre, esordendo accanto al sopracitato Cucchi nell'amichevole Italia- disputata allo stadio San Nicola di Bari; in questa veste ha seguito la squadra fino al 31 maggio 2014, quando subentra definitivamente al collega come voce ufficiale della nazionale a partire dall'amichevole Italia-."}
{"id": "1836616", "revid": "121542363", "url": "https://it.wikipedia.org/wiki?curid=1836616", "title": "Torre Azadi", "text": "La Torre Azadi (, in lingua italiana \"Torre della libert\u00e0\"), precedentemente conosciuta come Shahy\u0101d \u0100ry\u0101mehr (in persiano \u0634\u0647\u06cc\u0627\u062f \u0622\u0631\u06cc\u0627\u0645\u0647\u0631; in italiano \"Torre commemorativa del Re\"), \u00e8 uno dei simboli di Teheran, e segna l'ingresso alla citt\u00e0.\nStoria.\nFu costruita nel 1971 dall'architetto bahai Hossein Amanat in occasione delle cerimonie organizzate dall'ultimo Shah Mohammad Reza Pahlavi per festeggiare il 2500\u00ba anniversario della fondazione dell'Impero achemenide da parte di Ciro il Grande (in persiano \u062c\u0634\u0646\u0647\u0627\u06cc \u062f\u0648\u0647\u0632\u0627\u0631 \u0648 \u067e\u0627\u0646\u0635\u062f \u0633\u0627\u0644\u0647 \u0634\u0627\u0647\u0646\u0634\u0627\u0647\u06cc). \nIl progetto fu per lo pi\u00f9 finanziato da un gruppo di cinquecento industriali iraniani.\nArchitettura.\nL'architetto Hossein Amanat vi profuse una concezione basata sull'architettura iraniana classica e post-classica.\nLa torre \u00e8 alta circa 45 metri (148 piedi) ed \u00e8 completamente rivestita in marmo tagliato. Fu costruita con marmo bianco di pietra dalla regione di Esfahan; il monumento comprende 8.000 blocchi di pietra. Le pietre furono tutte localizzate e fornite da Ghanbar Rahimi, ma ci fu l'innovativo uso di \"computer\" per \"definire le sue complesse superfici tessute\". Il principale appaltatore per la costruzione della torre fu la MAP Company, supervisionata da Ghaffar Davarpanah Varnosfaderani, un rinomato scalpellino iraniano."}
{"id": "1836617", "revid": "1305772", "url": "https://it.wikipedia.org/wiki?curid=1836617", "title": "Adrenalina (disambigua)", "text": ""}
{"id": "1836620", "revid": "287204", "url": "https://it.wikipedia.org/wiki?curid=1836620", "title": "La romana", "text": ""}
{"id": "1836625", "revid": "200154", "url": "https://it.wikipedia.org/wiki?curid=1836625", "title": "Appiani (famiglia)", "text": ""}
{"id": "1836626", "revid": "122949172", "url": "https://it.wikipedia.org/wiki?curid=1836626", "title": "Ifinoo", "text": "Nella mitologia greca, Ifinoo era il nome di un personaggio presente alla guerra di Troia, scoppiata a causa del rapimento di Elena, moglie di Menelao, da parte del principe troiano Paride. Il conflitto che ne deriv\u00f2, destinato ad essere conosciuto ovunque, divenne uno degli argomenti pi\u00f9 cantati e commemorati dagli aedi del tempo. Il decimo anno della guerra divenne oggetto delle attenzioni del poeta Omero, il quale sulla base degli eventi bellici di quell'anno egli estese il poema epico dell'Iliade.\nIl mito.\nIfinoo, figlio di un certo Dessio, era un esperto guerriero acheo, il quale decise di abbandonare la sua patria per partire alla volta della Troade, unendosi alle truppe degli Atridi Agamennone e Menelao, i quali avevano riunito una considerevole flotta per vendicare il ratto della moglie di quest'ultimo.\nLa morte.\nIl giovane guerriero si ciment\u00f2 in battaglia, ma non viene mai ricordato nei poemi epici, se non in pochi versi del poema di Omero. \nNel libro VII dell'Iliade, Ifinoo appare come un guerriero che combatte dal proprio un cocchio, nei punti in cui la mischia e la guerra \u00e8 pi\u00f9 intensa e selvaggia.\nProprio mentre cerca di colpire e assassinare, scagliandosi con il suo carro da guerra, egli viene per\u00f2 colpito da una lancia, sopra la spalla, per mano dell'eroe avversario Glauco, il capo licio che decise di schierarsi col suo esercito dalla parte dei Troiani.\nFerito a morte, Ifinoo allent\u00f2 la presa dei suoi destrieri e cadde senza vita dal cocchio."}
{"id": "1836629", "revid": "2052878", "url": "https://it.wikipedia.org/wiki?curid=1836629", "title": "Nicola Giustiniani", "text": "Biografia.\nFiglio di Antonio, egli stesso ceramista, venuto da Napoli a Cerreto Sannita a seguito della ricostruzione della cittadina dopo il terremoto del 5 giugno 1688, Nicola Giustiniani \u00e8 stato il fondatore dell'omonima fabbrica di maioliche di via Marinella a Napoli, distrutta da un bombardamento durante la Seconda guerra mondiale e poi riedificata in altro luogo.\nNicola, seguendo le orme paterne, si dedic\u00f2 fin da piccolo all'arte figulina producendo, accanto alla tipica manifattura di origine napoletana, una nuova, riecheggiante modi e cadenze del rococ\u00f2. \nGiovanissimo, Nicola si trasfer\u00ec a Napoli dove ebbe modo di esporre la sua padronanza della tecnica figulina meritandosi il soprannome di \"belpensiero\" (ricco di idee). \nUna delle sue opere pi\u00f9 rappresentative, il \"Cristo al Calvario\", \u00e8 custodita presso il Museo del Sannio di Benevento. \nNella sua fabbrica di via Marinella lavorarono, oltre i Giustiniani, altre dinastie di ceramisti napoletani come i Massa, i Del Vecchio, i Grue, i Porreca ed i Chianese."}
{"id": "1836634", "revid": "287204", "url": "https://it.wikipedia.org/wiki?curid=1836634", "title": "Da\u02bfwa", "text": "La da\u02bfwa () \u00e8 l'azione di proselitismo dell'Islam.\nIl vocabolo arabo significa letteralmente \"richiamo, appello, propaganda\". \"Invitare il prossimo all'Islam\" \u00e8 considerato un dovere dai musulmani. \"Da\u02bfwa\" \u00e8 talora riferito all'azione di \"predicare l'Islam\". Un musulmano che pratica la \"da\u02bfwa\", che sia o meno un \"uomo di religione\", \u00e8 chiamato \"d\u0101\u02bf\u012b\" (plurale \"du\u02bf\u0101t\", \"\u062f\u0639\u0627\u0629\").\nUn \"d\u0101\u02bf\u012b\" \u00e8 cos\u00ec un uomo che invita la gente ad abbracciare l'Islam attraverso un metodo dialogico, e in certi casi pu\u00f2 essere tradotto col termine \"missionario\".\nIl termine \u00e8 stato storicamente impiegato in ogni occasione in cui, in ambito islamico, s'intendeva far prevalere una specifica visione ideologica e politica dell'Islam. Per questo si parla normalmente di \"da\u02bfwa\" abbaside, organizzata per abbattere il potere omayyade, a torto o a ragione giudicato dai suoi avversari come \"usurpatore\", ma anche e di \"da\u02bfwa\" ismailita-fatimide per far trionfare, per converso, a partire dal X secolo, la causa di quella particolare forma di Sciismo a tutto detrimento del potere abbaside.\nPrimo Islam.\nNel (Corano), il termine \"da\u02bfwa\" ha altri significati. Nella S\u016bra XXX, indica il richiamo rivolto a un morto di risorgere dalla sua tomba nel Giorno del Giudizio. Quando \u00e8 usato nel Corano, in genere si riferisce a un pressante invito di Allah a vivere secondo la Sua volont\u00e0. Di conseguenza, quando usato nei primi secoli dell'Islam, progressivamente il termine tende a identificarsi col contenuto di quell'invito e diventa di conseguenza un sinonimo di \"shar\u012b\u02bfa\" (legge divina) e \"d\u012bn\" (modo di vivere, religione in senso ampio). \u00c8 anche impiegato per definire il dovere di \"incoraggiare attivamente i fedeli musulmani a perseguire una profonda \"pietas\" in ogni aspetto della vita\": una definizione che attualmente \u00e8 diventata centrale nel pensiero islamico contemporaneo.\nFini della \"da\u02bfwa\".\nInvito.\nNella teologia islamica, il fine della \"da\u02bfwa\" \u00e8 quello d'invitare la gente, musulmani e non-musulmani, ad adorare Allah come specificato nel Corano, come pure a informare l'umanit\u00e0 dell'azione del profeta Maometto. Se diretto a non-musulmani, tutto ci\u00f2 consiste nello spiegare l'Islam attraverso azioni, dibattiti e dialogo.\nRafforzamento della Umma.\nUn altro obiettivo della \"da\u02bfwa\" \u00e8 quello di rafforzare la Comunit\u00e0 islamica, o \"Umma\". A tal fine \u00e8 fortemente incoraggiato essere puntuali osservanti delle disposizioni di Allah e di aumentare il livello della propria piet\u00e0 islamica. Ci\u00f2 comporta una precisa azione svolta nei confronti di quelle persone che vivono ai margini della fede islamica e che ne pratichino svogliatamente i rituali ma che siano disponibili e correggere questa loro tiepidezza.\nObbligatoriet\u00e0 al fine di evitare conflitti.\nIl \"\u1e25ad\u012bth\" inserito nel \"\u1e62a\u1e25\u012b\u1e25\" di Muslim indica che la \"da\u02bfwa\" \u00e8 il primo dei tre passi da intraprendere per evitare un conflitto armato coi politeisti, considerati nemici irrecuperabili. L'imposizione fiscale e la violenza sono i due successivi passi previsti ."}
{"id": "1836635", "revid": "343261", "url": "https://it.wikipedia.org/wiki?curid=1836635", "title": "Adattamenti cinematografici", "text": ""}
{"id": "1836645", "revid": "155118", "url": "https://it.wikipedia.org/wiki?curid=1836645", "title": "La Torre Azadi", "text": ""}
{"id": "1836647", "revid": "1573940", "url": "https://it.wikipedia.org/wiki?curid=1836647", "title": "\u1e62a\u1e25\u012b\u1e25", "text": "Il termine \"Sah\u012bh\" (), che letteralmente significa \"sano, corretto, giusto\", \u00e8 spesso usato nella letteratura religiosa tradizionistica per identificare opere sulle quali \u00e8 possibile fare il massimo assegnamento per la loro correttezza formale e sostanziale.\nNella cultura religiosa islamica le due principali opere composte da uomini (dal momento che il Corano \u00e8 considerato testuale rivelazione divina) sono quelle di Bukhari e di Muslim ed entrambe portano il nome di \"\u1e62a\u1e25\u012b\u1e25\", tanto da usare nei loro confronti il duale \"\u1e62a\u1e25\u012b\u1e25\u0101ni\" (I due \"\u1e62a\u1e25\u012b\u1e25\")."}
{"id": "1836649", "revid": "28592", "url": "https://it.wikipedia.org/wiki?curid=1836649", "title": "La Romana", "text": ""}
{"id": "1836656", "revid": "38120", "url": "https://it.wikipedia.org/wiki?curid=1836656", "title": "Marina italiana", "text": ""}
{"id": "1836661", "revid": "1272592", "url": "https://it.wikipedia.org/wiki?curid=1836661", "title": "Libro Rosso dei Confini Occidentali", "text": "Il Libro Rosso dei Confini Occidentali (conosciuto anche come \"Il Libro Rosso\", \"Il Libro Rosso di Periannath\" o come \"Il Libro del Conte\") \u00e8 uno pseudobiblium redatto dallo Hobbit Bilbo Baggins, al quale attinge come ipotetica fonte letteraria lo scrittore inglese J. R. R. Tolkien. Si tratta quindi di un artificio narrativo, di un libro immaginario. Viene citato pi\u00f9 volte da Tolkien nel prologo de \"Il Signore degli Anelli\", viene ripreso durante la narrazione degli eventi e anche nelle appendici. Compare inoltre ne \"Lo Hobbit\" e ne \"Le avventure di Tom Bombadil.\"\nIl suo nome deriva dalla pelle rossa che lo rilegava e dal posto dove fu a lungo conservato: a Sottotorri dai Belpiccolo, i Custodi dei Confini Occidentali.\n\"Andata e Ritorno\".\nAlla fine del libro \"Lo Hobbit\" Tolkien fa dire al protagonista dell'avventura, Bilbo Baggins, che probabilmente intitoler\u00e0 le sue memorie: \"Andata e Ritorno, le Vacanze di un Hobbit\", difatti il titolo preferito dell'autore per \"Lo Hobbit\" fu sempre \"Lo Hobbit o Andata e Ritorno\".\nNe \"Il Signore degli Anelli\" Bilbo, parlando con Gandalf gli dice che ha gi\u00e0 immaginato con quale frase concludere il proprio libro: \"E visse felice e contento fino alla fine dei suoi giorni\". Questa risulta essere un riarrangamento di quanto espresso in terza persona dal narratore nell'ultimo capitolo de \"Lo Hobbit\".\n\"La caduta del Signore degli Anelli\".\nCome veniamo a scoprire nel \"Signore degli Anelli\", Bilbo ha continuato la stesura delle sue memorie fino ad includere gli eventi della Guerra dell'Anello e le imprese di suo nipote Frodo e degli altri protagonisti delle vicende. Bilbo lascer\u00e0 a Frodo il libro e con esso il compito di concludere e organizzare organicamente il lavoro svolto. Prima della partenza dai Porti Grigi Frodo lascer\u00e0 il libro, ormai quasi concluso, nelle mani di Samvise Gamgee.\nNelle varie opere Tolkien ha titolato sempre in modo diverso il Libro Rosso, fino a quello che sembra essere il titolo definitivo, cos\u00ec com'\u00e8 possibile leggere ne \"Il ritorno del re\":\n\"Traduzioni dall'Elfico\".\nA Gran Burrone Bilbo pot\u00e9 leggere e tradurre molti libri elfici che trattavano dei tempi antichi. Questo suo lavoro di traduzione era raccolto in tre libri di sapienza che egli aveva composto in epoche diverse, e recavano un'etichetta sul dorso rosso: \"Traduzioni dall'Elfico, di B.B.\". Dopo la sconfitta di Sauron (nel \"Signore degli Anelli\") Bilbo don\u00f2 i tre volumi a Frodo.\n\"Il Libro Rosso\".\nI tre volumi riguardanti le traduzioni elfiche e il volume storico narrante le vicende de \"Lo Hobbit\" e de \"Il Signore degli Anelli\" vennero poi consegnati da Frodo a Sam, e nel tempo passarono da lui a sua figlia Elanor e quindi ai discendenti di lei. Qualche anno dopo il matrimonio con Fastred di Verdolmo, Elanor si trasferisce con tutta la famiglia a Sottotorri sui Colli Torrioni, da cui deriver\u00e0 il successivo nome della loro famiglia, i Belpiccolo delle Torri, nonch\u00e9 Custodi dei Confini Occidentali, e in seguito un quinto volume, contenente un dettagliato studio sulle genealogie Hobbit, verr\u00e0 aggiunto ai precedenti quattro, arrivando cos\u00ec al nome del famoso \"Libro Rosso dei Confini Occidentali\".\n\"Il Libro del Conte\".\nTolkien riferisce che l'originale Libro Rosso \u00e8 andato perduto, ma di esso sono state fatte numerose copie con varie aggiunte e note. La prima copia in assoluto del manoscritto fu fatta su richiesta di Re Elessar e portata a Gondor dal vecchio compagno di Frodo, il Conte Peregrino I. Questa copia \u00e8 detta \"Libro del Conte\" e data la sua peculiarit\u00e0 di \"prima copia\" \"contiene tutto ci\u00f2 che nelle edizioni seguenti fu perduto oppure omesso\". A Gondor il libro venne arricchito di ulteriori note e vennero apportate alcune correzioni, soprattutto in merito alle traduzioni elfiche. Fu anche aggiunta una breve versione de \"La Storia di Aragorn e Arwen\" fatta da Barahir, nipote del Principe Faramir.\nLa copia di Findegil.\nUna copia del \"Libro del Conte\" fu fatta su richiesta del pronipote di Peregrino e portata nella Contea nel 1592 C.C. (172 Q.E.) e l\u00ec conservata nei Grandi Smial. Le date sono certe perch\u00e9 il copiatore aggiunse la seguente nota:\nTolkien riferisce inoltre che tale copia \u00e8 molto importante perch\u00e9 l'ultima rimasta a contenere le traduzioni dall'elfico di Bilbo.\nNell'immaginario dello pseudobiblium questa copia \u00e8 sopravvissuta fino ai tempi di Tolkien e grazie ad essa egli sarebbe riuscito ad operare la traduzione dal linguaggio originale del Libro Rosso (ovvero i linguaggi della Terra di Mezzo) all'inglese contemporaneo.\nOpere simili e correlate.\nUn libro simile e di molto precedente al Libro Rosso \u00e8 il \"Gianopelle\" o \"Diario di Tucboro\", un libro la cui redazione inizi\u00f2 circa nel 2000 della T.E. ad opera dei membri della famiglia Tuc. Esso era un insieme di annotazioni riguardanti nascite, matrimoni, morti e compravendite di terreni riguardanti la famiglia Tuc, ma anche altri avvenimenti concernenti eventi della Contea. Molte delle informazioni del \"Gianopelle\" sono poi confluite nel Libro Rosso.\nVanno ricordate altre produzioni letterarie Hobbit, di Meriadoc Brandibuck, come \"L'Erborista della Contea\", \"Il Calcolo degli Anni\" (nel quale egli confrontava i calendari della Contea e di Brea con quelli di Gran Burrone, Gondor e Rohan) e \"Antichi termini e Nomi della Contea\" (nel quale si interess\u00f2 di termini tipici della Contea e di elementi arcaici nei nomi delle localit\u00e0 che avevano affinit\u00e0 con la lingua dei Rohirrim)."}
{"id": "1836663", "revid": "44627", "url": "https://it.wikipedia.org/wiki?curid=1836663", "title": "Paradosso Einstein-Podolsky-Rosen", "text": ""}
{"id": "1836666", "revid": "729019", "url": "https://it.wikipedia.org/wiki?curid=1836666", "title": "Gran Premio del Brasile 1980", "text": "Il Gran Premio del Brasile 1980 \u00e8 stata la seconda prova della stagione 1980 del Campionato mondiale di Formula 1. Si \u00e8 corsa domenica 27 gennaio 1980 sul Circuito di Interlagos. La gara \u00e8 stata vinta dal francese Ren\u00e9 Arnoux, su Renault; per il vincitore si tratt\u00f2 del primo successo nel mondiale. Ha preceduto sul traguardo l'italiano Elio De Angelis su Lotus-Ford Cosworth e l'australiano Alan Jones su Williams-Ford Cosworth. Per De Angelis si tratt\u00f2 del primo podio in una gara iridata.\nVigilia.\nAspetti sportivi.\nIl gran premio avrebbe dovuto svolgersi sul Circuito di Jacarepagu\u00e1 ma il sindaco di Rio de Janeiro lament\u00f2 l'eccessiva spesa sostenuta per l'organizzazione della gara. Ci\u00f2 mise in dubbio l'esistenza del gran premio stesso, oltre che la sua sede. Bernie Ecclestone ricord\u00f2 infatti come ben cinque piste fossero pronte a entrare nel calendario iridato. A questo andava aggiunto anche il divieto imposto dalle autorit\u00e0 brasiliane, a seguito della crisi petrolifera, di disputare gare automobilistiche nel Paese.\nSuccessivamente la \"Confedera\u00e7\u00e3o Brasileira de Automobilismo (CBA)\" conferm\u00f2 che il divieto riguardava solo le gare nazionali e che la gara si sarebbe effettuata sul tracciato di Interlagos, anche se i piloti criticarono la scelta a causa della scarsa sicurezza del tracciato, tanto da minacciare di non corrervi. La cancellazione della gara in Brasile avrebbe provocato per\u00f2 anche la cancellazione del Gran Premio d'Argentina, per ragioni finanziarie. La GPDA, associazione che riuniva i piloti di Formula 1, decise infine di confermare la presenza dei suoi piloti alla gara brasiliana. Bernie Ecclestone, patron della Brabham e capo della FOCA, aveva anche affermato che, in caso di boicottaggio del gran premio brasiliano da parte dei piloti, sarebbe stato facile per le scuderie sostituirli con altri conduttori, disposti a partecipare alla gara.\nGli organizzatori riasfaltarono quasi completamente il circuito e rinforzarono le protezioni in molti punti della pista. Nei giorni precedenti la gara vi fu comunque un'ispezione del tracciato da parte del presidente della GPDA, Jody Scheckter, che rilev\u00f2 la presenza di gobbe sull'asfalto alle curve 1, 2 e \"do Sol\".\nL'edizione 1980 del gran premio fu comunque l'ultima a tenersi sulla versione del circuito da quasi otto chilometri. Quando la Formula 1 torn\u00f2 sul tracciato, per l'edizione del gran premio del 1990, venne utilizzata la nuova versione, lunga solo 4,325\u00a0km.\nAl gioved\u00ec prima della gara si tennero delle prove libere, della durata di tre ore. Il pi\u00f9 rapido risult\u00f2 Didier Pironi su Ligier in 2'23\"06; precedette il suo compagno di scuderia Jacques Laffite e Elio De Angelis su Lotus, che fu anche penalizzato dalla rottura del cambio che ne limit\u00f2 i giri in pista. Le asperit\u00e0 dell'asfalto danneggiavano pesantemente le \"minigonne\" montate sulle monoposto. Emerson Fittipaldi usc\u00ec di pista alla \"Ferradura\", ma ci\u00f2 non ebbe conseguenze fisiche per il pilota.\nQualifiche.\nResoconto.\nNella giornata del venerd\u00ec il miglior tempo fu di Jean-Pierre Jabouille che chiuse in 2'21\"40, nuovo record del tracciato. Secondo, a quasi nove decimi di distanza, fu il suo compagno di scuderia Ren\u00e9 Arnoux. Le Renault, vetture spinte da un motore turbo, erano favorite dall'altitudine del tracciato, 850 metri sul livello del mare, che in parte limitava la potenza dei tradizionali motori a pressione atmosferica. Un altro vantaggio era dato dalla coperture Michelin: la casa francese, pur in presenza di una temperatura elevata, pot\u00e9 proporre degli pneumatici a mescola morbida. Ci\u00f2 favor\u00ec anche l'altra scuderia gommata dalla Michelin, la Ferrari. Scheckter chiuse quarto e Villeneuve sesto. Il canadese nelle libere del mattino era stato penalizzato da un problema all'impianto dell'olio. Al termine delle prove vi fu un controllo tecnico specifico sul peso di Ligier e Williams: tutte le vetture risultarono regolari.\nAl sabato le condizioni meteorologiche mutarono; le prove della mattina furono condotte sotto la pioggia, mentre per quelle ufficiali torn\u00f2 il sereno. Nessuno fu per\u00f2 in grado di battere il tempo fatto segnare da Jabouille al venerd\u00ec. Per il francese si tratt\u00f2 cos\u00ec della quinta \"pole position\" iridata della carriera. Didier Pironi conquist\u00f2 la prima fila, mentre in seconda Gilles Villeneuve precedette Carlos Reutemann. Arnoux, secondo al venerd\u00ec, venne scavalcato anche da Jacques Laffite. I primi sette della classifica chiusero in un secondo di spazio. Jody Scheckter termin\u00f2 ottavo, penalizzato dall'esposizione di bandiere gialle nel corso di un giro lanciato.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nGilles Villeneuve fu autore di una bella partenza tanto da porsi in testa alla gara, davanti a Didier Pironi, Jacques Laffite e Jean-Pierre Jabouille. Nel corso del primo giro Jabouille fu capace di passare sia Laffite che Pironi e porsi al secondo posto.\nVilleneuve, gi\u00e0 nel corso della seconda tornata, venne passato da Jabouille; il canadese dovette poi cedere la posizione, sempre al giro 2, anche a Pironi, Laffite e Arnoux. Un giro dopo Laffite e Arnoux passarono Pironi, mentre Villeneuve continu\u00f2 a cedere posizioni.\nAl giro 4 Didier Pironi fu costretto a una sosta ai box per un problema tecnico, precipitando in ventunesima posizione. Anche Gilles Villeneuve fu costretto al giro 6 a tornare ai box, per sostituire gli pneumatici. Stessa sorte, poco dopo per Jody Scheckter, penalizzato da un guasto al propulsore. Al giro 12 il sudafricano fu costretto al ritiro. La classifica vedeva sempre al comando Jean-Pierre Jabouille, seguito da Jacques Laffite, Ren\u00e9 Arnoux, Elio De Angelis, Alan Jones e Nelson Piquet. Due giri dopo Laffite si ritir\u00f2 per un guasto elettrico mentre Piquet fu costretto da una foratura a un cambio delle gomme, che lo port\u00f2 in ultima posizione. Riccardo Patrese e Alain Prost entrarono nella zona punti. Didier Pironi fu nel frattempo autore di una poderosa rimonta che lo port\u00f2 a ridosso della zona punti.\nAl giro 21 Pironi pass\u00f2 Prost, tornando cos\u00ec al sesto posto; tre giri dopo il leader della gara, Jabouille, si ritir\u00f2 per il malfunzionamento del turbo: pass\u00f2 cos\u00ec a condurre il suo compagno alla Renault, Ren\u00e9 Arnoux. Al ventiseiesimo giro Pironi scal\u00f2 ancora una posizione passando Patrese.\nA quattro giri dal termine Alain Prost pass\u00f2 Patrese, installandosi al quinto posto. La gara venne vinta da Ren\u00e9 Arnoux, per la prima volta nella sua carriera in F1: si tratt\u00f2 anche della seconda vittoria della Renault nel mondiale; Elio De Angelis chiuse secondo (al suo primo podio), terzo fu Alan Jones, davanti a Pironi, Prost e Patrese. Arnoux, sessantacinquesimo pilota a vincere una gara iridata, torn\u00f2 ai box grazie a un passaggio datogli da Patrese in quanto la sua vettura aveva terminato la benzina poco dopo il traguardo.\nDe Angelis batt\u00e9 il record di pi\u00f9 giovane pilota a podio per una gara iridata, a 21 anni, 10 mesi e un giorno, che durava dal Gran Premio di Gran Bretagna 1959, e che apparteneva a Bruce McLaren, con 21 anni, 10 mesi, 18 giorni. Il record venne poi a sua volta battuto solo nel Gran Premio d'Argentina 1997 da Ralf Schumacher.\nRisultati.\nI risultati del gran premio furono i seguenti:"}
{"id": "1836679", "revid": "125821114", "url": "https://it.wikipedia.org/wiki?curid=1836679", "title": "Se avessi un milione", "text": "Se avessi un milione (\"If I Had a Million\") \u00e8 un film del 1932 diretto da registi vari.\nSi tratta del primo film ad episodi della storia del cinema.\nFilm a episodi, il cui soggetto \u00e8 ispirato dal romanzo \"Windfall\" di Robert D. Andrews, \u00e8 uscito nelle sale italiane solo 20 anni dopo, nel 1952.\nTrama.\nUn vecchio riccone, sentendo prossima la fine, decide di non lasciare ai numerosi parenti la sua ingente eredit\u00e0.\nSceglie di lasciare un milione ad alcune persone scelte a caso sull'elenco telefonico. Alla sua morte, i beneficiari sono: un commesso di negozio particolarmente ansioso, una prostituta, due attori, un falsario, un impiegato, un marinaio, che per\u00f2 dilapidano subito la somma ricevuta.\nL'ultima fortunata \u00e8 una vecchia cantante, ospite di una casa di riposo, che sar\u00e0 l'unica ad utilizzare bene il denaro, spendendolo per migliorare lo stato dell'ospizio e dei suoi anziani abitanti.\nRemake.\nDal film \u00e8 stata tratta nel 1955 una serie televisiva, \"The Millionaire\", e un film per la televisione nel 1973, \"If I Had a Million\"."}
{"id": "1836680", "revid": "767487", "url": "https://it.wikipedia.org/wiki?curid=1836680", "title": "Dragonlord (gruppo musicale)", "text": "I Dragonlord sono un gruppo musicale symphonic black metal statunitense, formatosi nel 2000 per volont\u00e0 del chitarrista dei Testament Eric Peterson."}
{"id": "1836681", "revid": "125952637", "url": "https://it.wikipedia.org/wiki?curid=1836681", "title": "Moti millenari", "text": "I moti millenari sono movimenti che la Terra compie in tempi lunghi migliaia di anni di cui non siamo in grado di osservare direttamente le conseguenze, che producono mutamenti interessanti dal punto di vista geologico (ad esempio, le glaciazioni) ma sono ininfluenti nel corso di una vita umana. Tali moti si verificano a causa dell'azione gravitazionale che gli altri corpi esercitano sul nostro pianeta, provocando variazioni nella posizione della Terra nello spazio.\nPrecessione luni-solare.\nLa precessione \"luni-solare\", anche detta precessione degli equinozi, \u00e8 il moto doppioconico compiuto dall'asse terrestre in senso orario. Il suo periodo \u00e8 di circa 26000 anni.\nL'attrazione che Sole e Luna esercitano sul rigonfiamento equatoriale tende a far coincidere il piano dell'equatore con il piano dell'orbita (rendendo quindi l'asse terrestre perpendicolare al piano dell'eclittica). A questo movimento si oppone la rapida rotazione della Terra che tende invece a mantenere immutata la posizione dell'asse. L'azione combinata di queste due forze fa descrivere all'asse una specie di doppio cono.\nUna delle conseguenze pi\u00f9 importanti di questo moto \u00e8 lo spostamento della linea degli equinozi: infatti, poich\u00e9 l'asse terrestre ruota, ruota a sua volta il piano dell'equatore celeste, che causa la rotazione dei punti equinoziali. Dal momento che la precessione avviene in senso contrario a quello della rotazione terrestre, ogni anno gli equinozi si verificano leggermente prima (di circa venti minuti).\nMentre il moto di precessione dell'asse ha un periodo di circa 26000 anni, la precessione degli equinozi si completa in circa 21000 anni: questa differenza di periodo \u00e8 dovuta allo \"spostamento della linea degli apsidi\".\nNutazioni.\nLe \"nutazioni\" sono perturbazioni del moto di precessione dell'asse di periodo di circa 18,6 anni.\nQueste perturbazioni sono dovute al cambiamento della distanza Terra-Luna, che non si mantiene costante sia poich\u00e9 i due corpi si muovono su orbite ellittiche, sia a causa del moto di regressione della linea dei nodi (il cui periodo \u00e8 proprio 18,6 anni).\nLe nutazioni fanno s\u00ec che l'asse terrestre, anzich\u00e9 descrivere coni circolari, si muova lungo coni leggermente ondulati.\nSpostamento della linea degli apsidi.\nA causa dell'attrazione esercitata sulla Terra dagli altri pianeti, l'asse maggiore dell'orbita terrestre, detto linea degli apsidi, ruota, facendo perno nel centro del Sole, in senso antiorario. Il periodo di questa rotazione \u00e8 di circa 117.000 anni.\nMuovendosi in senso antiorario, la linea degli apsidi \"va incontro\" a quella degli equinozi (che si muove invece in senso orario), cosicch\u00e9 la precessione degli equinozi ha una durata inferiore alla precessione luni-solare.\nVariazione dell'eccentricit\u00e0 dell'orbita.\nBench\u00e9 non vari la lunghezza della linea degli apsidi, il tra la distanza del Sole dal centro dell'orbita e la lunghezza del semiasse maggiore di questa (la differenza tra le distanze Sole-afelio e Sole-perielio) passa, in un periodo di circa 92000 anni, da un minimo di 1 milione di km (corrispondente a un valore di eccentricit\u00e0 di circa 0,003) a un massimo di 16 milioni di km (pari a un valore di eccentricit\u00e0 di circa 0,054).\nMoto dell'asse terrestre.\nIn un periodo di circa 40000 anni l'angolo che l'asse terrestre forma con la perpendicolare al piano dell'orbita passa da un minimo di 21 \u00b0 55' a un massimo di 24\u00b0 20'."}
{"id": "1836694", "revid": "767487", "url": "https://it.wikipedia.org/wiki?curid=1836694", "title": "Numero di Biot", "text": "Il numero di Biot (Bi) \u00e8 un gruppo adimensionale usato nell'ambito della fluidodinamica.\n\u00c8 stato introdotto dal fisico e matematico francese Jean-Baptiste Biot (1774 - 1862).\nDefinizione matematica.\nIl numero di Biot \u00e8 definito come:\ndove:\nApplicazioni.\nMolti problemi termocinetici possono essere risolti semplicemente se si ipotizza che la differenza di temperatura interna del corpo sia trascurabile rispetto a quella tra il corpo e l'esterno. Questa ipotesi, che si traduce dal punto di vista numerico in un formula_3, permette di approssimare la distribuzione di temperatura nel solido come uniforme. Tale condizione prende il nome di ipotesi di parametri concentrati.\nInterpretazione fisica.\nIl numero di Biot rappresenta il rapporto tra lo scambio termico del solido con l'esterno e la conduzione termica interna al corpo."}
{"id": "1836705", "revid": "125726889", "url": "https://it.wikipedia.org/wiki?curid=1836705", "title": "Santo Daime", "text": "Il Santo Daime o Chiesa del Santo Daime \u00e8 una pratica religiosa sincretica fondata negli anni trenta nello stato amazzonico dell'Acre da Raimundo Irineu Serra (conosciuto anche come Mestre Irineu), un umile \"seringueiro\" (operaio che estrae il lattice dall'albero del caucci\u00f9), e poi diventata un movimento diffusosi \nOrigine.\nMestre Irineu nasce nel nordest brasiliano quattro anni dopo la \"Lei \u00c1urea\" del 1888 con cui la principessa Isabella abolisce definitivamente la schiavit\u00f9 in Brasile. Cresce in una famiglia cattolica e all'et\u00e0 di 12 anni, attirato dal boom delle piantagioni di caucci\u00f9, si imbarca sul Rio delle Amazzoni per raggiungere l'ovest brasiliano e \"arruolarsi\" presso la citt\u00e0 di Rio Branco, capitale dello Stato dell'Acre, nei cosiddetti \"soldati della gomma\": i \"seringueiros\" appunto che venivano mandati nella foresta vergine per raccogliere il lattice del caucci\u00f9 per la produzione della gomma.\nProprio grazie alla sua professione entra in contatto nella regione di confine tra il Brasile, la Bolivia e il Per\u00f9 con alcuni sciamani della foresta amazzonica che fanno uso della bevanda sacra di origine millenaria denominata ayahuasca.\nIrineu beve la ayahuasca e sperimenta una serie di visioni trascorrendo otto giorni in solitudine nella foresta. Mentre osserva la luna durante una sessione con l'ayahuasca, a Mestre Irineu appare avvicinandosi una figura femminile incoronata in cui riconosce la Vergine Maria. La Regina, quella notte, gli rivela e gli affida la missione di costituire un movimento religioso che potesse riscattare, dopo secoli di soprusi, la profonda spiritualit\u00e0 dei popoli della Foresta Amazzonica alla luce e in unione con gli insegnamenti cristiani.\nIrineu Serra comincia a guidare delle cerimonie spirituali usando la ayahuasca. Molte persone malate arrivavano da lui per ottenere la guarigione, perch\u00e9 non possono permettersi le cure mediche o perch\u00e9 non hanno trovato giovamento nella medicina ufficiale.\nDescrizione.\nIl movimento religioso del Santo Daime \u00e8 una dottrina cristiana sincretica, basata sugli insegnamenti universali cristiani con enfasi alla lettura dei Vangeli in armonia e unione con tradizioni culturali, folcloristiche e religiose indigene di origine millenaria.\nIncorpora elementi di varie religioni o tradizioni spirituali, come cattolicesimo popolare, spiritismo kardecista, animismo africano e sciamanesimo sudamericano. Il nucleo cristiano \u00e8 combinato con altri elementi, come l'enfasi sulla gnosi e la responsabilit\u00e0 personale, il riconoscimento del valore della natura (il sole, la luna e le stelle), cos\u00ec come il simbolo totemico del 'beija-flor', il colibr\u00ec. Anche gli esseri spirituali dello sciamanesimo indigeno amazzonico e deit\u00e0 del pantheon africano come Ogum e Iemanja sono incorporati nella dottrina.\nIn generale il Santo Daime promuove uno stile di vita sano in conformit\u00e0 con il motto di Mestre Irineu \"armonia, amore, verit\u00e0 e giustizia\", cos\u00ec come altri valori dottrinali chiave, come amore, carit\u00e0 e fraternit\u00e0 umana, forza, umilt\u00e0 e purezza di cuore.\nLa religione, che la maggior parte dei praticanti anziani chiama Dottrina di Mestre Irineu, si basa poco su testi scritti.\nEssa propone un \"lavoro spirituale\" (\"trabalho\"), che ha come obiettivo quello di raggiungere l'auto-conoscenza e l'unione con Dio: i suoi insegnamenti si apprendono con l'esperienza, cantando degli inni che celebrano gli eterni valori dell'amore, dell'armonia e della forza con immagini poetiche e metaforiche.\nLa natura del \"trabalho\" a volte \u00e8 personificata e identificata come 'Juramidam', un nome rivelato a Irineu nella sua esperienza visionaria, che significa, letteralmente, \"Dio (jura) e i suoi soldati (midam)\".\nIl \"Santo Daime\".\n\"Ayahuasca\" in lingua quechua significa \"liana delle anime\" e identifica un decotto di piante della foresta: una pianta rampicante legnosa, la liana \"Banisteriopsis caapi\", unita ad altri ingredienti. In modo pi\u00f9 specifico il termine indica la pianta principale utilizzata per la sua preparazione: lo \"jagube\", una liana appunto, che da terra sale verso il cielo e simboleggia nella tradizione una sacra scala che unisce il piano terrestre a quello divino.\nL'ayahuasca viene chiamata in molti modi: Hoasca, Ayahuasca, Yage e Caapi, e, nel caso della culto fondato da Mestre Irineu, Santo Daime (o semplicemente Daime). \u00c8 ritenuta sacra per tutte le etnie e trib\u00f9 appartenenti al bacino amazzonico, dove viene utilizzata da migliaia di anni come bevanda sacramentale all'interno dei rituali religiosi sciamanici di queste popolazioni. In molte regioni \u00e8 ancora una medicina comune usata per trattare varie malattie e anche per i suoi effetti inducenti visioni.\nContiene il composto psicoattivo dimetiltriptamina (DMT), una triptamina endogena, presente in molte piante, animali e nel fluido cerebrospinale degli esseri umani. La DMT viene prodotta naturalmente nel cervello umano durante la fase REM ed \u00e8 rilasciata in grandi quantit\u00e0 al momento della morte, ma, se ingerita, di solito viene digerita dallo stomaco ed \u00e8 necessario un inibitore della monoamino ossidasi, in questo caso armina e armalina, per permettere alla DMT di raggiungere il cervello, presente anch'esso in alcuni degli ingredienti dell'ayahuasca.\nNella Chiesa del Santo Daime, dove rappresenta un sacramento enteogeno, la mistura viene preparata usando solo la liana Jagube e la foglia dell'arbusto \"Psychotria viridis\", conosciuta dai membri della chiesa come \"Regina della Foresta,\" dalla figura apparsa al fondatore della chiesa durante una visione, figura che lo spinse a iniziare la religione.,\nIl t\u00e8 viene preparato dai membri della chiesa con una cerimonia che dura una settimana, nel corso di una celebrazione chiamata \"feitio\". Si cantano degli inni e si beve il Daime mentre gli uomini battono la liana riducendola in polvere e le donne puliscono e scelgono le foglie. Per il modo molto specifico in cui preparano il sacramento e il modo molto specifico in cui lo usano, la bevanda non \u00e8 chiamata \"Ayahuasca\" ma \"Santo Daime\". In alcune comunit\u00e0 ci sono distinzioni molto chiare e si dice \"Ho bevuto il Santo Daime per venti anni, ma non ho mai assunto la Madre Ayahuasca\".\nRituali.\n\"Tutti quelli che bevono questa bevanda santa non solo devono cercare di vedere delle belle cose mentre correggono i propri difetti, ma devono anche dare forma alla perfezione della propria personalit\u00e0 per prendere il proprio posto in questo battaglione e seguire questa linea. Se essi potessero agire in questo modo, essi direbbero, Io sono un fratello\" - Mestre Irineu\nil culto liturgico si riassume nella pratica di un rituale basato su canti collettivi, a volte eseguiti danzando, altre volte semplicemente seduti su delle sedie, tramite i quali si loda Dio, gli Esseri Divini, il Sole, la Luna, le Stelle e le Forze della Natura.\nLe cerimonie sono chiamate \"trabalhos\" (\"lavori\"), perch\u00e9 di solito possono durare fino a 12 ore, e consistono nel bere il Daime, stando seduti in silenziosa \"concentrazione\" o ballando, cantando gli inni e suonando le maracas. Tutto questo richiede e sviluppano vigore e ``firmeza`` (fermezza).\nIn questi momenti ritualizzati di preghiera e meditazione si condivide l'assunzione della bevanda sacramentale Ayahuasca, che fu ribattezzata da Mestre Irineu con il nome di Santo Daime . In portoghese \"Dai-me\" significa \"dammi\" (letteralmente, \"datemi\", con la 2 persona plurale usata, di norma, in portoghese nelle forma reverenziale con cui ci si rivolge ad entit\u00e0 numinose) , come in \"daime for\u00e7a, daime amor\" (dammi forza, dammi amore), frase che si trova in uno dei primi \"Inni\" di Mestre Irineu.\nL'assunzione del Daime, pur non avendo questo un reale potere farmacologico oggettivamente emetico o lassativo, pu\u00f2 provocare vomito o stimolare l'evacuazione intestinale, fenomeno accolto come una forma di purificazione dalle impurit\u00e0 emotive e fisiche.\nCon il loro contesto devozionale, i canti celebrano i princip\u00ee divini. La Croce di Caravaca, con il suo doppio raggio orizzontale, sta sull'altare. Ogni seduta comincia e finisce con preghiere cristiane. La pratica del Santo Daime presenta molti tipi di rituali: due di questi sono le \"concentra\u00e7\u00f5es\" (\"concentrazioni\") e i \"bailados\" (\"danze\"), noti anche come \"hin\u00e1rios\" (\"innari\"). Altri rituali si concentrano sulla recita del rosario o sulla guarigione. I partecipanti bevono il Daime in tutti i tipi di rituali, ma ci sono delle differenze: le concentrazioni sono meditazioni silenziose, praticate stando seduti, mentre gli innari comprendono danze e inni cantati suonando le maracas.\nI partecipanti al rituale si sottomettono a un processo attraverso il quale essi possono apprendere delle cose. Ci\u00f2 pu\u00f2 comportare vari prodigi - l'ayahuasca \u00e8 famosa per le visioni che genera e per il senso di comunione con la natura e la realt\u00e0 spirituale - e anche lezioni pi\u00f9 terrene, meno piacevoli, su se stessi. Si ritiene che il Daime riveli sia gli aspetti positivi sia quelli negativi o irrisolti dell'individuo, dando luogo a \"passaggi\" difficili che comportano la disintegrazione di questo contenuto psicologico dissociato.\nInni del Santo Daime.\nGli insegnamenti essenziali della Dottrina sono trasmessi attraverso degli inni, che, mentre vengono cantati, si pensa creino un collegamento diretto con la dimensione astrale e con il divino. Mestre Irineu affermava di aver ricevuto 129 inni del suo innario, una raccolta di inni che segna il suo viaggio spirituale e la sua evoluzione da quando cominci\u00f2 a bere il Daime fino alla morte. Cantando questi inni, si pensa che il partecipante sia in grado di collegarsi con lo spirito, gli insegnamenti e la redenzione di Mestre Irineu e, in molti modi, di cominciare a precorrere lo stesso cammino spirituale che ha percorso Irineu.\nNelle credenze del Santo Daime spesso gli inni sono recepiti come trasmissioni dirette dalla dimensione astrale ed \u00e8 attraverso il canto degli inni che gli insegnamenti del Maestro, dei Padrini e delle madrine vengono trasmessi ai membri. Attraverso la forza del sacramento, gli inni diventano testimonianza vivente e portano energie specifiche di guarigione, forza, comunione, perdono e rimembranza. Molti membri della chiesa ricevono degli inni e la Dottrina comprende, letteralmente, migliaia di inni.\nL'esecuzione di particolari inni coincide con le date ufficiali del calendario del Santo Daime, che comporta il canto dell'innario del Maestro il giorno dell'Immacolata Concezione (7 dicembre), Natale (25 dicembre), Epifania (6 gennaio), San Giovanni (23 giugno). L'innario di Padrinho Sebastiao viene cantato il giorno della nascita di Mestre Irineu (15 dicembre), il giorno della nascita di Padrinho Alfredo (7 gennaio), a San Sebastiano (19 gennaio), il giorno della nascita di Madrinha Rita (25 giugno) e anche alla Festa del Pap\u00e0 (seconda domenica di Agosto). L'innario di Padrinho Alfredo viene cantato a San Giuseppe (18 marzo), a San Pietro (28 giugno) e anche il 31 dicembre per l'Anno Nuovo.\nI membri della Chiesa che parlano lingue diverse dal portoghese spesso \"ricevono\" degli inni nella loro lingua madre.\nDiversificazione delle denominazioni.\nLa morte di Mestre Irineu nel 1971 ha provocato una diversificazione all'interno della comunit\u00e0 del Santo Daime. Da un punto di vista globale, la diversificazione pi\u00f9 significativa \u00e8 quella avvenuta quando Sebastiao Mota de Melo, da tutti chiamato Padrinho Sebastiao, abbandon\u00f2 il centro originario con un grande gruppo di seguaci e form\u00f2 un gruppo noto come CEFLURIS. Molti dei seguaci di Padrinho Sebastiao erano brasiliani della parte meridionale e ricca del Paese, oppure cittadini di Paesi sudamericani che erano interessati al Daime per la propria esperienza con la controcultura della classe media.\nAnche dopo la separazione seguita alla morte di Mestre Irineu, alcuni gruppi continuano a eseguire i \"lavori\" nel modo originale, come aveva insegnato Mestre Irineu.\nSecondo i documenti della chiesa, questa spaccatura ha comportato un disaccordo sull'uso della cannabis. I seguaci di Sebastiao Mota de Melo credevano nella marijuana come pianta curativa e la chiamavano Santa Maria, usandola nelle cerimonie per stimolare la capacit\u00e0 di diventare dei medium (per incorporare gli spiriti a scopo di guarigione). I seguaci di Mestre Irineu considerano l'uso della cannabis, e in generale le altre forme di \"mediumship\", come estranee alla dottrina.\nAll'inizio degli anni ottanta Padrinho Sebastiao spost\u00f2 il quartier generale della chiesa a Ceu do Mapia. Negli anni ottanta il CEFLURIS cre\u00f2 dei centri nel Brasile meridionale. Il gruppo adesso ha affiliati in America del Nord, in Europa e in Giappone, oltre che in tutto il Brasile."}
{"id": "1836706", "revid": "1568601", "url": "https://it.wikipedia.org/wiki?curid=1836706", "title": "Monte Cheyenne", "text": "Il monte Cheyenne (2.915 ) \u00e8 una montagna statunitense posta a sud-ovest di Colorado Springs, nello Stato del Colorado.\n\u00c8 la sede del Cheyenne Mountain Air Force Station e del Cheyenne Mountain Directorate, in precedenza conosciuto come Cheyenne Mountain Operations Center (CMOC).\nHa ospitato la sede del NORAD fino al 2006."}
{"id": "1836712", "revid": "1249603", "url": "https://it.wikipedia.org/wiki?curid=1836712", "title": "Marco Di Battista", "text": "Biografia.\nMarco Di Battista, pianista, arrangiatore e compositore jazz, \u00e8 diplomato in jazz e popular music.\nSi \u00e8 specializzato nei corsi invernali di Siena Jazz e nel 1993- 94 al Teatro Rasi nei seminari di Ravenna Jazz, sotto la guida dei pianisti Paul Bley e John Taylor.\nDal 1996, in qualit\u00e0 di didatta, insegna piano jazz, musica d'insieme, armonia jazz presso diversi istituti privati italiani come l'Accademia Musicale Pescarese\" \"e L'European Musicians Institute.\nDa Docente esterno ha insegnato, nell'ambito di un breve ciclo d'incontri, presso L'Universit\u00e0 G. D'Annunzio di Chieti, facolt\u00e0 di lettere ad indirizzo musicologico. Da relatore, Di Battista, ha realizzato il ciclo d'incontri \"Fusioni nel jazz contemporaneo\", una serie di interventi musicologici, sociologici, antropologici, economici sul jazz europeo e le lezioni concerto \"Temi e tempi del jazz\".\n\u00c8 docente di \"storia del jazz\" e \"analisi delle forme jazz\" presso i conservatori \"Alfredo Casella\" de' L'Aquila e \"Luisa D'Annunzio\" di Pescara. Nel 2016 ha insegnato \"tecniche d'improvvisazione\" presso il conservatorio \"Nino Rota\" di Monopoli, in questa stessa istituzione, nel 2012, \u00e8 stato contitolare della cattedra di \"storia del jazz\". Sempre nel 2012 ha dato alle stampe il libro \"C-Minor Complex\", un saggio analitico sull'opera di Lennie Tristano. Del 2014 -15, i libri \"Improvvisazione jazz consapevole - volumi 1 e 2, \" testi che offrono numerosi strumenti per entrare in maniera informata e lucida nel mondo dell'improvvisazione.\nDiversi musicisti jazz rinomati sulla scena nazionale ed internazionale hanno studiato con lui come: Claudio Filippini, Diana Torto, Lorenzo Paesani, Bruno Marcozzi. Di Battista svolge regolare attivit\u00e0 concertistica suonando in Italia e all'estero. Ha collaborato con i pi\u00f9 significativi musicisti della scena italiana ed internazionale. Dal 2014 coopera al progetto di elettronica sperimentale Soundscape's Activity, ideato dal sound designer, pianista ed esperto di nuove tecnologie applicate alla musica Marcello Malatesta, con cui ha inciso due album. Ha registrato sei CD a suo nome ed \u00e8 presente come \"sideman\" in molti lavori discografici. Marco Di Battista appare come figura eminente del jazz italiano nei libri: \u201cDizionario del Jazz Italiano\u201d, del giornalista, critico, saggista Flavio Caprera, ne' \u201cLe rotte della musica\u201d, del giornalista e critico Fabio Ciminiera, in \"Una carezza sulle ali: 78 interviste sulla musica jazz\", del critico musicale Guido Michelone.\nHa fondato nel 2000 e dirige tuttora il webmagazine Jazz Convention e, per la televisione, ha curato diversi programmi riguardanti il jazz come autore e come conduttore (\"Fusioni nel jazz\", \"Jazz Convention on tv\"). Collabora nell'area didattica del webmagazine \"Jazzitalia\"; \u00e8 coordinatore generale del portale di cultura \"Theorein\" ed \u00e8 direttore artistico di diverse rassegne di Jazz.\nHa scritto testi e musica per spettacoli teatrali di jazz tra i quali ricordiamo: \"Tracce di cera\", breve storia del jazz all'interno dell'evoluzione dei supporti di registrazione. Ha realizzato alcuni video tutorial didattici: \"armonizzazione della melodia 1 e 2\". Tiene, via internet, un corso di piano jazz sincrono di e-learning ."}
{"id": "1836713", "revid": "767487", "url": "https://it.wikipedia.org/wiki?curid=1836713", "title": "Imatra (film)", "text": "Imatra \u00e8 un falso documentario, o commistione di fiction e documentario, del 2007 scritto, diretto e interpretato da Corso Salani.\n\u00c8 la versione a durata piena del terzo capitolo della serie di sei intitolata \"Confini d'Europa\" (2006-2007) (segue \"Ceuta e Gibilterra\" e \"Rio de Onor\", precede \"Tusli\", \"Chi\u015fin\u0103u\" e \"Yotvata\"). \u00c8 un viaggio nell'Unione europea che si conclude per\u00f2 significativamente in un kibbutz israeliano.\nPresentato in concorso nella sezione Cineasti del Presente del Festival di Locarno 2007, ha ricevuto il Premio speciale della giuria Cin\u00e9 Cin\u00e9ma.\nTrama.\nIl regista italiano Corso Salani riceve l'incarico di girare un documentario sulla cittadina finlandese di Imatra, alla frontiera con la Russia, al di l\u00e0 della quale \u00e8 situata la \"gemella\" Svetogorsk. Proprio qui, lontano da tutto, si \u00e8 stabilita Blanca (Paloma Calle), una giovane spagnola che insegna la propria lingua al locale Istituto Politecnico, con la quale aveva avuto in passato una tormentata relazione.\nMentre tenta di realizzare il documentario, interessandosi, in particolare, della principale attivit\u00e0 industriale, un'industria cartiera, e dei rapporti con i vicini russi, Corso sfrutta l'occasione per tentare di avvicinarla nuovamente, ma lei \u00e8 ostile, scostante, gli dice esplicitamente che \u00ablasciarti \u00e8 la cosa migliore che ho fatto nella mia vita\u00bb, cos\u00ec come in precedenza aveva reagito malissimo ricevendo da lui un video di montaggio dei migliori momenti della loro storia sentimentale, che aveva trovato artificioso e manipolatorio.\nPoco a poco per\u00f2 Blanca si fa coinvolgere nel lavoro del compagno di un tempo, diventa addirittura la traduttrice e intervistatrice del documentario. Per qualche giorno i due ritrovano una certa complicit\u00e0, ma questi pochi giorni insieme non possono far rinascere un amore ormai finito.\nDistribuzione.\nIl film \u00e8 stato distribuito in DVD nel giugno 2008 da Donzelli editore, corredato da un libro scritto dallo stesso Salani."}
{"id": "1836724", "revid": "125797731", "url": "https://it.wikipedia.org/wiki?curid=1836724", "title": "Traveller's Tales", "text": "Traveller's Tales \u00e8 un'azienda britannica produttrice di videogiochi, fondata nel 1989 e divenuta pienamente operativa nel 1990 e con sede a Knutsford, Cheshire. Ha venduto oltre 200.000.000 copie di videogiochi.\nTraveller's Tales fa parte del gruppo TT Games dopo la fusione con lo sviluppatore Giant Interactive e l'editore TT Games Publishing. Anche se, nei suoi primi anni, la software house ha sviluppato diversi giochi basati su contenuti originali, a partire dal 1999 si \u00e8 concentrata principalmente sullo sviluppo del tie-in basati su film, spettacoli televisivi e serie televisive (in particolare nel mondo LEGO). Il leader della societ\u00e0 dal 1990 \u00e8 Jon Burton.\nStoria.\nLa Traveller's Tales inizia a sviluppare giochi con Psygnosis, i quali erano molto conosciuti per la creazione di effetti 3D. Il loro primo gioco \u00e8 stato \"Leander\", uscito nel 1991, noto anche come \"The Legend of Galahad\". Con Psygnosis hanno anche prodotto un adattamento videoludico del film \"Dracula di Bram Stoker\", cos\u00ec come altre produzioni originali come \"Puggsy\".\nNella seconda met\u00e0 degli anni '90 sviluppa diversi giochi basati sulle propriet\u00e0 della Disney, come ad esempio il gioco \"Topolino e le sue avventure\" e altri giochi basati su film Pixar come \"Toy Story\", \" A Bug's Life\", \"\" e \"Alla ricerca di Nemo\" (gli ultimi due grazie ad accordi con Activision e THQ).\nNel 2005 attraverso lo sviluppo di \", la Traveller's Tales inizia la sua collaborazione con la LEGO per la produzione di videogiochi ambientati nel mondo a mattoncini LEGO basati su film come Star Wars, Indiana Jones, Batman, Harry Potter e altri ancora. Nello sviluppo dei vari titoli viene affiancata da importanti software house di videogiochi; in particolare dalla Warner Bros. Interactive Entertainment e dalla LucasArts.\nLa societ\u00e0 \u00e8 stata acquistata da Warner Bros. alla fine dell'8 novembre 2007, ma continuer\u00e0 ad operare, con lo sviluppo di \", uscito nel settembre 2008 e di molti altri videogiochi.\nNel 2010 la Warner Brothers e la LEGO System annunciano di comune accordo che lo sviluppatore TT Games continuar\u00e0 a creare videogiochi LEGO almeno fino al 2016.\nIl 7 luglio del 2013, TT ha annunciato che un gioco Lego intitolato \"The LEGO Movie Videogame\" era in produzione, impostato per essere pubblicato a febbraio 2014, contemporaneamente all'uscita nei cinema del film \"The LEGO Movie\".\nA partire dal 2009, i videogiochi di \"LEGO Star Wars\" avevano raggiunto la soglia di oltre 20 milioni di copie vendute, escludendo quelle di \" che non \u00e8 stato annunciato fino al 2011.\nIl 27 maggio 2014, TT Games e Warner Bros. Games annunciano ufficialmente che LEGO Batman 3 sar\u00e0 commercializzato nell'autunno 2014.\nCuriosit\u00e0.\nIl personaggio nel logo dell'azienda usato dal 1995 al 2004, creato da Rodney Matthews, inizialmente doveva essere il protagonista del gioco \" (2002), ma fu scartato in favore di un nuovo design umano."}
{"id": "1836726", "revid": "339392", "url": "https://it.wikipedia.org/wiki?curid=1836726", "title": "Campionato di Eccellenza Promozioni &amp; Play-off Nazionali 1999/00", "text": ""}
{"id": "1836729", "revid": "200154", "url": "https://it.wikipedia.org/wiki?curid=1836729", "title": "Roseocactus", "text": ""}
{"id": "1836733", "revid": "1632387", "url": "https://it.wikipedia.org/wiki?curid=1836733", "title": "Black Flag", "text": "I Black Flag sono stati un gruppo musicale hardcore punk statunitense, formatosi a Hermosa Beach in California per iniziativa del chitarrista Greg Ginn, compositore principale nonch\u00e9 unico membro stabile durante i continui cambi di formazione del gruppo.\nSono considerati universalmente uno dei primissimi gruppi hardcore punk nella storia della musica. Il loro nome e il loro logo richiamano la bandiera nera, da sempre uno dei simboli del pensiero anarchico.\nNei loro testi, la maggior parte dei quali opera di Ginn, i Black Flag si fecero portavoce di uno spirito anti-autoritario e anti-conformista con canzoni che descrivevano, spesso ricorrendo ad un feroce sarcasmo, il moderno senso di isolamento, la depressione, l'alienazione, la nevrosi e la paranoia. Questi temi divennero centrali dal 1981 con l'entrata di Henry Rollins nelle vesti di cantante.\nLa quasi totalit\u00e0 del materiale dei Black Flag fu pubblicato dalla SST Records, di propriet\u00e0 dello stesso Ginn, una delle etichette indipendenti pi\u00f9 importanti degli anni ottanta.\nA partire dal secondo album \"My War\" (1983), lo stile del gruppo progred\u00ec in maniera tale da affascinare una fetta pi\u00f9 ampia di pubblico e critica, ma, allo stesso tempo, anche da allontanare i punk e i fan della prima ora. Furono infatti i primi ad \"imbastardire\" il loro hardcore punk con noise, metal, free jazz e con un approccio molto personale alla sperimentazione e all'improvvisazione. Mentre gli altri gruppi della scena suonavano pezzi velocissimi, grezzi e basati su pochi e semplici accordi, le loro composizioni divennero spesso lunghe, lente e complesse, arrivando addirittura a sfornare album strumentali. Di conseguenza la loro discografia \u00e8 stilisticamente molto pi\u00f9 eterogenea tra quelle dei gruppi punk rock coevi.\nOltre ad essere a tutti gli effetti una cult band, i Black Flag sono sempre stati visti come un esempio all'interno della scena punk e indie rock per l'importanza data al promuovere una scena musicale auto-controllata dalle stesse band e una micro-economia DIY. Sono considerati dei pionieri dal movimento delle etichette indipendenti e DIY che si cre\u00f2 a partire dagli anni 80.\nStoria del gruppo.\nGli inizi.\nIl primo nucleo dei Black Flag si forma dai Panic, gruppo fondato nel 1976 a Hermosa Beach (vicino a Los Angeles) per iniziativa del chitarrista Greg Ginn e del cantante Keith Morris. Dopo vari cambi di formazione, i Panic trovano continuit\u00e0 con il bassista Chuck Dukowski e il batterista Brian Migdol. Il gruppo \u00e8 pronto per registrare, lo fa al Media Art di Hermosa Beach convinto da un vecchio membro del gruppo, Spot, che lavora come apprendista nello stesso studio.\nI pezzi registrati vengono presi sott'occhio dall'etichetta discografica Bomp; quest'ultima, tuttavia, ha problemi economici e quindi non riesce a pubblicare il singolo promesso. Per ovviare a ci\u00f2, Ginn, che ha esperienza per quanto riguarda la creazione di un'impresa, in quanto proprietario della SST Electronics, fonda la propria etichetta discografica, la SST Records, per mettere in commercio indipendentemente l'album.\nCos\u00ec nel gennaio del 1978 Greg stampa 2.000 copie del primo EP dei Black Flag, \"Nervous Breakdown\", contenente quattro brani ma che non verr\u00e0 pubblicato fino al febbraio dell'anno successivo; in tutto la spesa \u00e8 di circa mille dollari. Il gruppo vende il suo lavoro per posta e le entrate ricavate sono le uniche per i componenti del gruppo che non hanno un lavoro fisso. Nell'estate dello stesso anno Brian Migdol smette di presentarsi alle prove lasciando di fatto la band. Secondo Keith Morris la defezione deriva dal fatto che Brian pensava che suonare in un gruppo l'avrebbe reso pi\u00f9 popolare alle feste e agli spacciatori mentre la mentalit\u00e0 del resto della band era suonare per la pura necessit\u00e0 di farlo certi che non li avrebbe portati a nessuna celebrit\u00e0. Dopo alcune audizioni libere durante le prove del gruppo, tra i quali si candida anche Bill Stevenson che ne diventer\u00e0 il batterista dal '84 nonch\u00e9 il pi\u00f9 longevo nella band, Brian viene sostituito da Roberto Julio Belvedere, Robo.\nAll'inizio del 1979 il gruppo decide di cambiare nome (il precedente era utilizzato da un'altra band californiana nonch\u00e9 da diverse band sparse negli Stati Uniti e da una famosa fanzine) in \"Black Flag\" (in italiano bandiera nera); il nome \u00e8 suggerito da Raymond Pettibon, nome d'arte dell'artista disegnatore Raymond Ginn fratello di Greg, che disegna per il gruppo anche il logo, quattro sbarre verticali nere rappresentanti, nelle sue intenzioni, la bandiera che sventola. Come lui stesso ha dichiarato: La facilit\u00e0 di rappresentazione del logo assicura al gruppo una vasta pubblicit\u00e0 attraverso i muri di Los Angeles grazie ai graffiti fatti con le bombolette spray da amici e seguaci..\nLa band decide a questo punto di farsi un nome, inizia a pubblicizzarsi spargendo centinaia di volantini a ogni concerto e disegnando il suo logo sui muri della citt\u00e0. Il gruppo, per\u00f2, a causa del suo comportamento viene preso in antipatia dalle forze dell'ordine, che interrompono ogni concerto per le risse che si scatenano; questo \u00e8 anche il motivo per cui al gruppo viene concesso raramente di suonare due volte nello stesso locale.\nVerso la fine del 1979 Keith, a causa di divergenze con il gruppo, lascia i Black Flag che trovano, nel giro di una settimana, il sostituto Ron Reyes. A questo punto il gruppo torna a registrare, ma durante un concerto Ron, a pochi mesi dalla sua entrata, lascia il gruppo. Ron accetta comunque di finire i lavori in corso per il nuovo album che viene pubblicato nel 1980 sotto forma di un EP 12\" intitolato \"Jealous Again\".\nTrasferitosi a Vancouver dopo qualche tempo Ron trova una copia in un negozio di dischi e l'acquista, guardando il retro legge che il cantante \u00e8 un certo Chavo Pederast e pensa \"Oh, bene, hanno gi\u00e0 un nuovo cantante!\" ma ascoltando il disco scopre che si tratta proprio delle sue incisioni, uno scherzo che la band gli gioca nel suo tipico humor nero, proprio perch\u00e9 abbandonata e lasciata in imbarazzo durante un concerto.\nL'arrivo di Rollins.\nIl nuovo cantante viene trovato nell'estate del 1980, Dez Cadena, un fan della band e amico di Chuck. Con Dez il gruppo parte per il primo tour nazionale. Nel 1981 i Black Flag pubblicano un nuovo EP, \"Six Pack\", e il singolo \"Louie Louie\", continuando comunque la loro attivit\u00e0 dal vivo. Dez comunica alla band che non vuole pi\u00f9 cantare perch\u00e9 le sue corde vocali si stanno rovinando e che si vuole dedicare alla chitarra, senza abbandonare il gruppo; cos\u00ec inizia la ricerca per un nuovo cantante. A un concerto a New York, un fan, Henry Garfield, sale sul palco per cantare un brano e la sua esibizione piace talmente tanto al gruppo che decidono di fare qualche prova con lui. Garfield viene cos\u00ec assunto, con il nome di Henry Rollins, e Dez passa alla seconda chitarra.\nLo stesso anno la band registra il primo album in studio, \"Damaged\", considerato una pietra miliare dell'hardcore punk e uno dei dischi pi\u00f9 influenti sulle sorti del rock alternativo. La band riceve, intanto, un'offerta da una piccola label, la Unicorn Records, di propriet\u00e0 della MCA Records, una major: il gruppo accetta sperando in una maggiore distribuzione. Ma dopo la stampa di copie, la MCA annulla la produzione dicendo che la Unicorn non avrebbe dovuto fare la proposta perch\u00e9 l'album \u00e8, secondo la casa discografica, portatore di un messaggio negativo. La band nel 1981 decide, cos\u00ec, di pubblicare l'album per la SST. Questo viola, per\u00f2, il contratto con la Unicorn e quindi si andr\u00e0 a una battaglia legale tra la casa e il gruppo. Questa causa porter\u00e0 alla pena di cinque giorni di carcere per Greg e Chuck. Sulla copertina dell'edizione SST viene applicato un adesivo con scritto sopra \"Come genitore, credo che questo sia un album contro i genitori\", parole pronunciate dal presidente della Unicorn.\nVerso la fine dello stesso anno, la band sta per lasciare l'Inghilterra in seguito a un concerto, quando Robo viene trattenuto dalla frontiera per problemi con il suo passaporto colombiano. Cos\u00ec le date rimanenti vedono Bill Stevenson dei Descendents alla batteria, Robo lascia definitivamente il gruppo e nel maggio viene trovato il sostituto, Emil Johnson; la band con il nuovo membro registra altri brani che vengono pubblicati nell'EP \"TV Party\", poi Emil molla a causa di un litigio con Steve Corbin, un impiegato della SST e roadie della band, perch\u00e9 frequentava la sua ragazza. La band recluta un altro batterista, che viene cacciato dopo pochi live perch\u00e9 ritenuto troppo irresponsabile.\nLa fine.\nNel 1982 il gruppo pubblica \"Everything Went Black\", raccolta di inediti e outtakes dell'era pre-Rollins; mentre nell'anno seguente si ricongiunge col batterista Bill Stevenson (che continuer\u00e0 a suonare anche con i Descendents), pubblicando la raccolta \"The First Four Years\" e l'album in studio \"My War\". Sempre nel 1983 lasciano il gruppo sia Dez che Chuck (che continuer\u00e0 comunque a lavorare con la SST). Poco dopo viene presa come bassista Kira Roessler, una ragazza che suonava nella band fondata da Dez successivamente ai Black Flag, i DC3. Con la nuova bassista registrano due album: \"Family Man (\"che ha il primo lato solo parlato da Rollins e il secondo solo strumentale) e \"Slip It In;\" questi due lavori vengono pubblicati nel 1984. Inoltre, nello stesso anno, viene pubblicato il primo album dal vivo della band, \"Live '84\", insieme ad altri due full-length, \"Loose Nut\" e \"In My Head\", e un EP strumentale, \"The Process of Weeding Out\".\nNell'aprile dello stesso alcuni membri lasciano il gruppo per divergenze musicali. Bill viene rimpiazzato da Anthony Martinez e Kira da C'el Revuelta. Nel 1986 esce \"Who's Got the 10\u00bd?\", registrato con Anthony e Kira. Poco dopo per\u00f2, Greg scioglie la band per dedicarsi a un nuovo gruppo, i Gone e alla direzione della SST Records, che sta diventando una delle pi\u00f9 importanti case a livello mondiale in ambito di rock e punk. Nel 1987 esce \"Wasted...Again\", una raccolta delle migliori canzoni della band, nel 1989 viene pubblicato un EP, \"I Can See You\", che contiene tre brani tratti da \"In My Head\" e uno inedito registrato con Bill e Kira.\nReunion ufficiale.\nIl 25 gennaio 2013 \u00e8 stata annunciata, dal chitarrista Greg Ginn, la reunion dei Black Flag con il cantante Ron Reyes assieme al batterista Gregory Moore e al bassista Dale Nixon (in realt\u00e0 lo stesso Ginn). Inoltre la band ha annunciato che pubblicher\u00e0 un nuovo album, il primo dal 1985. \u00c8 stato annunciato che il bassista dei Screeching Weasel Dave Klein si \u00e8 unito al gruppo. Il 2 maggio, tramite il loro sito ufficiale, la band ha pubblicato un nuovo singolo: Down in the Dirt."}
{"id": "1836738", "revid": "449371", "url": "https://it.wikipedia.org/wiki?curid=1836738", "title": "Renan Dal Zotto", "text": "Carriera.\nGiocatore.\nBrasiliano di origini venete, gioc\u00f2 come schiacciatore. Con la nazionale brasiliana vinse tra le altre cose tre Campionati Sudamericani, la medaglia d'argento ai Mondiali del 1982 e alle Olimpiadi di Los Angeles del 1984.\nNel 1988 fu ingaggiato dal , con cui vinse due scudetti (1989-90 e 1991-92), due Coppe delle Coppe (1989 e 1990), una Coppa CEV (1992), due Supercoppe europee (1989 e 1992], un Mondiale per club (1989) e due Coppe Italia (1989-90 e 1991-92). Chiuse la carriera agonistica nel , con cui vinse la Coppa dei Campioni nel 1993.\nAllenatore.\nRitorn\u00f2 in Brasile per iniziare la sua carriera da allenatore. Nel 2006 vinse il campionato nazionale di pallavolo, la Superliga, alla guida del di Florian\u00f3polis. L'anno dopo venne ingaggiato dal , guidando gli orogranata alla vittoria della Supercoppa italiana, prima di venire esonerato nel corso della stagione 2008-09.\nDal 2017 assume la carica di primo allenatore della nazionale maschile brasiliana. Nel corso della stagione 2018-19 sostituisce Daniel Castellani sulla panchina del ."}
{"id": "1836739", "revid": "110157", "url": "https://it.wikipedia.org/wiki?curid=1836739", "title": "Chiesa di Santa Maria della Carit\u00e0 (Napoli)", "text": "La Chiesa di Santa Maria della Carit\u00e0 (detta La Giorgia) \u00e8 un monumentale luogo di culto di Napoli, ubicato in piazza Carit\u00e0.\nStoria.\nLa chiesa venne fondata nel XVI secolo anche se gli storici discordano sull'esatto anno di fondazione, che secondo varie teorie sarebbe il 1540 o dopo la peste del 1550.\nNel 1627 fu affidata ai Pii Operai Catechisti Rurali che abbandonarono l'edificio nel 1633, quando mor\u00ec il loro fondatore Carlo Carafa e quindi pass\u00f2 ad una congrega di Nobili.\nNel 1685 vi viene battezzato Domenico Scarlatti. Questo l'atto di battesimo, attualmente custodito presso l'Archivio Diocesano della Curia di Napoli: \"Giuseppe Domenico Scarlati [sic]. A primo novembre 1685. Io suddetto Curato ho battezzato uno figliuolo nato a 26 ottobre caduto, figlio del Signor Alessandro Scarlati e Signora Antonia Anzalone coniugi, hebbe nome Giuseppe Domenico. Fu tenuto al sacro fonte da la Signora Eleonora del Carpio Principessa di Colobrano, e dal Signor Don Domenico Martio Carafa Duca di Maddaloni\".\nNel XVII secolo la chiesa \u00e8 al centro di una sorta di \"Montparnasse\" napoletana, grazie al fatto che nella parrocchia avevano dimora alcuni dei principali artisti. Gli atti registrano infatti il battesimo dei figli di Battistello Caracciolo, il matrimonio di Giovanni Do (testimoni Caracciolo e Ribera), quello di Filippo Vitale, il battesimo di Pacecco de Rosa e di Agostino Beltrano.\nNel 1694 la sede parrocchiale fu trasferita nella chiesa di San Liborio per dividere le funzioni della vita monastica da quelle \"secolari\".\nNel decennio francese (primi anni del XIX secolo) la chiesa fu soppressa e il conservatorio adibito ad altro uso. La chiesa fu riaperta nel 1823 assumendo il soprannome di \"la Giorgia\" in quanto in essa si trasfer\u00ec la congrega del Rosario che era stata fondata nel XVII secolo da un appartenente alla famiglia dei De Giorgio. La chiesa fu ricostruita secondo il gusto ottocentesco e perse i molti affreschi che la adornavano, eseguiti da Andrea Malinconico, Pietro Arena e Santolo Cirillo. Non si trov\u00f2 pi\u00f9 un quadro sull'altare centrale raffigurante la \"Sacra Famiglia\" di Giulio Romano donato da papa Paolo III, probabilmente scomparso durante il periodo di chiusura del tempio.\nDurante il soggiorno a Napoli, a seguito della fuga da Roma per i moti rivoluzionari del 1848-49, papa Pio IX visit\u00f2 questa chiesa, come riporta una lapide di lato all'ingresso: PAPA PIO IX / IL DI 6 MARZO 1850 / LA CHIESA DI QUESTA REALE ARCICONFRATERNITA / RESE LIETA / DI SUA SANTA E VENERABILE PRESENZA.\nLa chiesa riaccolse la sede parrocchiale quando la chiesa di San Liborio fu chiusa ed ebbe il suo titolo parrocchiale. Negli anni sessanta del Novecento un incendio distrusse parte del patrimonio artistico ed in particolare alcuni quadri.\nDescrizione.\nLa chiesa ha una facciata semplice con un coronamento nel quale \u00e8 inserito un bassorilievo.\nL'interno a navata unica possiede due altari per lato; nell'interno, di notevole importanza storica, sono le epigrafi che testimoniano le visite di papa Pio IX avvenute tra il 1848 e il 1850; sono inoltre conservate due tele di artista ignoto della prima met\u00e0 XIX secolo e un crocifisso altrettanto antico.\nA destra della facciata della chiesa si erge il palazzo del conservatorio della Carit\u00e0. Verso la fine del XIX secolo questo fu trasformato in albergo (l'hotel Universo) e ricevette una ristrutturazione della facciata in stile neoclassico. Dopo la seconda guerra mondiale, negli anni cinquanta, l'hotel perse l'aspetto neoclassico in favore di un anonimo stile tipico del dopoguerra.\nL'albergo \u00e8 stato in funzione fino alla sua chiusura. Oggi l'immobile \u00e8 di propriet\u00e0 della Regione Campania."}
{"id": "1836746", "revid": "111176807", "url": "https://it.wikipedia.org/wiki?curid=1836746", "title": "Alwin Berger", "text": "Nato in Germania, lavor\u00f2 ai giardini botanici di Dresda e Francoforte sul Meno. Dal 1897 al 1914 fu curatore dei Giardini botanici Hanbury, creati da Sir Thomas Hanbury a La Mortola, presso Ventimiglia, vicino al confine con la Francia.\nDopo aver lavorato in Germania dal 1914 al 1919, studi\u00f2 per tre anni negli Stati Uniti d'America, prima di trascorrere i suoi ultimi anni come direttore del dipartimento di botanica del museo di Storia naturale di Stoccarda\nLa sua opera principale, \"Le agavi\", pubblicata nel 1915, descrive 274 specie di questa famiglia, divise in tre generi: \"Littaea\", \"Euagave\" e \"Manfreda\". Propose anche un nuovo genere di cactus, \"Roseocactus\", nel 1925.\nI generi \"Bergerocactus\" (fam. Cactaceae) e \"Bergeranthus\" (fam. Mesembryanthemaceae) sono cos\u00ec denominati in suo onore."}
{"id": "1836747", "revid": "89688", "url": "https://it.wikipedia.org/wiki?curid=1836747", "title": "Coco Rosie", "text": ""}
{"id": "1836750", "revid": "339392", "url": "https://it.wikipedia.org/wiki?curid=1836750", "title": "Campionato di Eccellenza Promozioni &amp; Play-off Nazionali 2000/01", "text": ""}
{"id": "1836754", "revid": "6923", "url": "https://it.wikipedia.org/wiki?curid=1836754", "title": "Desir\u00e9 Wilson", "text": "Corse la prima gara di Formula 1, anche se non valida per il mondiale, nel 1979, la Race of Champions, in cui giunse nona con una Tyrrell della \"Melchester Racing\". In stagione corre in Formula Aurora cogliendo buoni piazzamenti (quattro volte terza), e il settimo posto finale.\nNel 1980 corre con vetture sport. Terza alla prima corsa, si aggiudica due prestigiose gare: la 6 Ore di Monza, e la 6 Ore di Silverstone. Arriva settima alla 24 Ore di Le Mans. Viene ingaggiata nello stesso anno per correre il gran premio di Gran Bretagna con una Williams-Ford Cosworth della \"Brands Hatch Racing\", senza qualificarsi. In quella annata si aggiudica la corsa di Brands Hatch del 7 aprile, della Formula Aurora, diventando cos\u00ec la prima donna a imporsi in una gara con vetture di Formula 1. Conquista in stagione anche un secondo e un terzo posto, e il sesto posto finale in classifica.\nL'anno seguente prende parte al gran premio del Sud Africa con una Tyrrell ufficiale, ma la gara non \u00e8 giudicata valida per il mondiale. Fino al 1984, partecipa a qualche gara per vetture sport, sfiorando il podio per due volte alla 1000\u00a0km di Brands Hatch nel 1982 e nel 1984. Conquista un settimo posto alla 24 Ore di Le Mans nel 1983.\nDal 1983, per due stagioni, la Wilson corre nel campionato CART. Nel primo anno arriva a punti una volta, decima a Cleveland. Dopo un anno sabbatico ritorna alle corse di vetture sport nel 1986, proseguendo fino al 1991."}
{"id": "1836757", "revid": "1652635", "url": "https://it.wikipedia.org/wiki?curid=1836757", "title": "Albertone", "text": "Albertone (\"Fat Albert and the Cosby Kids\") \u00e8 una serie televisiva a cartoni animati ideata, prodotta e raccontata da Bill Cosby, in collaborazione con la Filmation, trasmessa negli anni settanta negli Stati Uniti e nel 1986 in Italia.\nTrama.\nAlbertone \u00e8 un ragazzo molto grasso e simpatico, coinvolto in numerose e buffe avventure con i suoi amici, imparando numerose lezioni di vita nel tempo trascorso. Il gruppo forma anche la band musicale Junkyard, i cui membri suonano strumenti fatti di oggetti riciclati. Negli episodi, Bill Cosby compare di persona come narratore tra le varie sequenze animate.\nProduzione.\nIl personaggio fece la sua prima comparsa nel pezzo comico di Bill Cosby intitolato \"Buck Buck\", inciso nel suo album parlato \"Revenge\" del 1967. Fat Albert nacque dalle storie di Cosby basate sulla sua infanzia a Philadelphia, e il protagonista \u00e8 ispirato ad un suo amico di giovent\u00f9 chiamato Albert Robertson. Nel 1969, Cosby e Ken Mundie portarono Fat Albert sullo schermo rendendolo un cartone animato e facendolo debuttare nello speciale televisivo intitolato \"Hey, Hey, Hey, It's Fat Albert\" andato in onda in prima serata.\nLo speciale, trasmesso dalla NBC, era un ibrido di animazione e attori dal vivo. La musica dello speciale venne composta ed eseguita dal pianista jazz Herbie Hancock nel 1969 e pubblicata sull'album \"Fat Albert Rotunda\" distribuito dalla Warner Bros. Records. Per la parte animata dello show, si rese necessario lo sviluppo e la caratterizzazione grafica di ogni membro della gang di Fat Albert. Perci\u00f2, Ken Mundie reclut\u00f2 Amby Paliwoda, ex animatore Disney. Paliwoda non solo cre\u00f2 tutti i ragazzi della band, ma disegn\u00f2 anche un'illustrazione di gruppo dei personaggi che fin\u00ec in copertina sulla guida Tv poco tempo dopo la messa in onda dello speciale.\nI produttori volevano che la NBC programmasse di trasmettere \"Fat Albert\" il sabato mattina, ma essi rifiutarono perch\u00e9 la serie era troppo didattica. Bill Cosby allora propose il cartone alla CBS. La nuova veste grafica dei personaggi della banda di Fat Albert per la serie televisiva fu creata principalmente da Randy Hollar con l'assistenza dell'animatrice Disney Michelle McKinney, sotto la direzione di Ken Brown.\nRibattezzata \"Fat Albert and the Cosby Kids\", la serie debutt\u00f2 il 9 settembre 1972 sulla CBS. La produzione dur\u00f2, anche se non continuativamente, per ben 12 anni. Come molti cartoni animati dell'epoca, \"Fat Albert and the Cosby Kids\" vedeva la presenza di risate registrate a sottolineare le battute umoristiche, cosa che venne eliminata nell'ultima stagione.\nTrasmissione e distribuzione.\nLa serie viene replicata dall'emittente satellitare Cooltoon con il titolo originale di \"Fat Albert\". Questo cartone animato conobbe una notevole popolarit\u00e0 quando fu trasmesso la prima volta, in particolar modo fra la popolazione afroamericana.\nDoppiaggio.\nVoci italiane:\nAltri media.\nCinema.\nLa 20th Century Fox ha prodotto nel 2004 un film intitolato \"Il mio grasso grosso amico Albert\", distribuito nelle sale statunitensi il 24 dicembre 2004 e in quelle italiane l'8 luglio 2005. Il film vede Albertone e la sua gang finire nel mondo reale e incontrare Doris, una ragazza senza amici che dovr\u00e0 aiutarli a tornare a casa, reclutando l'aiuto dello stesso Bill Cosby. Nel film viene fatto riferimento ad Albert Robertson come nonno della protagonista Doris, che nella realt\u00e0 fu un amico di giovent\u00f9 di Bill Cosby a cui questi si ispir\u00f2 per creare Albertone."}
{"id": "1836758", "revid": "78273", "url": "https://it.wikipedia.org/wiki?curid=1836758", "title": "Giardini botanici", "text": ""}
{"id": "1836761", "revid": "478814", "url": "https://it.wikipedia.org/wiki?curid=1836761", "title": "Monti Nur", "text": "I Monti Nur (turco: \"Nur Da\u011flar\u0131\"), (o \"Montagne della luce sacra\"), anticamente detti \"monti Amanus\", sono una catena montuosa della Turchia meridionale, al confine con la Siria. Essi sono spesso considerati come la propaggine meridionale della catena del Tauro Orientale esterno. L'altezza massima di 2240\u00a0m viene raggiunta dal monte Bozda\u011f.\nLa catena corre parallela al golfo di Alessandretta e divide la regione costiera della Cilicia dall'entroterra della Siria. Un importante passo, noto con il nome di Porte Siriache, si trova presso la citt\u00e0 di Belen."}
{"id": "1836764", "revid": "339392", "url": "https://it.wikipedia.org/wiki?curid=1836764", "title": "Tauro Orientale", "text": ""}
{"id": "1836765", "revid": "289247", "url": "https://it.wikipedia.org/wiki?curid=1836765", "title": "San Romolo (Genova)", "text": ""}
{"id": "1836766", "revid": "339392", "url": "https://it.wikipedia.org/wiki?curid=1836766", "title": "Tarso Orientale", "text": ""}
{"id": "1836768", "revid": "62004", "url": "https://it.wikipedia.org/wiki?curid=1836768", "title": "Walter Adri\u00e1n Samuel", "text": ""}
{"id": "1836777", "revid": "124123", "url": "https://it.wikipedia.org/wiki?curid=1836777", "title": "Mestre Irineu", "text": "Biografia.\nMestre Irineu era figlio dell'ex schiavo Sancho Martino e di Joana Assun\u00e7\u00e3o, giunse nello Stato dell'Acre all'et\u00e0 di 20 anni, seguendo il movimento migratorio dell'estrazione del lattice nelle piantagioni di caucci\u00f9.Verso la fine del 1910, si stabil\u00ec nelle vicinanze del centro abitato di Brasil\u00e9ia, al confine con il Per\u00f9. Proprio l\u00ec, nel mezzo della foresta sudamericana, Serra cristianizz\u00f2 le tradizioni della bevanda sacramentale ayahuasca, gi\u00e0 conosciuta dagli Incas, ma ribattezzata, ora, col nome di Daime, dall'invocazione spirituale che il fedele deve esprimere nel comunicare con la bevanda: Dai-me Amor (Dammi Amore), Dai-me Luz (Dammi Luce), ecc. Proprio dalla cristianizzazione di questa bevanda ha preso il nome la Chiesa del Santo Daime, di cui Serra \u00e8, quindi, considerato il fondatore.\n\u00c8 una dottrina religiosa basata sull'assunzione rituale di una bevanda di nome ayahuasca o Santo Daime, associata a preghiere rivolte a diverse divinit\u00e0. Il culto nasce dalla fusione di diverse religioni e credenze indigene. Mestre Irineu \u00e8 considerato santo da molte di queste associazioni religiose.\nNel 1912 and\u00f2 a Manaus, dove rimase per due anni, poi and\u00f2 a lavorare nelle piantagioni di caucci\u00f9 di Brasil\u00e9ia per tre anni e poi a Sena Madureira, dove visse per altri tre anni.\nTornato a Rio Branco, entr\u00f2 nella Guarda territorial, fino a raggiungere la posizione di Cabo. successivamente vinse il concorso per entrare nella Comiss\u00e3o de Limites, ente del Governo Federale che delimitava le frontiere tra Acre, la Bolivia e il Per\u00f9, un organo comandato dal Maresciallo Rondon. Fu proprio Rondon a nominare Irineu tesoriere, un incarico di fiducia.\nIn seguito Mestre Irineu torn\u00f2 nella foresta a lavorare nelle piantagioni, e conobbe Antonio Costa, che divent\u00f2 un suo grande amico.\nLa dottrina della foresta.\nAnt\u00f4nio Costa present\u00f2 Irineu allo sciamano peruviano Pisango, che eseguiva i suoi \"trabalhos\" (\"lavori\") con un t\u00e8 chiamato ayahuasca.\nNon ci sono molti documenti che possano attestare la veridicit\u00e0 dei molti avvenimenti legati a Raimundo Irineu Serra. Una buona parte di ci\u00f2 che si sa sull'origine del Santo Daime e sulla vita di Mestre Irineu ci \u00e8 giunto per tradizione orale attraverso i suoi seguaci pi\u00f9 anziani. Il racconto che segue \u00e8 riferito da molti seguaci di Raimundo Irineu ed \u00e8 contenuto nel libro \"Nosso Senhor Aparecido na Floresta\" (Nostro Signore apparso nella foresta) scritto dal seguace del Daime L\u00facio Mortimer:\n--Raimundo Irineu partecip\u00f2 alle sedute guidate dallo sciamano Pisango e, assumendo la bevanda, percep\u00ec una sensazione diversa, un sussulto interiore, una forza strana e vide una grande luce nella stanza. Mentre gli altri partecipanti avevano visioni di demoni, Irineu vide solo una croce cristiana in molte forme diverse, una croce che percorreva il mondo intero, e sent\u00ec che la bevanda lo metteva in contatto con Dio\u2014Alcuni anni dopo Raimundo Irineu si rec\u00f2 nella citt\u00e0 di Rio Branco, dove cominci\u00f2 a operare con un piccolo gruppi di discepoli. La sua fama di guaritore si diffuse nella citt\u00e0, a lui giungevano persone delle pi\u00f9 diverse condizioni sociali e culturali. Raimundo Irineu si affili\u00f2 al Centro da Centro da Comunh\u00e3o do Pensamento (Centro della Comunione del Pensiero) e anche all'antica Rosa Mistica Rosacruz. Si stabil\u00ec definitivamente, con la sua famiglia e un gruppo di seguaci, nella localit\u00e0 denominata Alto Santo, dove oper\u00f2 fino alla morte, avvenuta il 6 luglio 1971.\nPer i seguaci delle diverse linee del Santo Daime, Mestre Irineu ancora opera guarigioni, perch\u00e9 ha lasciato i suoi messaggi in un insieme di inni, che si dice siano stati ispirati dalla Rainha da Floresta (Regina della Foresta) e da altri esseri divini. Queste musiche sono considerate \"can\u00e7\u00f5es de poder\" (canti di potere) e trasmettono gli insegnamenti biblici con un linguaggio semplice e poetico."}
{"id": "1836780", "revid": "608646", "url": "https://it.wikipedia.org/wiki?curid=1836780", "title": "Cotinus coggygria", "text": "Cotinus coggygria , conosciuto comunemente come scotano (\"sk\u00f2tano\") o albero di nebbia, \u00e8 un arbusto appartenente alla famiglia delle Anacardiacee.\nDescrizione.\nArbusto alto 1\u20132 m ma che talvolta raggiunge i 5 m di altezza, con foglie rotondeggianti, lungamente picciolate che in autunno assumono colori rossi brillanti. I fiori sono giallastri radunati in infiorescenze piramidali aperte e ramose; molti fiori sono sterili e cadono presto, lasciando soltanto i peduncoli pelosi. I frutti, in realt\u00e0 infruttescenze, grandi solo 3\u20134 mm, sono di colore bruno-porporino lucente, poi grigio, con numerosi peduncoli coperti di peli piumosi.\nDistribuzione e habitat.\nPredilige i pendii rocciosi e aridi dell'Europa meridionale, ma non \u00e8 presente nella Penisola iberica.\nNella provincia di Pesaro e Urbino, tra i comuni di Montefabbri e Mombaroccio, si trova il convento del Beato Sante. Precedentemente era chiamato Santa Maria di Scotaneto, dagli arbusti di scotano che si trovano in gran numero sul colle.\nUsi.\n\u00c8 usato come pianta ornamentale per l'aspetto di fumo o nebbia sopra il fogliame d'estate e in autunno.\nI rami giovani sono usati per conciare le pelli, specie dai monaci colombaniani dell'Abbazia di San Colombano di Bobbio che all'epoca longobarda furono i primi a utilizzare a tale scopo la pianta proveniente dalle terre del monastero di San Colombano di Bardolino di propriet\u00e0 bobbiese. Era utilizzato per la concia anche in Sicilia, dove Giacinto Carini introdusse la macchina a vapore per la sua mondatura. \nLa corteccia si usa per tingere.\n\u00c8 una pianta velenosa."}
{"id": "1836781", "revid": "363629", "url": "https://it.wikipedia.org/wiki?curid=1836781", "title": "Anemia da emorragia acuta", "text": "Per anemia da emorragia acuta si intende una forma di anemia dovuta ad una emorragia, ad esempio in caso di incidenti stradali ed altri eventi traumatici.\nEziologia.\nFra i vari casi possibili uno dei pi\u00f9 preoccupanti \u00e8 dovuto all'aneurisma aortico per via della sua elevata mortalit\u00e0. Altro evento tipico incorre nella gravidanza extrauterina.\nSintomatologia.\nLa sintomatologia \u00e8 correlata all'eccessiva perdita di sangue, la gravit\u00e0 delle manifestazioni viene determinata dal tipo di evento scatenante (che pu\u00f2 essere pi\u00f9 o meno traumatico): si presentano dispnea, astenia, si presenta ipotensione con aritmie cardiache, vertigini.\nTerapia.\nInnanzitutto si provvede alla cura dell'emorragia, in seguito si cerca di ripristinare il normale afflusso sanguigno.\nLa fase emorragica \u00e8 la pi\u00f9 pericolosa, una volta superata pu\u00f2 presentarsi un'altra forma di anemia normocromica, dove occorre ripristinare la quantit\u00e0 media di ferro.\nPrognosi.\nLa morte avviene rapidamente se non si presta il dovuto soccorso, le perdite di sangue rilevate possono essere sostenute dall'organismo soltanto se esse non siano continue ma diluite in diverse ore."}
{"id": "1836783", "revid": "62004", "url": "https://it.wikipedia.org/wiki?curid=1836783", "title": "Roberto Oscar Bonano", "text": ""}
{"id": "1836789", "revid": "767487", "url": "https://it.wikipedia.org/wiki?curid=1836789", "title": "C\u00e2ndido Rondon", "text": "Lo Stato brasiliano di Rond\u00f4nia ha assunto questa denominazione in suo onore."}
{"id": "1836794", "revid": "1305772", "url": "https://it.wikipedia.org/wiki?curid=1836794", "title": "Fallout 3", "text": "Fallout 3 \u00e8 un videogioco action RPG sviluppato da Bethesda Game Studios e pubblicato da Bethesda Softworks per Microsoft Windows, PlayStation 3 e Xbox 360 nel 2008. Terzo capitolo della serie videoludica \"Fallout\", \u00e8 il primo gioco Fallout creato da Bethesda da quando ha acquistato il franchise da Interplay Entertainment. Il gioco segna un importante cambiamento nella serie passando alla grafica 3D e al combattimento in tempo reale, che sostituiscono la visuale isometrica con combattimento a turni dei capitoli precedenti.\nIl gioco \u00e8 ambientato in un mondo open world post apocalittico che comprende la regione degli Stati Uniti d'America nord-orientali e di Washington, denominata \"Zona Contaminata della Capitale\". La trama di \"Fallout 3\" resta coerente all'interno del mondo di Fallout: una ucronia incentrata su una futura era atomica e su una crisi di risorse naturali, che alla fine ha portato a una devestante apocalisse nucleare nell'anno 2077 (denominata \"Grande Guerra\"), causata principalmente da un conflitto tra Stati Uniti e Cina allo scopo di accaparrarsi le ultime forniture rimaste di uranio e petrolio. La storia principale si svolge nell'anno 2277, circa 36 anni dopo gli eventi di Fallout 2, di cui \"Fallout 3\" non \u00e8 un sequel diretto. Il giocatore prende il controllo di un abitante del \"Vault 101\", uno dei numerosi rifugi antiatomici creati prima della Grande Guerra per proteggere circa un migliaio di umani ciascuno dalla ricaduta radioattiva, che \u00e8 costretto ad avventurarsi nella Zona Contaminata della Capitale in cerca del proprio padre che \u00e8 scomparso dal Vault in circostanze misteriose. La sua ricerca lo porter\u00e0 in collisione con l'organizzazione \"Enclave\", che raccoglie i resti del governo federale degli Stati Uniti d'America. In \"Fallout 3\" il giocatore \u00e8 chiamato a seguire varie missioni sia seguendo la trama principale del gioco, sia svolgendo missioni opzionali slegate da essa e riguardanti vicende secondarie.\n\"Fallout 3\" si \u00e8 rivelato un grande successo sia di pubblico sia di critica e ha ricevuto numerosi premi \"Gioco dell'anno\". \u00c8 riuscito ad affermarsi come uno dei migliori videogiochi del suo genere, della sua generazione e pi\u00f9 in generale come uno dei migliori videogiochi mai realizzati. \"Fallout 3\" ha venduto pi\u00f9 del precedente videogioco di Bethesda, \"\", arrivando a quasi 5 milioni di copie vendute nella sua prima settimana. Il gioco ha ricevuto supporto dopo il lancio, con Bethesda che ha rilasciato cinque espansioni scaricabili.\nTrama.\nIl gioco si svolge nel 2277 negli Stati Uniti d'America a Washington, circa duecento anni dopo una guerra nucleare che ha trasformato quasi tutta la Terra in una distesa arida e irradiata. Alcuni cittadini trovarono la salvezza in bunker sotterranei chiamati Vault: il personaggio giocante vive nel Vault 101. Inizialmente la trama prende parte nei primi diciannove anni di vita del protagonista con quattro brevi prologhi nel momento della nascita e all'et\u00e0 di uno, dieci e sedici anni; poi il protagonista lascia il Vault 101 alla ricerca del padre, James, uno degli scienziati pi\u00f9 rispettati della comunit\u00e0 che \u00e8 scappato verso il mondo esterno e uscito dal bunker scopre che i livelli di radiazioni ionizzanti sono drasticamente diminuiti, permettendo cos\u00ec la vita ad alcune comunit\u00e0 di esseri umani.\nUna di queste comunit\u00e0 di esseri umani \u00e8 Megaton, insediamento umano costruito nel cratere lasciato da un bombardiere precipitato. La bomba atomica che trasportava \u00e8 rimasta inesplosa al centro del cratere, diventata col tempo parte della citt\u00e0 e da alcuni anche oggetto di culto religioso. In questa citt\u00e0 il protagonista scopre che il padre si \u00e8 diretto alla sede di Galaxy News Radio, una delle uniche due emittenti radiofoniche ancora esistenti. Il suo capo \u00e8 un disc jockey chiamato Tre Cani, che si pone come voce degli oppressi della Zona Contaminata della Capitale. A Megaton il protagonista apprende un retroscena sulle proprie origini: lui e suo padre non sono mai nati nel Vault, ma vi sono stati ammessi poco dopo la sua nascita.\nNei pressi della destinazione il protagonista trova dei supermutanti, enormi creature umanoidi mutate e rese incredibilmente forti a causa di esperimenti genetici. Nei pressi di Galaxy News Radio il protagonista ha il suo primo incontro con la Confraternita d'Acciaio, una comunit\u00e0 di soldati che detengono tecnologia molto avanzata, in netto contrasto con il basso livello tecnologico del resto dell'ambientazione. La Confraternita d'Acciaio \u00e8 in lotta con l'Enclave; un'organizzazione militare tecnologicamente avanzatissima, guidata da uomini che si considerano i discendenti del governo federale degli Stati Uniti d'America, in particolare da Eden, autoproclamatosi presidente degli Stati Uniti d'America.\nTre Cani informa il protagonista che James si \u00e8 diretto a Rivet City, una citt\u00e0 costruita all'interno di una portaerei arenata sul fiume Potomac. La direttrice dell'istituto di ricerca di Riven City, la dottoressa Madison Li, era una collega di James quando prima di entrare nel Vault quest'ultimo lavorava al Progetto Purezza, una ricerca per trovare un modo di purificare le acque radioattive di Washington. La dottoressa Li informa il protagonista che James si \u00e8 diretto al Jefferson Memorial, il vecchio laboratorio. Una volta l\u00ec il protagonista apprende da alcuni appunti del padre che l'elemento chiave per la purificazione delle acque \u00e8 nelle mani del Dr. Stanislaus Braun, il ricercatore capo del Vault 112 e uno degli sviluppatori del K.R.E.G., ovvero il Kit Realizzazione Giardino dell'Eden.\nNel Vault 112 il personaggio giocante viene proiettato in un sistema di realt\u00e0 virtuale che ricostruisce un quartiere tipico del mondo prima della guerra, Tranquility Lane. Braun gestisce la simulazione e controlla gli abitanti del Vault all'interno, compreso James; il protagonista riesce nel liberare suo padre e tornati al Jefferson Memorial tentano di rimettere in sesto l'impianto, insieme alla dottoressa Li. Tuttavia alcuni soldati dell'Enclave, comandati dal colonnello Autumn, fanno irruzione nell'edificio e uccidono James, il quale fa per\u00f2 saltare in aria uno dei purificatori uccidendo cos\u00ec Autumn, ma sacrificando la propria vita. Inseguiti dall'Enclave la dottoressa Li, il protagonista e i superstiti dello staff scappano verso la roccaforte della Confraternita dell'Acciaio. La Confraternita d'Acciaio informa il personaggio giocante che il K.R.E.G. necessario per far funzionare il Progetto Purezza si trova nel Vault 87. Una volta entrato nel Vault il protagonista scopre che \u00e8 questo il luogo d'origine dei supermutanti e recupera il K.R.E.G.\nL'Enclave tiene un agguato al protagonista \u2013 con il colonnello Autumn che si rivela sopravvissuto \u2013 che viene catturato per poi risvegliarsi a Raven Rock, base dell'Enclave. Il K.R.E.G. \u00e8 caduto nelle loro mani e lo stanno installando nel Progetto Purezza, ma per i propri scopi; tuttavia manca il codice per avviarlo e per questo tengono in ostaggio il protagonista. Una volta evaso dalla sua cella il personaggio giocante incontra il presidente Eden, che si rivela essere una intelligenza artificiale; Eden fa uscire dalla base il protagonista, ma ad una condizione: prendere una fiala di virus VEF modificato per inserirlo nel Progetto Purezza, cos\u00ec da uccidere tutti gli esseri mutati, dai supermutanti ai ghoul, fino ai comuni abitanti di Washington.\nUna volta fuggito da Raven Rock il personaggio giocante si appresta a sferrare un assalto all'Enclave insieme alla Confraternita d'Acciaio per riprendere il controllo del Jefferson Memorial e attivare il Progetto Purezza. Supportata da Liberty Prime, un robot militare utilizzato in Alaska nel 2077, la Confraternita riesce nel riprendere l'edificio. Tuttavia si presenta un ultimo problema: il purificatore, danneggiato dai combattimenti, rischia di esplodere e va attivato immediatamente; sfortunatamente per farlo bisogna accedere alla console circondata da una quantit\u00e0 mortale di radiazioni ionizzanti. A discrezione del giocatore la scelta sul sacrificare s\u00e9 stesso, mandare la sentinella Lyons della Confraternita d'Acciaio oppure Fawkes e soprattutto se inserire o meno nel purificatore il virus VEF fornitogli dal presidente Eden. Queste ultime scelte, unite al livello di karma posseduto, determinano il contenuto del video finale.\nAmbientazione.\nA differenza dei suoi predecessori che sono ambientati negli Stati Uniti d'America occidentali, \"Fallout 3\" si svolge sulla costa nord-orientale all'interno della vasta area di Washington dopo una guerra nucleare scoppiata nel 2077. Le ambientazioni si distinguono in luoghi all'aperto, che variano da pianure consumate dalla devastazione atomica fino alle rovine cittadine e in luoghi chiusi come i Vault o gli interni di edifici diroccati. Sono stati trasposti molti elementi caratteristici di Washington, come il Jefferson Memorial, il Lincoln Memorial, il Monumento a Washington, il Campidoglio e la Casa Bianca, il Palazzo degli Archivi Nazionali degli Stati Uniti d'America e la Metro Center.\nModalit\u00e0 di gioco.\nCreazione del personaggio e Pip-Boy.\n\"Fallout 3\" inizia e si sviluppa lungo un prologo dove gameplay e trama si uniscono: la nascita del protagonista, e quindi del giocatore, corrisponde al momento in cui quest'ultimo pu\u00f2 gi\u00e0 effettuare una scelta. All'inizio \u00e8 infatti possibile determinare il sesso ed il nome del personaggio, procedendo con la costruzione del volto che il protagonista dovr\u00e0 avere da adulto, alterando tutti i tratti peculiari come il colore degli occhi, colore dei capelli, colore della pelle, fino a modificare ogni singolo tratto legato alla modellazione facciale di naso, guance, bocca, zigomi e fronte. Progredendo con la trama a un anno di et\u00e0 \u00e8 possibile stabilire le caratteristiche base e di ruolo che andranno a costruite i pilastri del personaggio tramite il cosiddetto sistema S.P.E.C.I.A.L.; esso permette di assegnare punti alle caratteristiche del protagonista: forza (\"strenght\"), percezione (\"perception\"), resistenza (\"endurance\"), carisma (\"charisma\"), intelligenza (\"intelligence\"), agilit\u00e0 (\"agility\") e fortuna (\"luck\").\nIn occasione del decimo compleanno il protagonista riceve un computer da polso, noto come Pip-Boy 3000, che occorre al giocatore come una vera interfaccia uomo-macchina, che permette di visionare i punti ferita del personaggio giocante, il suo inventario, le missioni in sospeso e pi\u00f9 approfonditamente permette di assegnare i punti abilit\u00e0 a ogni superamento di livello, consultare la propria reputazione, le condizioni dell'armamento e delle corazze, ascoltare nastri, leggere appunti e visionare la mappa di gioco. Altra caratteristica del Pip-Boy \u00e8 la capacit\u00e0 di determinare la quantit\u00e0 di radiazioni ionizzanti assorbite tramite un contatore Geiger e i loro effetti negativi sulle abilit\u00e0 del personaggio.\nMovimento, gestione del personaggio, combattimento e S.P.A.V..\nIn \"Fallout 3\" il giocatore pu\u00f2 utilizzare il personaggio sia in prima persona sia in terza persona. In entrambi i casi l'HUD di gioco rimane il medesimo, cambiando per\u00f2 nel caso della terza persona la prospettiva che pone il personaggio leggermente a sinistra dello schermo. Le armi a disposizione spaziano da pistole, fucili e mitragliette, fino ai fucili e pistole laser o al plasma; la loro efficacia varia in base alle condizioni dell'arma e dall'abilit\u00e0 del personaggio. Se un'arma si deteriora con l'uso, il giocatore deve ripararla con un'altra arma uguale, riparazione efficace in base all'abilit\u00e0 del personaggio dedicata, oppure sottoporla a riparazione da parte dei personaggi non giocanti (PNG) specializzati nel gioco. Allo stesso modo vengono trattate le armi pesanti, come i lanciarazzi, o le armi da mischia, come i tirapugni; eccezione fatta per il combattimento corpo a corpo, anche questo efficace in base alle abilit\u00e0 del personaggio, ma non soggetto al deterioramento.\nNell'HUD in basso a sinistra sono visualizzati i punti ferita (HP), e una bussola, sulla destra invece i punti azione (AP), il contatore di cartucce e le condizioni dell'arma utilizzata (CND).\nAllo scopo di aumentare la propria protezione contro i danni dei nemici il personaggio giocante pu\u00f2 indossare svariati indumenti e corazze sia per tutto il corpo sia per la testa; anche queste protezioni sono soggette a deterioramento e vanno riparate in maniera analoga alle armi. Oltre alla normale modalit\u00e0 di mira in prima o terza persona vi \u00e8 un sistema di combattimento alternativo chiamato \"Sistema di Puntamento Assistito della Vault-Tec\", o S.P.A.V.; questo metodo consente di bloccare virtualmente il tempo nel gioco, concedendo al giocatore di selezionare con accuratezza quale bersaglio visibile colpire e in quale punto, se alla testa, al corpo, all'arto superiore destro o sinistro, oppure all'arto inferiore destro o sinistro; le probabilit\u00e0 di colpire sono calcolate in percentuale e variano insieme al danno a seconda del tipo di arma utilizzata, dalla distanza del bersaglio e dalle abilit\u00e0 del personaggio. Non \u00e8 sempre possibile utilizzare lo S.P.A.V. perch\u00e9 \u00e8 attivabile solo quando la quantit\u00e0 di punti azione necessari \u00e8 sufficiente; questa quantit\u00e0 si ricarica con il tempo e varia in base alle caratteristiche del personaggio. Il giocatore pu\u00f2 anche adattare il proprio stile di combattimento, per esempio utilizzando la furtivit\u00e0 a proprio vantaggio per infliggere una maggiore quantit\u00e0 di danni con un attacco a sorpresa; tuttavia l'efficienza della furtivit\u00e0 del personaggio varia in base alle abilit\u00e0, alla velocit\u00e0 di movimento e al peso trasportato. Ogni qual volta che il personaggio giocante acquisisce abbastanza punti esperienza pu\u00f2 effettuare un aumento di livello e crescere con le proprie abilit\u00e0; inoltre questo pu\u00f2 rivelarsi essenziale nel risolvere situazioni che in precedenza erano ingestibili, in quanto i nemici possiedono un livello preimpostato che non cresce come quello giocatore, potendo quindi essere battuti con pi\u00f9 facilit\u00e0 quando quest'ultimo si sviluppa abbastanza.\nSe il personaggio subisce troppi danni il gioco si conclude con il \"game over\", ma per prevenire questo il giocatore pu\u00f2 utilizzare dei kit di pronto soccorso per ripristinare i punti ferita o guarire individualmente gli arti menomati, che possono ridurre le capacit\u00e0 del personaggio di eseguire determinate azioni (una ferita grave alla testa pu\u00f2 per esempio ridurre la mira e causare appannamento della vista); oltre all'automedicazione il giocatore pu\u00f2 ripristinare salute visitando un dottore e pagando le cure, mangiando cibo o bevendo acqua, oppure dormendo in un letto. Oltre alle ferite da trauma balistico o percosse il personaggio pu\u00f2 incorrere in malattia acuta da radiazione, in grado di ridurre le capacit\u00e0 del personaggio e che se raggiunge il valore di mille rad porta al game over; anche in questo caso il giocatore pu\u00f2 far assumere sostanze al personaggio che curano dalle radiazioni ionizzanti o che ne aumentano la resistenza a queste ultime. Se nel gioco una particolare azione richiede un livello di abilit\u00e0 pi\u00f9 o troppo elevato, il giocatore pu\u00f2 far assumere al personaggio della droga per aumentarne temporalmente le capacit\u00e0 intellettive o di resistenza ai danni; un uso troppo smodato di droghe ha per\u00f2 l'effetto collaterale di generare nel personaggio una dipendenza, che pu\u00f2 essere curata o con l'astinenza dalle sostanze o solo da un dottore.\nEsplorazione, azioni contestuali, compagni di viaggio e karma.\nIl giocatore pu\u00f2 esplorare liberamente la mappa di Washington con tutte le situazioni del caso, come il trovare PNG ostili o meno, incorrere in missioni secondarie, trovare contenitori di oggetti o edifici setacciabili. In questo caso si aprono una serie di opzioni: il personaggio pu\u00f2 parlare con quasi tutti i PNG del mondo di gioco; ogni qual volta che questo accade il mondo circostante si blocca e si apre una finestra di dialogo che inquadra il volto dell'interlocutore e che comprende diverse opzioni di risposta in base all'argomento trattato con il PNG; date le abilit\u00e0 del personaggio \u00e8 spesso possibile accedere a conversazioni o risposte di dialogo uniche e che possono andare a vantaggio o svantaggio del giocatore. Inoltre lungo tutta l'avventura il giocatore pu\u00f2 oltrepassare alcuni ostacoli di gioco, come porte chiuse, grazie allo scasso con grimaldello oppure hackerando un terminale, azioni queste rese possibili in base al grado di abilit\u00e0 del personaggio e che a seconda del contesto possono anche avere risvolti criminali come l'essere accusati di furto o violazione della privacy. Oltre a questo il personaggio pu\u00f2 anche borseggiare le tasche dei PNG, ma la riuscita di questa azione dipende, sempre dalle abilit\u00e0 possedute. Nel contesto legale invece il giocatore pu\u00f2 effettuare commercio di beni con i molti mercanti del mondo di gioco, utilizzando la valuta monetaria in vigore, ovvero il tappo a corona; anche in questo caso in base alle abilit\u00e0 del personaggio il commercio pu\u00f2 rivelarsi pi\u00f9 o meno vantaggioso per il giocatore. Il protagonista pu\u00f2 portare con s\u00e9 alcuni compagni di viaggio, occasionalmente incontrati durante il gioco, che si uniranno a lui per i pi\u00f9 svariati motivi e ognuno con abilit\u00e0 e armi specifiche; il giocatore pu\u00f2 portare un solo compagno per volta e deve averne cura, poich\u00e9 quest'ultimo pu\u00f2 subire ferite e morire permanentemente.\nIn base a tutte le decisioni prese dal giocatore, che spaziano dal compiere semplici azioni al rispondere in un determinato modo nei dialoghi, il personaggio giocante pu\u00f2 guadagnare o perdere karma, identificandosi e rispecchiandosi con le proprie scelte nel mondo di gioco come un buono, con un karma positivo pi\u00f9 o meno elevato, oppure cattivo, con un karma negativo analogo; andando incontro a tutte le conseguenze del caso.\nSviluppo.\n\"Fallout 3\" era inizialmente in fase di sviluppo da Black Isle Studios, uno studio di propriet\u00e0 di Interplay Entertainment, che si era gi\u00e0 occupato della creazione di \"Fallout\" e \"Fallout 2\". Era in lavorazione con il nome in codice di \"Van Buren\". Interplay Entertainment, i cui problemi finanziari iniziarono gi\u00e0 nel 1998, dichiar\u00f2 la bancarotta nel 2004, prima che Black Isle Studios potesse completare il progetto, pertanto la licenza per sviluppare \"Fallout 3\" fu venduta per un anticipo di dollari il 13 ottobre dello stesso anno a Bethesda Softworks, lo studio principalmente conosciuto come lo sviluppatore della serie \"The Elder Scrolls\". Vlatko Andonov, presidente di Bethesda Softworks, afferm\u00f2 con entusiasmo \u00abSiamo estremamente emozionati di avere quest'opportunit\u00e0, per tutto ci\u00f2 che rappresenta per noi e per i fan di \"Fallout\" in tutto il mondo\u00bb.\nBethesda decise per\u00f2 di sviluppare \"Fallout 3\" ripartendo da zero, senza usare i progetti di \"Van Buren\" e altro materiale creato da Black Isle Studios. Di \"Van Buren\" rimane solo una demo scaricabile e giocabile gratuitamente. La direzione dello sviluppo di \"Fallout 3\" sarebbe stata in mano a Todd Howard, gi\u00e0 influente personalit\u00e0 di Bethesda e game director di ' e di '; il ruolo di concept artist principale sarebbe andato a Adam Adamowicz, unitosi a Bethesda nel 2005, mentre la colonna sonora sarebbe stata composta da Inon Zur.\nGli sviluppatori avevano in programma di iniziare lo sviluppo di \"Fallout 3\" nel luglio 2004, ma lo sviluppo effettivo inizi\u00f2 solamente dopo l'uscita di \"Oblivion\", come afferm\u00f2 lo stesso Todd Howard nel 2007: \u00abAbbiamo iniziato a lavorare [su \"Fallout 3\"] alla fine del 2004 con alcune persone. Avevamo solamente circa dieci membri della squadra di sviluppo a lavorarci fino a quando \"Oblivion\" era in sviluppo, ma ora la maggior parte del nostro personale \u00e8 concentrato su \"Fallout 3\"\u00bb. Secondo Howard i piani iniziali della squadra di sviluppo erano di riprodurre interamente Washington nel gioco, ma di fatto ne venne ricostruita solo la met\u00e0; questo perch\u00e9 una realizzazione integrale avrebbe richiesto un lavoro troppo complicato e con eccessiva lunga scadenza.\nL'intento era di sviluppare il gioco nello stesso universo immaginario stabilito dal primo \"Fallout\" e da \"Fallout 2\", ma cercando di rendere questo terzo capitolo meno lineare, con una trama molto coinvolgente, un'esperienza di gioco che permettesse sia di dare libero sfogo alla libert\u00e0 del giocatore, sia che lasciasse al tempo stesso la capacit\u00e0 di riprendere in qualsiasi momento il proseguimento della missione principale: \u00abIl giocatore pu\u00f2 fare tutto ci\u00f2 che vuole all'interno del mondo di gioco, che \u00e8 liberamente esplorabile, ma in ogni istante \u00e8 possibile rientrare sui binari della missione principale\u00bb, disse Pete Hines. Ancora una volta Hines afferm\u00f2 che lo sviluppo di \"Fallout 3\" era principalmente basato sul modello e piattaforma di Xbox 360, con lo sviluppo per PC e PlayStation 3 eseguiti in parallelo; disse inoltre che il gioco avrebbe avuto dai nove a dodici diversi finali, a seconda di come il videogiocatore avrebbe giocato.\nAllo scopo di aumentare temporaneamente le statistiche del giocatore come nei precedenti capitoli sarebbe stato possibile l'utilizzo di svariate droghe; Bethesda avrebbe voluto utilizzare nomi \"reali\" per quest'ultime, ma data la pressione dell'opinione pubblica ha preferito optare per lasciarne i nomi immaginari originali stabiliti nella saga. In un'intervista Todd Howard conferm\u00f2 che oltre a tematiche riguardanti schiavit\u00f9 e cannibalismo vi sarebbe stata la presenza di scene sanguinolente (\"splatter\") e inquadrature delle evidenti mutilazioni dei nemici con rilascio di pezzi di carne, organi interni, sangue e ossa (\"gibs\"). L'ispirazione per includere scene con violenza tanto esplicita provenne dalla Crush Mode (\"modalit\u00e0 schianto\") della serie di simulatore di guida \"Burnout\", al cui posto delle auto che si disintegravano a causa dei danni, in maniera spettacolarizzata, venne sviluppata l'idea di applicare tale cinematica sui corpi che subivano ferite e mutilazioni da trauma balistico o percosse.\nPer motivi analoghi a questi ultimi Bethesda afferm\u00f2 anche che il gioco sarebbe stato mirato per un pubblico prettamente adulto, cos\u00ec da non rinunciare anche alle tematiche violente che avevano sempre caratterizzato la serie \"Fallout\"; tuttavia data la presenza di bambini nel gioco si sarebbe optato per la decisione di non permetterne l'uccisione e nemmeno la semplice inflizione di danno: \u00abAbbiamo iniziato a pensare: che vantaggio ci sarebbe nell'uccidere dei bambini? Mi sembra solo violenza gratuita, inutile e crudele\u00bb, cos\u00ec Emil Pagliarulo ha commentato la scelta finale di Bethesda per \"Fallout 3\". Pagliarulo, ex scrittore a Looking Glass Studios, venne incaricato da Bethesda per scrivere la sceneggiatura principale di \"Fallout 3\", seppure aveva gi\u00e0 lavorato in parte a quella di \"Oblivion\". Pagliarulo si occup\u00f2 di scrivere l\"'incipit\" di \"Fallout 3\", poi recitato da Ron Perlman, con cui cerc\u00f2 di ispirarsi a quello del primo \"Fallout\" del 1997, che riteneva di importanza essenziale per descrivere la storia che \"Fallout 3\" avrebbe dovuto raccontare. Per riuscire nel rendere questa sceneggiatura efficace Pagliarulo dovette andare in direzione opposta al suo precedente lavoro su \"Oblivion\", che sia per tematiche sia per ambientazione e personaggi rappresentava un estremo inverso di \"Fallout\"; a cominciare dall'uso del turpiloquio presente in quest'ultimo: secondo Pagliarulo infatti solo la met\u00e0 delle \"parolacce\" che aveva intenzione di inserire in \"Fallout 3\" sono state effettivamente introdotte nella sceneggiatura finale, poich\u00e9 secondo egli stesso una volgarit\u00e0 esagerata sarebbe stata scadente e la sua sfida era quella di trovare \"il tono giusto\", ammettendo di essere rimasto abbastanza soddisfatto del lavoro finale.\nPer Pagliarulo il modello da seguire rimase sempre il primo \"Fallout\", che per sua ammissione aveva di pi\u00f9 il dono della sintesi nei dialoghi scritti, piuttosto di \"Fallout 2\", che possedeva una sceneggiatura pi\u00f9 complessa e articolata scritta da Chris Avellone; definito da Pagliarulo stesso \u00abuno scrittore fantastico e agghiacciante\u00bb. Pagliarulo ha anche ammesso che altri modelli di ispirazione per la sua sceneggiatura in \"Fallout 3\" sono stati \"Deus Ex\" di Warren Spector, ' e ', gioco a cui contribu\u00ec personalmente quando era alla Looking Glass.\nPromozione e distribuzione.\nIl sito web di \"Fallout 3\" venne lanciato nell'aprile 2007 con lo slogan \u00abPrepare for the future\u00bb; nello stesso mese Bethesda acquis\u00ec interamente tutta la saga di \"Fallout\" per dollari e poco tempo dopo durante l'E3 2007 present\u00f2 le prime immagini che mostravano le meccaniche del gioco in azione.\nTuttavia, come ammise lo stesso Hines nel 2007: \u00abSiamo a buon punto nello sviluppo del gioco. La squadra \u00e8 cresciuta molto, ma ci vorr\u00e0 ancora un po'. Come per tutti i nostri giochi, specialmente quelli \"grossi\", non vogliamo parlarne finch\u00e9 non possiamo mostrarveli realmente\u00bb e difatti ben pi\u00f9 corposa fu invece la presentazione all'E3 2008, dove durante la conferenza Microsoft furono mostrati il video ufficiale di \"Fallout 3\" e alcune demo in tempo reale in occasione della sua uscita fissata per ottobre dello stesso anno.\nIl pubblico ebbe modo di provare con mano le stesse demo mostrate all'Electronic Entertainment Expo, ma un mese dopo al Penny Arcade Expo di agosto a Seattle, dove Bethesda mise a disposizione sei padiglioni con banchi per provare \"Fallout 3\". Alla stessa manifestazione il 30 agosto mostr\u00f2 nuovamente una lunga demo del gioco e pi\u00f9 tardi avrebbe proiettato un film classico della fantascienza apocalittica e post apocalittica a scelta tra \"L'esercito delle 12 scimmie\" oppure \"Interceptor - Il guerriero della strada\", in base alle preferenze del pubblico.\nDue settimane prima del lancio gli sviluppatori discussero e mostrarono il gioco come ospiti al programma televisivo \"Game Head\" durante l'episodio 124, sull'emittente televisiva \"Spike TV\", dove parl\u00f2 delle missioni, dell'esplorazione di Washington e dei finali disponibili. Bethesda decise di ampliare la distribuzione di \"Fallout 3\" due mesi dopo il suo rilascio su tutte le piattaforme; mossa destinata a rendere il gioco disponibile anche nei paesi pi\u00f9 dislocati dell'Europa orientale e del Medio Oriente. Nel 2015 \"Fallout 3\" \u00e8 stato reso disponibile su Xbox One tramite download da Xbox Live, come parte dei centoquattro iniziali titoli dedicati alla retrocompatibilit\u00e0 con Xbox 360.\nColonna sonora e doppiaggio.\nPer il doppiaggio inglese del gioco sono stati scelti attori di rilievo tra cui Liam Neeson, la voce di James (padre del protagonista), Ron Perlman, voce storica del narratore e Malcolm McDowell nel ruolo della voce del presidente Eden; McDowell ha apprezzato il lavoro con il doppiaggio videoludico, in particolare di \"Fallout 3\", che gli ha dato l'occasione di sperimentare tecniche diverse da quelle del cinema. Inizialmente per doppiare l'antagonista John Henry Eden non fu scelto Malcolm McDowell, ma Bill Clinton; nonostante il rifiuto da parte di quest'ultimo, la scelta non fu casuale, in quanto J.H. Eden \u00e8 l'immaginario presidente degli Stati Uniti d'America nel 2277, mentre Clinton lo \u00e8 stato davvero dal 1993 al 2001. Il nome dell'immaginario presidente \u00e8 basato inoltre su quello del realmente esistito segretario alla Guerra degli Stati Uniti d'America John Henry Eaton. La colonna sonora comprende un totale di 29 brani appositamente concepiti per il gioco ed \u00e8 stata interamente composta da Inon Zur, gi\u00e0 autore di colonne sonore di altri giochi come \"Syberia II\", \"Crysis\", \"\" e \"EverQuest II\".\nInon Zur ha dichiarato di non considerarsi il solo e unico responsabile della buona riuscita del suo lavoro musicale su \"Fallout 3\", citando il direttore del gioco Todd Howard e il progettista del suono Mark Lambert per averlo aiutato a gestire il sonoro nell'implementazione del gioco, attribuendosi il proprio merito per solo il 50%. Zur inoltre ha ammesso di aver concepito la colonna sonora basandosi su ci\u00f2 che il giocatore avrebbe dovuto percepire a livello psicologico, piuttosto che su cosa il giocatore avrebbe dovuto vedere su schermo, ponendo quindi l'ascoltatore musicalmente in vantaggio rispetto all'ambiente in cui si muove. Inoltre ha confermato di aver ispirato la propria composizione su alcuni classici della fantascienza apocalittica e post apocalittica cinematografica degli anni ottanta del XX secolo.\nSecondo Zur la composizione della colonna sonora di \"Fallout 3\" lo ha anche portato all'utilizzo di strumentazione piuttosto atipica per un videogioco a tema post-apocalittico, come l'armonica a bocca e la pedal steel guitar, cercando di ottenere un blues per ricreare una atmosfera da West. Tranne che per alcune eccezioni, Inon Zur ha comunque ribadito che la colonna sonora del gioco \u00e8 interamente composta da musica elettronica e strumenti riprodotti con campionatore; ha poi rivelato che alcune tracce audio contengono frammenti della propria voce deliberatamente inserita e nascosta tramite l'uso di un distorsore per camuffarla insieme a tutti gli altri effetti che compongono la colonna sonora.\nOltre alla composizione di Zur sono state inserite in \"Fallout 3\" svariate canzoni che coprono un arco di tempo tra gli anni trenta e gli anni cinquanta del XX secolo, di modo da centrare perfettamente il contesto visivo e sonoro del gioco; degli artisti vi sono alcuni come Cole Porter, The Ink Spots, Roy Brown, Danny Kaye, Billie Holiday e The Andrews Sisters.\nComparto tecnico.\n\"Fallout 3\" \u00e8 stato realizzato con la stessa tecnologia del precedente gioco (\"Oblivion\") di Bethesda Softworks: utilizza infatti il motore fisico Havok, la \"Radiant A.I.\" e il medesimo motore grafico, il Gamebryo 2.6, con tutte le sue particolarit\u00e0 viste in precedenza.\nIl comparto in generale \u00e8 stato rivisto e le differenze tra le versioni su console si sono molto affievolite, rispetto a quelle che erano in \"Oblivion\": la risoluzione nativa del gioco \u00e8 720p su entrambe le console; mentre su Xbox 360 con lo stesso motore grafico in \"Oblivion\" la risoluzione nativa era stata ridotta a 1024\u00d7600 pixel. La versione Xbox 360 vanta inoltre di un MSAA 4\u00d7, non presente invece sulla versione PlayStation 3. Inoltre la versione Xbox 360 consente un upscaling a 1080p.\nTuttavia persistevano su Xbox 360 i problemi di \"texture mapping\", gi\u00e0 visti anche in \"Oblivion\", ma che sarebbero poi stati risolti con una patch distribuita da Bethesda il 5 marzo 2009.\nContenuti adulti e censura.\nIl videogioco \u00e8 stato censurato in Australia dall'Office of Film and Literature Classification, dove inizialmente per\u00f2 ne era stata vietata la commercializzazione per via delle molte situazioni che spingono il giocatore a fare uso di droga; questo fu dovuto al fatto che l'OFLC non consente una valutazione analoga al PEGI 18+ per i videogiochi che dunque vengono censurati o, se non c'\u00e8 modo per eliminare il contenuto, ne viene vietata la vendita.\nUn'ulteriore censura, operata nel territorio giapponese, ha rimosso dal gioco la missione secondaria \"Il potere dell'atomo\"; il cui scopo (che pu\u00f2 tuttavia variare in base alle scelte del giocatore) \u00e8 assecondare i piani del Sig. Burke che ha intenzione di far detonare un ordigno nucleare, presente nella citt\u00e0 di Megaton. Tra l'altro l'ordigno inesploso \u00e8 l'esatta copia della bomba Fat Man, sganciata sulla citt\u00e0 di Nagasaki. Sempre nella versione destinata al mercato asiatico \u00e8 stato cambiato il nome del mini cannone nucleare chiamato Fat Man, un altro riferimento all'ordigno nucleare sganciato sulla citt\u00e0 di Nagasaki durante la seconda guerra mondiale; il nuovo nome utilizzato \u00e8 Nuke Launcher.\nLa censura apportata in Germania ha eliminato il sangue e la possibilit\u00e0 di mutilare i personaggi, oltre a rimuovere diversi riferimenti alla violenza esplicita, per esempio l'abilit\u00e0 \"carneficina\" \u00e8 stata trasformata in \"50% di danno aggiuntivo in S.P.A.V.\"; per altri motivi il gioco \u00e8 stato bandito in India, a causa della presenza di mucche a due teste affette da malattia acuta da radiazione, chiamate \"brahamin\" (\"bramini\"): tale contenuto \u00e8 stato definito offensivo nei confronti del culto della vacca sacra e del ruolo religioso induista del brahmano.\nAccoglienza.\nCritica.\n\"Fallout 3\" \u00e8 stato acclamato universalmente sia dal pubblico sia dalla critica, ottenendo una media di punteggio pari a 91 su Metacritic e 90 su GameRankings.\nIl quotidiano britannico \"The Daily Telegraph\" \u00e8 rimasto particolarmente colpito da \"Fallout 3\", assegnandoli un punteggio perfetto e dichiarando: \u00abGli effetti sonori d'accompagnamento nei luoghi desertici e la colonna sonora minimalista si combinano per coinvolgere i giocatori con il senso inquietante di avere la morte che sovrasta anche i panorami pi\u00f9 sereni\u00bb. La colonna sonora \u00e8 stata particolarmente apprezzata anche da IGN, che l'ha definita \u00abfantastica\u00bb, mentre Kotaku l'ha definita \u00abuna colonna sonora piena di epica bont\u00e0\u00bb. Sempre Kotaku, a quasi un decennio di distanza dalla sua pubblicazione, ha ristabilito i tre punti che rendevano \"Fallout 3\" speciale; ovvero la capacit\u00e0 di risultare brillante anche durante le fasi pi\u00f9 pacate, l'eccellente componente a mondo aperto sempre ricca di contenuti e l'elevata scelta concessa al giocatore in ogni momento dell'esperienza di gioco. Punto di vista pi\u00f9 critico, ma isolato, \u00e8 stato invece quello di \"Edge\", che ha accusato \"Fallout 3\" di avere una interfaccia di gioco mal concepita, un doppiaggio pessimo e una poco riuscita scrittura dei PNG.\nTim Cain, ex sviluppatore di Interplay Entertainment e direttore di \"Fallout\" e \"Fallout 2\", ha completato \"Fallout 3\" in pi\u00f9 modi per sperimentarne la variet\u00e0, ritenendosi pi\u00f9 che soddisfatto del lavoro di Bethesda, seppure ha ammesso che avrebbe personalmente cambiato qualcosa del gioco; ha infatti affermato: \u00ab[\"Fallout 3\"] mostra la loro profonda conoscenza e comprensione degli aspetti chiave dei giochi originali\u00bb. Chris Avellone, autore della sceneggiatura di \"Fallout 2\", ha descritto il lavoro di Bethesda con il terzo capitolo, definendolo \u00ab[Un gioco con] abbastanza opzioni e strumenti a disposizione per assicurare divertimento, al di l\u00e0 della sfida\u00bb; citando come punti di forza l'immersione nel mondo di \"Fallout\", la riuscita raccolta dell'eredit\u00e0 dei due precedenti capitoli e l'appagante componente a mondo aperto, mentre ha criticato la scrittura di alcuni personaggi e alcune scelte di gioco nel bilanciare le abilit\u00e0 del personaggio giocante.\nVendite.\nNel giorno della sua pubblicazione \"Fallout 3\" ha esordito primo in classifica nel Regno Unito, superando del 57% le vendite del precedente titolo di Bethesda, . In una settimana dalla sua uscita \"Fallout 3\" ha venduto 4,7 milioni di copie portando incassi per un totale di 300 milioni di dollari. Con un distacco di quasi sette anni, in seguito all'annuncio di \"Fallout 4\" e alla sua presentazione all'Electronic Entertainment Expo 2015, le vendite di \"Fallout 3\" (insieme a quelle di \"\") sono aumentate fino al 700%. \nNel novembre 2015, secondo una ricerca condotta da \"Electronic Entertainment Design and Research\", \"Fallout 3\" ha venduto oltre 12 milioni di copie.\nEredit\u00e0.\nI consensi che \"Fallout 3\" ha raccolto negli anni e l'eredit\u00e0 che si \u00e8 lasciato dietro sono stati molti: nonostante non fosse uscito quell'anno, \"Fallout 3\" vinse il premio di \"Ultimate Game of the Year\" del 2009, assegnatogli dai Golden Joystick Awards, la pi\u00f9 antica premiazione videoludica del mondo.\nNel corso del tempo \u00e8 stato spesso citato come uno dei migliori videogiochi della sua generazione e mai realizzati. IGN ha inserito \"Fallout 3\" al 10\u00ba posto nella lista dei \"100 migliori videogiochi di ruolo di tutti i tempi\", ponendolo davanti anche ad altri capolavori Bethesda (come \"The Elder Scrolls III: Morrowind\" e \"The Elder Scrolls IV: Oblivion\") e non-Bethesda (come \"Diablo\", \"Neverwinter Nights\" e \"Baldur's Gate\"), affermando: \u00ab\"Fallout 3\" \u00e8 l'epitome del videogioco di ruolo moderno e profondo. L'archetipo che molti sviluppatori dovranno seguire negli anni a venire\u00bb. L'antagonista principale di \"Fallout 3\", John Henry Eden, \u00e8 stato posizionato al numero 35 della pubblicazione dei \"100 migliori cattivi della storia dei videogiochi\", elogiato per la sua natura di stravagante intelligenza artificiale e per il modo in cui il giocatore pu\u00f2 agire e relazionarsi nei suoi confronti.\nL'impatto del gioco lasciato sul pubblico, lo stile retro-futuristico e steampunk, la sua originalit\u00e0 e l'alto tasso di violenza hanno permesso che in poco tempo, tramite le reti sociali come Facebook e soprattutto reddit, diventasse un fenomeno di Internet ad alta diffusione. Inoltre \u00e8 diventato nel corso degli anni uno dei videogiochi pi\u00f9 moddati dagli utenti PC grazie all'espansione \"G.E.C.K.\", distribuita proprio da Bethesda Softworks e che ha reso il gioco virtualmente infinito. Alcuni membri della comunit\u00e0 virtuale di \"Fallout 3\" si sono inoltre distinti per aver eseguito \"speedrun\" del gioco piuttosto notevoli, tra queste una nel 2015 che vedeva la missione principale completata in quasi diciannove minuti, e un'altra analoga nel 2016, completata in meno di quindici minuti. \"Fallout 3\" ha anche ispirato lo scrittore Tullio Avoledo per creare il \"nuovo mondo\" del 2028 nel libro \"L'anno dei dodici inverni\". La rivista \"Play Generation\" lo classific\u00f2 come il secondo miglior gioco di ruolo del 2008.\nTuttavia un certo numero di fan di vecchia data della serie non ha gradito la direzione presa da Bethesda Softworks per questo terzo capitolo. Vince D. Weller, uno degli amministratori del sito web \"No Mutants Allowed\", uno dei siti pi\u00f9 vecchi dedicati alla serie, ha criticato la gestione delle meccaniche, dell'ambientazione e della storia di \"Fallout 3\", inferiore se paragonata a quella dei capitoli precedenti. Le critiche si riferiscono anche alla prevalenza di cibo commestibile in un mondo ambientato duecento anni dopo una guerra nucleare, la persistenza di abitazioni costruite in legno, una grande presenza di supermutanti anche quando il personaggio giocante \u00e8 a un livello basso e il ruolo puramente eroico della Confraternita d'Acciaio. Come in altri casi sono state criticate anche la qualit\u00e0 della sceneggiatura, il livello di credibilit\u00e0 generale, il passaggio da videogioco isometrico a una visuale da sparatutto in prima persona e la reattivit\u00e0 del mondo del gioco alle azioni del protagonista. In risposta a queste critiche, Jim Sterling del sito Destructoid, ha definito i membri di siti come No Mutants Allowed egoisti e arroganti, affermando: \u00abIl nuovo pubblico deve avere la possibilit\u00e0 di giocare a \"Fallout\"\u00bb e che se la serie fosse rimasta identica al primo capitolo non avrebbe potuto continuare. Luke Winkle di Kotaku ha invece mostrato una opinione pi\u00f9 moderata, dicendo che si tratta di una questione di propriet\u00e0 e che nel caso di \"Fallout 3\" gli appassionati dei vecchi capitoli hanno visto la propria serie preferita diventare qualcosa di molto diverso.\n\"Fallout 3\" si \u00e8 trovato anche al centro di una curiosa vicenda che non ha fatto altro che confermare il suo impatto sul pubblico di Internet: la questione della \u00ab\"number station\"\u00bb. Secondo tale teoria compiendo determinate azioni nel gioco, fra cui uccidere il personaggio non giocante Tre Cani, \u00e8 possibile trasformare Galaxy News Radio in una numbers station a onde corte: la voce del doppiatore di Tre Cani enuncerebbe una serie di cifre seguite da una serie di suoni. Secondo alcune interpretazioni i numeri indicherebbero una data militare e i suoni sarebbero un messaggio in codice Morse: si tratterebbe di previsioni che, fra le altre cose, avrebbero rivelato la morte dalla regina d'Inghilterra Elisabetta II il 19 marzo 2014, rivelatasi quel giorno irreale, la vittoria da parte di Britney Spears di un Premio Oscar nel 2026 e presumibilmente la fine del mondo il 6 luglio 2027.\nEspansioni.\nBethesda Softworks ha pubblicato cinque successive espansioni per \"Fallout 3\", distribuite a partire da gennaio 2009. Le espansioni sono \"Operation: Anchorage\", \"The Pitt\", \"Broken Steel\", \"Point Lookout\" e \"Mothership Zeta\". Nella versione \"Game of the Year Edition\" del gioco, pubblicata nel settembre 2009, sono incluse tutte le espansioni.\n\"Operation: Anchorage\".\nPubblicata il 27 gennaio 2009, \"Operation: Anchorage\" viene attivata se il protagonista risponde a un messaggio radio dei Rinnegati della Confraternita d'Accaio; dirigendosi verso la loro base militare il personaggio giocante pu\u00f2 partecipare a una simulazione militare al computer, che ricostruisce la guerra svoltasi in Alaska, tra Cina e Stati Uniti nel 2076 e che una volta portata a termine permette di aprire una porta tagliafuoco sigillata nella base dei Rinnegati che cela oggetti tecnologici tra cui armi ed armature esclusive del DLC.\n\"The Pitt\".\nPubblicata il 24 marzo 2009, \"The Pitt\" porta il protagonista in una mappa nuova ed esplorabile, le rovine della vecchia Pittsburgh. \u00c8 attivabile ascoltando una richiesta d'aiuto via radio di un uomo chiamato Wernher. Costui chiede l'aiuto del giocatore per liberare il Pitt dagli schiavisti. Il compito del giocatore pu\u00f2 variare con le scelte effettuate durante lo svolgimento della trama e sono influenzate dal sistema karma. Vengono aggiunti anche una serie di nuovi oggetti e abilit\u00e0 extra.\n\"Broken Steel\".\nPubblicata il 5 maggio 2009, gli avvenimenti di \"Broken Steel\" iniziano due settimane dopo il termine della missione principale, quando il protagonista si risveglia da uno stato di coma. Il giocatore si ritrova nella Cittadella e Lyons l'Anziano lo informa a proposito della nuova missione della Confraternita dell'Acciaio: distruggere completamente le rimanenti basi dell'Enclave, che dopo la caduta di Raven Rock sono disorganizzate e senza un comando centrale. Questa espansione introduce la possibilit\u00e0 di avanzare fino al trentesimo livello con tutto ci\u00f2 che ne consegue: nuove abilit\u00e0 aggiuntive, ma anche nuovi nemici da fronteggiare. Prima dell'uscita di \"Broken Steel\" il gioco terminava con lo svolgimento della missione principale, mentre \u00e8 ora possibile continuare a esplorare la Zona Contaminata della Capitale anche dopo aver eseguito l'ultima missione.\n\"Point Lookout\".\nPubblicata il 23 giugno 2009, in questa espansione con il protagonista giunge, tramite un viaggio in barca, nelle paludi di Point Lookout, area situata nella contea di Saint Mary in Maryland, sulla foce del fiume Potomac, dove si trovano nuovi personaggi con cui interagire, oltre a nuovi oggetti e nemici da combattere.\n\"Mothership Zeta\".\nPubblicata il 3 agosto 2009, questa espansione si svolge a bordo di una astronave aliena, a cui il protagonista ha accesso tramite un raggio traente, visitando uno UFO crash a nord di Washington dopo aver seguito un misterioso segnale radio. Il protagonista deve trovare il modo di scappare dalla nave e tornare sulla Terra con l'aiuto di nuovi personaggi e nuove armi."}
{"id": "1836799", "revid": "599013", "url": "https://it.wikipedia.org/wiki?curid=1836799", "title": "Angelo Lorenzetti", "text": "Carriera.\nAngelo Lorenzetti inizia la propria carriera allenando le giovanili e la prima squadra della , esordendo in Serie A2 nel campionato 1991-92. Al termine della stagione, conclusa con la retrocessione della squadra marchigiana, il tecnico viene scelto per allenare le giovanili della Nazionale italiana (Under-17 e Under-20). Si dimette nel 1999 e nello stesso anno ritorna a Fano per la stagione 1999-00, vincendo la Coppa Italia di Serie A2.\nFa il suo esordio nel massimo campionato nel 2000 alla guida del , per poi passare l'anno successivo alla , con cui vince immediatamente lo scudetto. Nell'annata 2002-03 la formazione emiliana raccoglie due secondi posti, in campionato (finale persa contro il ) e in Champions League (finale persa contro i russi della ). Viene esonerato all'inizio del 2004 e torna ad allenare la Nazionale Under-20 fino al 2005.\nNel corso della stagione 2006-07 sostituisce l'esonerato Massimo Dagioni alla guida della , che conclude il campionato all'ultimo posto; viene quindi ingaggiato dal , squadra con la quale conquista lo scudetto contro la al termine della stagione 2008-09 e la Supercoppa italiana nel corso di quella successiva; a gennaio del 2012 si interrompe il rapporto fra l'allenatore e la formazione piacentina.\nDall'inizio del campionato 2012-13 siede sulla panchina del , che porta alla conquista di due Coppe Italia consecutive (2014-15 e 2015-16), una Supercoppa italiana e uno scudetto.\nIl 4 luglio 2016 viene annunciato come nuovo primo allenatore per la stagione successiva della , dove sostituisce Radostin Stoj\u010dev. Nonostante una squadra praticamente immutata dall'anno precedente e gli importanti rinforzi delle dirette avversarie, Lorenzetti conduce Trento al secondo posto in regular season e a tre finali su tre competizioni disputate. In campionato e in Coppa Italia viene battuto dalla , mentre in Coppa CEV perde clamorosamente contro il al golden set, dopo aver vinto per 3-0 la gara d'andata tra le mura amiche.\nNella stagione 2018-19, sempre alla guida della formazione trentina, si aggiudica il Campionato mondiale per club e la Coppa CEV."}
{"id": "1836800", "revid": "152416", "url": "https://it.wikipedia.org/wiki?curid=1836800", "title": "Quinto al mare", "text": ""}
{"id": "1836802", "revid": "729019", "url": "https://it.wikipedia.org/wiki?curid=1836802", "title": "Stazione di Rimini Marina", "text": "La stazione di Rimini Marina era una fermata ferroviaria posta lungo la ferrovia Rimini-San Marino, chiusa nel 1944 a causa dei bombardamenti della Seconda guerra mondiale, era a servizio del comune di Rimini.\nStoria.\nLa fermata fu inaugurata insieme alla linea il 12 giugno 1932 e rimase attiva fino al 12 luglio 1944.\nDopo la seconda guerra mondiale la fermata e la linea non vennero pi\u00f9 riattivati.\nStrutture e impianti.\nL'impianto si componeva inizialmente di un fabbricato viaggiatori, un'officina per la manutenzione dei rotabili e di una rimessa per le elettromotrici, "}
{"id": "1836805", "revid": "62004", "url": "https://it.wikipedia.org/wiki?curid=1836805", "title": "Gustavo Abel Dezotti", "text": ""}
{"id": "1836806", "revid": "228587", "url": "https://it.wikipedia.org/wiki?curid=1836806", "title": "Teoria dei disegni", "text": "Un formula_1-disegno con formula_2 \u00e8 una coppia ordinata formula_3 in cui V \u00e8 un insieme di\ncardinalit\u00e0 formula_4 di elementi detti vertici o punti e B \u00e8 una famiglia di parti di V ciascuna\ndi cardinalit\u00e0 k dette blocchi e non necessariamente distinte con la propriet\u00e0 che ciascuna\nt-upla di vertici \u00e8 contenuta in esattamente formula_5 blocchi. Ad un formula_1-disegno si pu\u00f2\nassociare una matrice di incidenza formula_7 dove formula_8 se il blocco j contiene il\nvertice i e formula_9 altrimenti.\nUn formula_1-disegno con t = 2 e k &lt; v si chiama formula_11 BIBD o formula_11 disegno. Un\ndisegno con blocchi di cardinalit\u00e0 formula_13 si chiama formula_14 PBD.\nUn formula_1-disegno con formula_16 si chiama sistema di Steiner formula_17 . In particolare un sistema di Steiner formula_18 si chiama sistema di terne di Steiner, mentre un sistema di Steiner formula_19 si chiama sistema di quaterne di Steiner."}
{"id": "1836808", "revid": "1821847", "url": "https://it.wikipedia.org/wiki?curid=1836808", "title": "Vicer\u00e9 di Zhili", "text": "Il Vicer\u00e9 di Zh\u00edl\u00ec (\u76f4\u96b8\u7e3d\u7763/\u76f4\u96b6\u603b\u7763), il cui titolo ufficiale era \"Governatore generale di Zh\u00edl\u00ec e delle aree circostanti; sovrintendente degli affari militari e della produzione di cibo; gestore delle vie idriche; direttore degli affari civili\" (\u7e3d\u7763\u76f4\u96b8\u7b49\u8655\u5730\u65b9\uff0c\u63d0\u7763\u8ecd\u52d9\u3001\u7ce7\u9909\u3001\u7ba1\u7406\u6cb3\u9053\u517c\u5de1\u64ab\u4e8b) era uno degli otto vicer\u00e9 della dinastia Qing in Cina. Attualmente, l'Hebei comprende l'antico Zh\u00edl\u00ec.\nLa carica era molto importante soprattutto perch\u00e9 lo Zh\u00edl\u00ec circondava Pechino. La sede del vicer\u00e9 si trovava a Tientsin, bench\u00e9 la capitale dello Zh\u00edl\u00ec fosse Baoding. Bench\u00e9 vi siano ancora dei dubbi fra gli storici, sembra che il vicer\u00e9 di Zh\u00edl\u00ec sovrintendesse agli affari civili e militari di Zh\u00edl\u00ec, Shandong e Henan. Dal 1870, la carica di \"ministro del Beiyang\" venne incorporata a quella di vicer\u00e9, incrementando ulteriormente il suo potere e facendone un personaggio chiave presso la corte.\nQuesta carica venne inizialmente istituita dall'imperatore Shunzhi il 30 settembre 1649, ma abolita il 1\u00ba giugno 1658. Venne ricreata il 23 novembre 1661, quindi nuovamente abolita il 28 luglio 1669 dall'imperatore Kangxi. Il 14 dicembre 1724, l'imperatore Yongzhen istitu\u00ec di nuovo tale carica, che dur\u00f2 fino alla fine della dinastia Qing.\nDal 1649 al 1912, ottantuno persone hanno ricoperto questa carica. I pi\u00f9 eminenti includono Li Wei, Zeng Guofan e Yuan Shikai. Il pi\u00f9 longevo vicer\u00e9 fu Li Hongzhang, famoso diplomatico e generale imperiale, che mantenne questa carica ininterrottamente per 25 anni."}
{"id": "1836809", "revid": "767487", "url": "https://it.wikipedia.org/wiki?curid=1836809", "title": "Once (Una volta)", "text": "Once (Una volta) (\"Once\") \u00e8 un film del 2006 diretto da John Carney.\nProdotto e girato in Irlanda, il film ha vinto diversi premi, tra cui un Oscar per la migliore canzone per \"Falling Slowly\", un Independent Spirit Award per il miglior film straniero e un National Board of Review Awards 2007.\nUn film a bassissimo budget e dal taglio quasi documentaristico, girato con la telecamera a mano, che ha trovato il consenso di molti addetti ai lavori e dei pi\u00f9 grandi cineasti, tra cui Steven Spielberg.\nSul film si basa il musical omonimo di Broadway del 2011, \"Once\", vincitore di otto Tony Award nel 2012, incluso Miglior musical.\nTrama.\nUn musicista irlandese che si guadagna da vivere aggiustando elettrodomestici e suona per le strade sognando di realizzare un album tutto suo, incontra una ragazza madre, polistrumentista ceca, che sogna di possedere un pianoforte tutto suo. La loro passione comune, la musica, crea un rapporto profondo che, tra chiacchierate, passeggiate e canzoni, li spinge ad aiutarsi reciprocamente nel tentativo di realizzare i propri sogni.\nProduzione.\nEntrambi i protagonisti non hanno alcuna esperienza recitativa, trattandosi di musicisti professionisti. Carney, regista e sceneggiatore, aveva suonato il basso nel gruppo di Hansard (The Frames), cos\u00ec chiese all'amico di comporre la colonna sonora del film e condividere con lui alcuni vecchi aneddoti: il ruolo del chitarrista squattrinato doveva allora essere di Cillian Murphy, che aveva quasi firmato un contratto discografico come musicista rock prima di intraprendere la carriera cinematografica. Lo stesso Murphy avrebbe dovuto collaborare alla produzione del film, ma non era soddisfatto della prospettiva di recitare con Irglov\u00e1, vista la sua inesperienza, n\u00e9 della necessit\u00e0 di cantare le canzoni di Hansard, per via dei frequenti cambi di ottava. Il risultato fu che Murphy abbandon\u00f2 il progetto, cos\u00ec come gli altri produttori del film Carney affid\u00f2 quindi il ruolo del protagonista a Hansard, la cui unica esperienza nel mondo del cinema risaliva al 1991, quando aveva vestito i panni del chitarrista Outspan Foster nel film \"The Commitments\", la storia di una cover-band soul di Dublino. In un primo momento il cantautore era riluttante all'idea di prendere parte al progetto, non ritenendosi all'altezza, ma il budget molto limitato del film e l'assicurazione di essere coinvolto a 360 gradi nella produzione lo convinsero ad accettare il ruolo.\nIl budget, irrisorio, venne fornito per il 75% dalla Bord Scann\u00e1n na h\u00c9ireann (The Irish Film Board) e il restante 25% dallo stesso Carney, che devolse il suo compenso ai due protagonisti, assicurando loro una parte degli introiti finali in caso di successo del film. I 17 giorni di ripresa sfruttarono la luce naturale e le abitazioni di alcuni amici, cos\u00ec da poter limitare le spese. La scena della festa fra musicisti \u00e8 stata girata nell'appartamento dello stesso Hansard, con i suoi amici e la madre Catherine Hansard. Le scene per le strade di Dublino, invece, sono state girate senza autorizzazione e con teleobiettivo, cos\u00ec che i passanti non si rendessero conto delle riprese e gli \"attori\" non s'innervosissero per via delle cineprese: la serenit\u00e0 dei due protagonisti era tale da improvvisare addirittura alcuni dialoghi.\nDistribuzione.\nDistribuito in Italia dalla Sacher distribuzione a partire dal 30 maggio 2008."}
{"id": "1836811", "revid": "729019", "url": "https://it.wikipedia.org/wiki?curid=1836811", "title": "Stazione di Coriano-Cerasolo", "text": "La stazione di Coriano-Cerasolo \u00e8 stata una fermata ferroviaria posta lungo la ex linea ferroviaria a scartamento ridotto Rimini-San Marino, chiusa nel 12 luglio 1944 a causa dei bombardamenti della Seconda guerra mondiale, a servizio della localit\u00e0 di Cerasolo, frazione del comune di Coriano.\nStoria.\nLa fermata fu inaugurata insieme alla linea il 12 giugno 1932 e rimase attiva fino al 12 luglio 1944.\nStrutture e impianti.\nLa fermata era dotata da un fabbricato viaggiatori."}
{"id": "1836813", "revid": "879070", "url": "https://it.wikipedia.org/wiki?curid=1836813", "title": "Democede", "text": " \nBiografia.\nPrimi anni.\nFiglio di Callifonte, sacerdote di Asclepio a Cnido, Democede frequent\u00f2 la scuola medica pitagorica, \"la migliore del mondo greco\", e in seguito lasci\u00f2 la citt\u00e0 natale a causa di disaccordi con il padre.\nSi diresse ad Egina, dove ricevette la somma di un talento all'anno per i suoi servizi medici; l'anno successivo si rec\u00f2 ad Atene, dove invece ricevette cento mine; l'anno seguente si trasfer\u00ec a Samo alla corte del tiranno Policrate, che aument\u00f2 il suo compenso a due talenti, e partecip\u00f2 con lui ad una fallimentare spedizione contro il satrapo persiano Orete: Policrate venne catturato e crocifisso, mentre Democede venne fatto prigioniero e condotto a Sardi.\nPresso la corte persiana.\nIl medico crotoniate venne chiamato ad esercitare la sua professione anche presso la potente corte del re di Persia Dario I, dove cur\u00f2 con successo una slogatura che il sovrano si era procurato alla caviglia cadendo da cavallo; quando Dario manifest\u00f2 l'intenzione di mettere a morte i medici che non erano stati capace di curare questo male, fu Democede ad intercedere per la loro vita. Per le sue prestazioni ottenne una grande casa a Susa, un posto fisso alla tavola del re e molto oro, ma in realt\u00e0 voleva ritornare nella sua patria e riavere la libert\u00e0.\nDemocede in seguito guar\u00ec la regina Atossa, moglie di Dario e figlia di Ciro II, colpita da un male al seno. La regina per riconoscenza lo aiut\u00f2 a ritornare in patria: ingannando il re, gli propose di attaccare la Grecia e di mandare in avanscoperta Democede. Dario acconsent\u00ec e fece partire da Sidone in Fenicia il medico insieme a 15 ragguardevoli persiani incaricati di prendere appunti e non permettere la fuga del crotoniate.\nAndarono prima in Grecia e poi nell'Italia meridionale, a Taranto. Qui il re della citt\u00e0, Aristofilide, per simpatia verso Democede cacci\u00f2 in prigione i persiani accusandoli di spionaggio. Democede finalmente libero ritorn\u00f2 Crotone, dove spos\u00f2 la figlia di Milone, il celebre lottatore crotoniate vincitore dei Giochi olimpici.\nAristofilide lasci\u00f2 poi liberi i Persiani, che si diedero all'inseguire di Democede. Lo trovarono a Crotone e lo aggredirono, ma i Crotoniati li fermarono e bastonarono per difendere il concittadino. I Persiani dovettero scappare e ritornare in Asia.\nNozze e morte.\nIl matrimonio con la figlia di Milone fu strategico per il medico, poich\u00e9 il nome del lottatore Milone godeva grande prestigio presso Dario: queste nozze avevano lo scopo di far vedere a Dario che anche nella sua patria era tenuto in grande considerazione.\nCon il matrimonio Democ\u00e8de entr\u00f2 di fatto nella casta aristocratica dei pitagorici e quasi certamente la sua arte medica and\u00f2 al servizio dei suoi concittadini, che tra il 509 e il 480 a.C. ebbero delle straordinarie vittorie alle Olimpiadi.\nNel 508 a.C. la scuola di Crotone venne distrutta per volere del nobile crotoniate Cilone e i Pitagorici furono dispersi. Democede cerc\u00f2 rifugio a Platea, ma qui venne assassinato da un certo Democrate, che si guadagn\u00f2 la taglia posta sulla testa di tutti i Pitagorici."}
{"id": "1836816", "revid": "62004", "url": "https://it.wikipedia.org/wiki?curid=1836816", "title": "Roberto N\u00e9stor Sensini", "text": ""}
{"id": "1836820", "revid": "91849673", "url": "https://it.wikipedia.org/wiki?curid=1836820", "title": "Scaramouche (personaggio)", "text": "Scaramouche \u00e8 il personaggio creato da Rafael Sabatini per il suo romanzo \"Scaramouche\" del 1921."}
{"id": "1836822", "revid": "767487", "url": "https://it.wikipedia.org/wiki?curid=1836822", "title": "Scaramouche (film 1952)", "text": "Scaramouche \u00e8 un film del 1952 diretto da George Sidney tratto dal romanzo omonimo (1921) di Rafael Sabatini e ha come interpreti principali Stewart Granger, Eleanor Parker, Mel Ferrer e Janet Leigh.\nNel 1923 ne era gi\u00e0 stata realizzata una versione muta con Ram\u00f3n Novarro, Alice Terry e Lewis Stone. Stone, che nel film del 1923 aveva impersonato il marchese de la Tour d'Azyr, appare anche nel film del 1952 come Georges de Valmorin.\nIl film \u00e8 famoso per lo straordinario duello finale che, con i suoi oltre sei minuti e mezzo, \u00e8 uno dei pi\u00f9 lunghi della storia del cinema.\nTrama.\nFrancia, 1789 circa. Il Marchese No\u00ebl De Maynes \u00e8 il pi\u00f9 abile e micidiale spadaccino di Francia. Raffinato, strenuo difensore della causa monarchica, ha il vezzo di infilzare in duello tutti coloro, anche nobili, che si permettono di dubitare dello status quo o di mancare di rispetto alla sua amata regina. Costei lo nomina tutore di una deliziosa fanciulla, Aline, figlia del Conte di Gavrillac, contando su un futuro matrimonio fra i due.\nAndr\u00e9 Moreau, invece, \u00e8 un simpatico perdigiorno senza arte n\u00e9 parte, incurante della politica ma molto sensibile alle grazie femminili. \u00c8 figlio naturale di un misterioso nobile che lo mantiene con un vitalizio che gli viene consegnato da un notaio. \u00c8 stato allevato da una famiglia di modesti aristocratici, i Valmorin, che hanno un figlio, Philippe, giovane e idealista. Questi si \u00e8 appassionato alle idee rivoluzionarie ed ha persino scritto e diffuso un libretto contro i privilegi dell'aristocrazia, intitolandolo \"Libert\u00e9, Egalit\u00e9, Fraternit\u00e9\" firmandosi Marcus Brutus.\nAndr\u00e9 ha una burrascosa relazione d'amore con la bellissima L\u00e9onore, prima attrice della compagnia di comici e saltimbanchi di Monsieur Binet, ma proprio il giorno in cui si decide a sposarla, viene informato che il suo vitalizio \u00e8 stato abrogato e che Philippe, sospettato, \u00e8 braccato dagli sgherri del Marchese De Maynes. Con uno stratagemma libera Philippe, estorce poi al notaio il nome di suo padre, il Conte di Gavrillac, e si reca con Philippe a conoscere il genitore. Per la via incontra Aline, anche lei in viaggio per Gavrillac, e se ne innamora perdutamente al primo sguardo. Ma, giunti al castello, Andr\u00e9 ha una duplice e amara sorpresa: suo padre, che \u00e8 anche il padre di Aline, \u00e8 morto e quindi Aline \u00e8 sua sorella. Egli per\u00f2 non svela la verit\u00e0 alla fanciulla, ma le manifesta la sua perenne e fraterna amicizia.\nPhilippe e Andr\u00e9 fanno tappa in una vicina locanda, dove per caso si \u00e8 fermato anche No\u00ebl De Maynes con la sua scorta. Non sar\u00e0 difficile per lui smascherare il giovane Philippe ed ucciderlo in un impari duello. Andr\u00e9, che non ha mai maneggiato la spada, si scaglia contro il Marchese per vendicare l'amico, ma i suoi grandi e rozzi fendenti vengono facilmente neutralizzati da No\u00ebl che ben presto lo disarma. Andr\u00e9 allora impugna la pistola e giura al Marchese che lo uccider\u00e0, ma con la spada e a tempo debito. Poi balza a cavallo e fugge. D'ora in poi non vivr\u00e0 che per quella vendetta. Gli uomini del Marchese si gettano al suo inseguimento.\nPer sfuggire agli sgherri di De Maynes Andr\u00e9 si nasconde in una casa, che in realt\u00e0 \u00e8 il sotto-scena di un teatro del paese di Lacrosse. Proprio il teatro dove si esibisce la compagnia di comici Binet. L\u00ec incontra un attore ubriaco che veste i panni e la maschera di Scaramouche. Costui gli rivela che sia lui, sia il suo insegnante di scherma sono seguaci delle idee rivoluzionarie e che suo il maestro d'armi \u00e8 lo stesso che allena il Marchese De Maynes nel suo castello, nei pressi di Lacrosse.\nAndr\u00e9 prende allora il posto dell'attore ed entra a far parte della compagnia Binet. Ha cos\u00ec tre vantaggi: riprende la sua avventura amorosa con L\u00e9onore, nasconde la sua identit\u00e0 dietro la maschera di Scaramouche e, ogni mattina, va al castello ad imparare a tirar di spada sotto la guida del maestro Dutreval de Dijon, maestro, a sua volta, di No\u00ebl De Maynes. E i suoi progressi nella scherma sono stupefacenti. Un giorno, per\u00f2, all'improvviso, giunge il Marchese, che vede la buona occasione per disfarsi per sempre di Andr\u00e9. Inizia il duello, ma Andr\u00e9, seppur gi\u00e0 abbastanza bravo, non pu\u00f2 resistere all'abilit\u00e0 di De Maynes. Sar\u00e0 l'arrivo provvidenziale di Aline a salvarlo e a permettergli di fuggire per una segreta, aiutato dal maestro Dutreval. Ora non potr\u00e0 pi\u00f9 restare a Lacrosse e prendere lezioni, ma Dutreval lo indirizza a Parigi, dove vi \u00e8 la scuola del grande P\u00e9rigord, il Maestro di tutti i maestri.\nL'azione si sposta a Parigi, dove Andr\u00e9 ogni sera diventa Scaramouche sulla scena e di giorno si allena nella palestra del maestro P\u00e9rigord. La sua fama di eccezionale spadaccino ormai circola in segreto. Una sera lo attende a casa un deputato dell'Assemblea Nazionale che lo invita a farsi eleggere per contrastare l'arroganza dei nobili e delle loro spade che mietono vittime fra i deputati della borghesia. Andr\u00e9 \u00e8 conquistato dall'idea di poter sfidare apertamente De Maynes, che siede anche lui nell'Assemblea dalla parte degli aristocratici, e accetta.\nL\u00e9onore si accorda allora con Aline per allontanare il Marchese De Maynes dall'Assemblea con svariati incarichi ordinati dalla Regina. Invano Andr\u00e9 lo apostrofa nel salone assembleare: No\u00ebl \u00e8 sempre assente. Ogni volta, comunque, uno dei nobili lo sfida a duello. E tutti cadono sotto le sue stoccate.\nMa il Marchese una sera ritorna e, informato, decide di andare personalmente a scovare Moreau e sfidarlo. Aline, che dal primo giorno \u00e8 innamorata di Andr\u00e9 e teme per la sua vita, cerca di opporsi allo scontro e con un pretesto ottiene di essere condotta a teatro. Proprio nel teatro della compagnia Binet dove si esibisce Scaramouche, la cui identit\u00e0 \u00e8 nota solo a L\u00e9onore. Non appena L\u00e9onore e Scaramouche compaiono in proscenio Aline riconosce Andr\u00e9 e, fingendo un malore, chiede di essere riportata a casa. Ma \u00e8 tardi. Anche Scaramouche ha riconosciuto il Marchese e, balzato nel palco, si toglie la maschera e lo sfida.\nInizia quindi il pi\u00f9 famoso duello dello schermo, attraverso tutto il teatro, sino al palcoscenico, dove finalmente Scaramouche inchioda il Marchese alla parete, puntandogli la spada al cuore. Ma, incomprensibilmente, non se la sente di finirlo.\nPi\u00f9 tardi il suo vecchio padre adottivo, Valmorin, presente allo spettacolo, gli spiega come, in realt\u00e0, egli non sia figlio del Conte di Gavrillac, bens\u00ec di un suo amico, il vecchio Marchese De Maynes. No\u00ebl \u00e8 dunque suo fratello ed egli non avrebbe potuto ucciderlo, cos\u00ec come Aline non \u00e8 sua sorella e Andr\u00e9, pertanto, potr\u00e0 coronare il suo sogno d'amore.\nL'ultima scena vede la carrozza scoperta di Andr\u00e9 e Aline sposati correre lungo una strada. Da una finestra L\u00e9onore getta ad Andr\u00e9 un mazzo di fiori con un ennesimo scherzo. Dietro di lei, nella stanza, la sua nuova conquista: un giovane promettente ufficiale di artiglieria. Un certo Bonaparte.\nProduzione.\nLa lavorazione del film, prodotto dalla Metro-Goldwyn-Mayer, dur\u00f2 dal 24 agosto alla fine di novembre 1951.\nDistribuzione.\nIl copyright del film, richiesto dalla Loew's Inc., fu registrato il 7 maggio 1952 con il numero LP1704. Venne presentato in prima a New York l'8 maggio 1952, uscendo poi nelle sale USA il 27 giugno. Nello stesso anno, usc\u00ec anche in Italia (30 agosto), Australia (19 settembre), Svezia (28 ottobre), Filippine (a Davao, l'11 novembre), Turchia (4 dicembre), Francia (9 dicembre), Portogallo (12 dicembre), Brasile (26 dicembre), Germania Ovest (28 dicembre).\nCommento.\nIl film ebbe un immediato e prolungato successo, ma ci\u00f2 che lo distingue \u00e8 il perdurare di tale successo negli anni. Dalla prima proiezione in Italia (1952-53) la pellicola ha continuato ad apparire, seppur in sale minori o durante il periodo estivo, sino a tutti gli anni settanta. Anche oggi non \u00e8 rara la sua programmazione su canali televisivi.\nNegli anni ottanta la terza rete televisiva trasmise un lungo commento sul successo sempre vivo di questo film. Le ragioni di tale longevit\u00e0 possono essere ricercate in una sceneggiatura molto stringata e nella agilissima regia di George Sidney, nella recitazione efficace di un cast assai brillante e nella sempre attuale simpatia che riscuotono i film di spade e duelli. E ancora, la chiave ironico-burlesca con cui \u00e8 interpretata una storia dai tratti spesso particolarmente drammatici e/o sentimentali, esorcizzandoli.\nAnche le tecniche di ripresa e i movimenti di macchina sono efficaci e innovativi, e anticipano, per quanto era possibile negli anni cinquanta, gli attuali film d'azione.\nMa ci\u00f2 che forse conta di pi\u00f9 \u00e8 il fascino sempre vivo del processo di apprendimento di un'arte, da zero sino a risultati che possono andare oltre le aspettative e la stessa logica. Ci\u00f2 induce sempre nello spettatore il principio secondo cui nessuna meta \u00e8 irraggiungibile. Se ci si applica con impegno e costanza si pu\u00f2 giungere sempre al conseguimento dei propri fini, per quanto ambiziosi. \nMolto apprezzabili le musiche di Victor Young, specie nel \"tema di Aline\" e nel tema principale che anima tutto il finale.\nFrasi celebri.\n\"\"La spada \u00e8 come una rondine: se la stringi troppo soffoca. Se la stringi poco... vola via \" \n\"Combatti con la testa, non col cuore.\"\" "}
{"id": "1836823", "revid": "131358", "url": "https://it.wikipedia.org/wiki?curid=1836823", "title": "Gibraltar Football Association", "text": ""}
{"id": "1836824", "revid": "775372", "url": "https://it.wikipedia.org/wiki?curid=1836824", "title": "Grizzlor", "text": "Grizzlor \u00e8 un personaggio della linea di giocattoli Masters of the Universe. \u00c8 uno dei membri dell'Orda infernale, un esercito dei guerrieri selvaggi, che portano un pipistrello rosso sul torace, simbolo della loro fedelt\u00e0 al crudele Hordak. Il suo personaggio compare nella serie animata \"She-Ra, la principessa del potere\".\nNonostante il suo aspetto terrificante, e le leggende che circondano il suo personaggio (almeno nei fumetti che accompagnavano la serie animata e le action figure), \"Grizzlor\" \u00e8 uno dei personaggi meno intelligenti nell'universo di \"Masters of the Universe\", dipinto il pi\u00f9 delle volte come un servo di Hordak privo di carattere, e dotato soltanto di una forza animalesca. Nella serie \"She-Ra, la principessa del potere\", il suo personaggio viene reso sempre meno selvaggio e talmente umano, da essere in grado di utilizzare un computer, probabilmente per renderlo pi\u00f9 accettabile per un pubblico giovanissimo. In ogni caso non gli viene mai riservato un ruolo di particolare rilievo, ed \u00e8 pi\u00f9 che altro uno dei tanti \"nemici\" sullo sfondo della serie."}
{"id": "1836825", "revid": "729019", "url": "https://it.wikipedia.org/wiki?curid=1836825", "title": "Stazione di Dogana", "text": "La stazione di Dogana \u00e8 stata una fermata ferroviaria posta lungo la ex linea ferroviaria a scartamento ridotto Rimini-San Marino chiusa nel 12 luglio 1944 a causa dei bombardamenti della Seconda guerra mondiale, era a servizio della curazia di Dogana.\nStoria.\nLa stazione fu inaugurata insieme alla linea il 12 giugno 1932 e rimase attiva fino al 12 luglio 1944.\nDopo la seconda guerra mondiale la stazione e la linea non vennero pi\u00f9 riattivati. Dal 1990 nel fabbricato viaggiatori svolge le sue attivit\u00e0 il \"Clan Alpha\" del Gruppo San Marino 3 dell'AGECS (Associazione Guide Esploratori Cattolici Sammarinesi).\nStrutture e impianti.\nLa stazione era dotata da un fabbricato viaggiatori e due binari. Ad oggi (2016) rimane solo il fabbricato viaggiatori adibito all'attivit\u00e0 di il \"Clan Alpha\" del Gruppo San Marino 3 dell'AGECS e sull'ex sedime ferroviario \u00e8 stato costruito un parcheggio."}
{"id": "1836827", "revid": "71433", "url": "https://it.wikipedia.org/wiki?curid=1836827", "title": "Once (film)", "text": ""}
{"id": "1836829", "revid": "62004", "url": "https://it.wikipedia.org/wiki?curid=1836829", "title": "Diego Pablo Simeone", "text": ""}
{"id": "1836831", "revid": "775372", "url": "https://it.wikipedia.org/wiki?curid=1836831", "title": "Leech", "text": "Leech \u00e8 un personaggio della linea di giocattoli Masters of the Universe. \u00c8 uno dei membri dell'Orda infernale, un esercito dei guerrieri selvaggi, che portano un pipistrello rosso sul torace, simbolo della loro fedelt\u00e0 al crudele Hordak. Il suo personaggio compare nella serie animata \"She-Ra, la principessa del potere\".\nLeech \u00e8 un terribile uomo-sanguisuga, in grado di risucchiare l'energia dei suoi avversari, tramite la bocca, le mani (raramente trasformate in mani umane) ed i piedi a ventosa. Nei mini fumetti che accompagnavano la sua action figure, Leech era un enorme mostro marino, invocato da Hordak per i propri scopi. Nella serie \"She-Ra, la principessa del potere\", Leech compare spesso insieme agli altri appartenenti alle orde infernali, e altrettanto spesso lo si vede in azione, tuttavia il suo personaggio viene sviluppato ben poco."}
{"id": "1836832", "revid": "182541", "url": "https://it.wikipedia.org/wiki?curid=1836832", "title": "Real Barletta", "text": ""}
{"id": "1836835", "revid": "767487", "url": "https://it.wikipedia.org/wiki?curid=1836835", "title": "Atalanta Bergamasca Calcio 1936-1937", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1936-1937.\nStagione.\nPer la prima volta, dopo tante sofferenze, la societ\u00e0 neroazzurra riesce a centrare l'obiettivo della serie A. Protagonisti dell'impresa l'allenatore Barbieri e una rosa caratterizzata dalla forte presenza di giocatori bergamaschi, che spesso arrivava a sette su undici.\nLa squadra parte sparata e riesce a mantenere la posizione per tutto il campionato, chiudendo (con 39 punti in 30 giornate) alle spalle del solo Livorno, togliendosi la soddisfazione di portar via tre punt isu quattro negli scontri diretti ai toscani.\nLa formazione-tipo della cavalcata leggendaria era: Borgioli; Signorini (Morzenti), Simonetti; Andrei; Bonomi (Barcella); Procura (Schiavi); Bolognese, Cominelli, Savio, Salvi, Remigi (Guidi).\nI giocatori Borgioli, Bonomi e Salvi vengono anche convocati nella Rappresentativa lombarda che a Francoforte batte la Nazionale B della Germania (2-1).\nIn Coppa Italia la squadra viene eliminata alla prima gara, persa per 4-0 sul campo del Livorno nel terzo turno eliminatorio.\nOrganigramma societario.\nArea direttiva\nArea tecnica\nArea sanitaria"}
{"id": "1836837", "revid": "767487", "url": "https://it.wikipedia.org/wiki?curid=1836837", "title": "Il maschio e la femmina", "text": "Il maschio e la femmina (\"Masculin, f\u00e9minin\") \u00e8 un film del 1966 diretto da Jean-Luc Godard. Il titolo italiano comprende una connotazione sessuale piuttosto che sociologica come nelle intenzioni originali del regista (\"masculin, f\u00e9minin\" significa infatti \"maschile, femminile\").\nIl sottotitolo \"15 fatti precisi\" indica l'ambizione di riprodurre la condizione dei giovani nella Francia di met\u00e0 anni sessanta, i loro miti e i loro problemi di inserimento in una societ\u00e0 che sembra solo volerli sfruttare commercialmente.\nA causa del ritratto dato della giovent\u00f9 e del sesso, la pellicola venne proibita ai minori di 18 anni in Francia \u2014 \"proprio al pubblico a cui era diretto\" comment\u00f2 stizzito Godard \u2014 mentre al Festival internazionale del cinema di Berlino venne nominato miglior film dell'anno dedicato al pubblico giovane.\nTrama.\nPaul, un giovane insoddisfatto del proprio lavoro di magazziniere, si invaghisce di una collega sua coetanea, Madeleine. Entrambi lavorano nella redazione di una rivista per giovani, ma lei ha l'ambizione di sfondare nell'industria discografica.\nI due cominciano a frequentarsi. Paul parla sovente di politica, di sfruttamento e alienazione, anche se \u00e8 uscito dal Partito comunista francese; Madeleine parla soprattutto di musica e amicizie. Lui \u00e8 chiaramente innamorato, le chiede di uscire, ma sono entrambi imbarazzati a affrontare le cose che davvero li interessano, come l'amore e il sesso.\nPaul porta un amico, il sindacalista militante Robert, a conoscere le amiche con le quali Madeleine condivide l'appartamento, \u00c9lisabeth e Cath\u00e9rine: quest'ultima piace a Robert, ma lei ha piuttosto una cotta per Paul, e non crede che il ragazzo sarebbe felice con Madeleine.\nPaul \u00e8 chiaramente innamorato, ma Madeleine prende la cosa senza impegno e pensa al disco 45 giri che sta registrando. I due si muovono sullo sfondo della societ\u00e0 dei consumi in rapida trasformazione: l'universit\u00e0, la vita nei caff\u00e8, i riti di massa come flipper, bowling, discoteca. Paul continua a fare discretamente la corte alla ragazza, le incide con la propria voce una dichiarazione d'amore su un disco personalizzato. La violenza \u00e8 latente ovunque, per esempio un uomo per strada minaccia senza ragione Paul con un coltello, poi se lo pianta nel ventre, un altro gli chiede in prestito i fiammiferi e si d\u00e0 fuoco per protesta conto la guerra del Vietnam.\nEsce il 45 giri di Madeleine, ha successo. Paul cambia mansione, si occupa di interviste; in una di queste (intitolata sarcasticamente \u201cDialogo con un prodotto di consumo\u201d) intervista \u201cMiss Sorriso\u201d Elsa Leroy (nell'originale \"Mademoiselle 19 Ans\") ponendole domande imbarazzanti sulle abitudini sessuali e la contraccezione, alle quali Elsa risponde, e altre sulla politica e il Vietnam che lasciano invece capire i problemi della sua educazione perbenista e disimpegnata, borghese. Sotto questo aspetto \"Mademoiselle 19 Ans\" non sembra molto distante da Madeleine.\nPaul va al cinema con le tre amiche, proiettano un film svedese che sembra una parodia di Ingmar Bergman; indignato perch\u00e9 il proiezionista ha montato sulla macchina il mascherino sbagliato, Paul va a protestare e dice all'uomo che la scelta del regista \u00e8 vincolante; poi esce indignato dicendo che vuole recarsi in Italia a protestare contro l'abitudine di doppiare i film stranieri.\nRobert fa la corte a \u00c9lisabeth e cerca anche di convertirla alla causa operaia. La relazione tra Paul e Madeleine \u00e8 sempre pi\u00f9 frustrante per il ragazzo, soprattutto dopo che lei gli rivela di aspettare un bambino.\nNell'ultima scena le tre ragazze si trovano in una stazione di polizia, e raccontano come Paul sia caduto dal balcone dell'appartamento appena acquistato grazie a un'eredit\u00e0, dove voleva trasferirsi a vivere sposando Madeleine. Negano che la sua morte sia un suicidio, si \u00e8 soltanto sporto troppo.\nProduzione.\nIl film \u00e8 basato molto liberamente su due racconti di Guy de Maupassant: \"La donna di Paul\" (\"La femme de Paul\"), del 1881, e \"Il cenno\" (\"Le signe\"), del 1886, quest'ultimo gi\u00e0 alla base d'un suo precedente corto, \"Une femme coquette\".\nIl primo trattamento scritto da Godard constava di quattro paginette: si trattava della storia di Lavinia, giovane italiana sposata con un funzionario di governo in visita a Parigi, che dall'iniziale timbro maupassantiano giniva per tingersi poi di de Sade, quando Godard attinge per l'ispirazione anche a \"La filosofia nel boudoir\". Col tempo, il copione venne via via rimaneggiato fino al raggiungere l'assetto narrativo attuale.\nIl budget messo a disposizione per le riprese \u00e8 di 600.000 franchi, un sesto dei quali come compenso per il regista. Durante l'esclusiva parigina, il film \u00e8 visto da 108.749 spettatori; girato in tre settimane e mezza, diventa un successo mondiale malgrado la censura l'abbia vietato proprio ai giovani, ai quali era dedicato.\nIl film contiene riferimenti a varie icone pop e politiche dei tempi, come Charles de Gaulle e Andr\u00e9 Malraux, James Bond e Bob Dylan, e prosegue nella linea cinematografica Godardiana delle tecniche narrative non lineari e spiazzanti. La storia principale viene infatti interrotta numerose volte da svariate sequenze e sottotrame secondarie, slegate totalmente dalla storia.\nGodard mette la sua macchina da presa davanti agli attori e li intervista senza avere consegnato un dialogo gi\u00e0 preparato, le loro risposte sono immediate proprio perch\u00e9 spontanee.\nCast.\nIn un primo tempo, in linea appunto alla sceneggiatura originale, Godard pensa per i suoi protagonisti a Michel Piccoli, con il quale aveva lavorato molto bene ne \"Il disprezzo\", e all'italiana Maril\u00f9 Tolo, giunta in quel periodo a Parigi per trovare ingaggi migliori nell'ambito del cinema francese.\nQuando per\u00f2 il regista rimette mano al copione, decide di scritturare Jean-Pierre L\u00e9aud, all'epoca suo aiutante sui set, dapprima come tuttofare e poi come aiuto regista, per il ruolo del protagonista, volendo infatti rendere il film una specie di sua personalissima aggiunta alla saga di Antoine Doinel, il protagonista, interpretato proprio da L\u00e9aud, de \"I 400 colpi\" dell'amico Fran\u00e7ois Truffaut (non \u00e8 un caso se il protagonista, alla fine, viene chiamato proprio Paul Doinel). Truffaut avr\u00e0 poi da ridire su quest'appropriazione da parte di Godard, accusandolo d'aver trasformato il suo Doinel in un figuro triste e nevrotico calato in un contesto narrativo che non gl'\u00e8 proprio congeniale; sar\u00e0 l'inizio d'un allontamento graduale tra i due capostipiti della \"Nouvelle Vague\", che culminer\u00e0 appunto nella brutale e definitiva rottura nel giugno del 1973.\nPer il ruolo della coprotagonista Madeleine, Godard invece scrittura la giovane cantante Chantal Goya, all'epoca alla ribalta con un suo 45 giri che \u00e8 in cima alle classifiche. Al regista, che l'aveva gi\u00e0 notata in un film televisivo in cui recitava a fianco di Serge Gainsbourg, le viene poi presentata da Daniel Filipacchi, il suo produttore discografico per la Barclay, che \u00e8 anche il nuovo proprietario dei \"Cahiers du cin\u00e9ma\", la storia rivista della \"Nouvelle Vague\".\nIntanto, Piccoli e Tolo dovrebbero venir comunque ingaggiati per i ruoli dei protagonisti d'un film dentro il film, dal titolo provvisorio di \"Sourire\", e ispirato al Marchese de Sade. Su richiesta della coproduzione svedese, per\u00f2, sar\u00e0 costretto a rimetterci mano in corso d'opera, girando il film vagamente bergmaniano che Paul e le ragazze vanno a vedere al cinema in svedese sottotitolato (delle cui sequenze poi mostrate erano state girate infatti a Stoccolma).\nCritica.\n\"Masculin, f\u00e9minin\" \u00e8 un'opera significativa nella filmografia di Godard degli anni sessanta, e viene considerato dai critici film rappresentativo della Francia e della Parigi dell'epoca (1966).\nLa citazione pi\u00f9 famosa proveniente dal film \u00e8 il sottotitolo di uno dei capitoli che recita: \"Questo film potrebbe intitolarsi \"I figli di Marx e della Coca-Cola\"; Godard si guadagna una piccola accusa di misoginia dal momento che i ragazzi protagonisti appartengono alla linea-Marx, le ragazze a quella Coca-Cola: non per colpa loro, dal momento che come recita la voce fuori campo citando proprio Marx \"\u00e8 la struttura sociale che determina il pensiero degli uomini\"."}
{"id": "1836838", "revid": "1782831", "url": "https://it.wikipedia.org/wiki?curid=1836838", "title": "Mantenna", "text": "Mantenna \u00e8 un personaggio immaginario della linea di giocattoli Masters of the Universe della Mattel, uscito nei negozi nel 1985 negli Stati Uniti e nel 1986 in Europa e nel resto del mondo. \u00c8 un membro dell'Orda Infernale, un esercito di guerrieri selvaggi e mostruosi, che portano un pipistrello rosso sul torace come simbolo di fedelt\u00e0 al loro crudele capo Hordak, e che costituiscono una terza fazione, nemica sia di He-Man che di Skeletor.\nL'aspetto di Mantenna varia a seconda dei media sui quali \u00e8 apparso.\nGiocattoli e minicomics (1985-87): Il personaggio esordisce nel fumetto allegato al giocattolo (detto \"minicomic\" nel gergo degli appassionati) intitolato, nella traduzione italiana, \"\"Mantenna e la Minaccia dell'Orda Diabolica\", dove affianca Hordak e gli altri membri dell'Orda in qualit\u00e0 di spia. Il suo aspetto \u00e8 pi\u00f9 simile a quello che assumer\u00e0 nella serie animata She-Ra, Principessa del Potere, meno mostruoso rispetto al giocattolo.\nNel \"minicomic\" \"Hordak: la Spietata Vendetta dei Capi\"\", Mantenna \u00e8 rappresentato come uno dei pi\u00f9 potenti membri dell'Orda Infernale, in grado di mettere al tappeto Kobra Khan grazie ai raggi fulminanti sparati dai suoi occhi, e, addirittura, di frapporsi minacciosamente fra He-Man e Skeletor durante la battaglia finale davanti alle porte del Castello di Grayskull. L'aspetto del personaggio in questo fumetto \u00e8 pi\u00f9 vicino a quello del giocattolo, mostruoso ed alieno, addirittura con occhi a palla privi di pupille.\nIl giocattolo di Mantenna \u00e8 una sorta di mostruoso uomo-insetto, con quattro gambe (anche se unite tra loro nello stampo, tanto da non rendere facilmente comprensibile il fatto che ne abbia pi\u00f9 di due) braccia muscolose con una cresta seghettata che corre per tutta la lunghezza, una grande testa con enormi orecchie venose ed una bocca con due zanne sporgenti, simile a quella di una mantide. La caratteristica distintiva di Mantenna sono i due grandi occhi a palla iniettati di sangue, che schizzano fuori dalle orbite grazie a due antenne attivate da una leva sulla schiena del personaggio.\nShe-Ra, Principessa del Potere (1985-87): Come Hordak e tutti i membri dell'Orda Infernale, Mantenna non appare nella serie animata He-Man e i Dominatori dell'Universo, ormai conclusa quando il giocattolo arrivava nei negozi, ma in quella di She-Ra, Principessa del Potere, che traeva spunto dalla linea di giocattoli Princess Of Power, sorta di versione al femminile dei Masters Of The Universe rivolta alle bambine. Ci\u00f2 permise alla Mattel di promuovere l'Orda Infernale ed alcuni dei nuovi personaggi della linea Masters tramite il cartone animato di She-Ra. Dato per\u00f2 che questa serie era rivolta, teoricamente, ad un pubblico femminile e che gli autori, la nota Filmation, erano famosi per edulcorare talvolta all'eccesso le storie ed i profili dei personaggi, Hordak ed i suoi seguaci vennero rappresentati in maniera via via sempre pi\u00f9 parodistica, fino a rasentare, in particolare nella seconda stagione, il limite del ridicolo.\n\u00c8 proprio il caso di Mantenna, spogliato di tutte le sue caratteristiche mostruose e ridotto al rango di elemento comico della serie. La gag ricorrente \u00e8 quella di un Hordak adirato per via dell'ennesimo fallimento che si sfoga facendo cadere lo sfortunato Mantenna in una botola, sotto la quale c'\u00e8 una pozza d'acqua. Anche l'aspetto che la Filmation scelse di dare al personaggio non gli rende molto giustizia: la bocca da mantide \u00e8 sostituita da labbra sporgenti, gli occhi sono gialli e privi di venature, lo stesso per le orecchie, rosa come quelle di un mammifero. Il resto del corpo \u00e8 poi notevolmente semplificato, aggiungendo al tutto un colletto nero che fa sembrare che Mantenna indossi una maglietta smanicata con il simbolo dell'Orda Infernale, pi\u00f9 che l'armatura della versione giocattolo. La voce del doppiatore originale, imitata anche da quello italiano con risultati per fortuna meno grotteschi, suggerisce l'idea di un piccolo insetto ronzante e molesto, piuttosto che di un temibile mostro.\nMasters Of The Universe 200x: Nella serie reboot del 2002-03, Mantenna appare brevemente in un solo episodio, durante un flashback che lo vede affiancare Hordak e l'esercito dell'Orda Infernale durante un attacco al Castello di Grayskull. Re Grayskull si sbarazza di lui, Grizzlor e Leech in un sol colpo, facendoli precipitare dentro una voragine creata con la Spada del Potere.\nNella terza stagione, mai prodotta a causa dell'insuccesso di questa sfortunata serie, era previsto che Hordak riuscisse infine a fuggire da Despondos ed a conquistare Eternia, ponendo He-Man e gli Eroici Guerrieri nella condizione di ribelli in fuga, cos\u00ec come lo erano She-Ra e le sue amiche nella vecchia serie. La stessa She-Ra avrebbe dovuto fare un'apparizione, anche se si vocifera che sarebbe stato Skeletor a sconfiggere definitivamente il terribile demone.\nL'aspetto di Mantenna 200x riprende in pieno quello del giocattolo originale del 1985, accentuandone per\u00f2 i tratti mostruosi ed inquietanti. Essendo stata chiusa sia la serie animata che la linea di giocattoli prima che l'Orda Infernale potesse ricoprire un ruolo importante, non sono mai stati prodotte \"action figure\" di questi personaggi in versione 200x, ma ne esistono delle statue commemorative realizzate dalla NECA."}
{"id": "1836839", "revid": "182541", "url": "https://it.wikipedia.org/wiki?curid=1836839", "title": "Audace Barletta", "text": ""}
{"id": "1836840", "revid": "767487", "url": "https://it.wikipedia.org/wiki?curid=1836840", "title": "Teodoro Signorini", "text": "Carriera.\nHa giocato 83 partite in Serie B, 51 delle quali con l'Atalanta, squadra con cui nella stagione 1937-1938 ha militato in Serie A, categoria nella quale comunque non \u00e8 mai sceso in campo. In Carriera ha inoltre conquistato due promozioni dalla seria cadetta in Serie A: una con l'Atalanta nella stagione 1936-1937, ed una due anni pi\u00f9 tardi con il Venezia."}
{"id": "1836841", "revid": "1573940", "url": "https://it.wikipedia.org/wiki?curid=1836841", "title": "Dead or Alive (serie di film)", "text": "La cosiddetta trilogia di \"Dead or Alive\" \u00e8 una trilogia riguardante tre film diretti da Takashi Miike tra il 1999 e il 2002. I film facenti parte della trilogia sono i seguenti:\nUna trilogia anomala.\nCome la Black Society Trilogy, anche questa \u00e8 una trilogia anomala, in quanto i tre film sono collegati tra di loro soltanto dal regista e dagli attori protagonisti Riki Takeuchi e Sh\u014d Aikawa, mentre le storie sono totalmente diverse.\n\"Dead or Alive\" \u00e8 un film d'azione che, nelle intenzioni dei produttori, doveva essere una sorta di remake di \"Heat - La sfida\". Takashi Miike lo trasform\u00f2 invece in un film iperviolento, con molte scene splatter. In questo film Aikawa interpreta il detective Jojima, che d\u00e0 la caccia al sicario yakuza Ryuchi, interpretato da Takeuchi. Il film \u00e8 noto per l'adrenalinico incipit: dieci minuti di immagini violente montate come un videoclip e commentate soltanto da una trascinante musica, e per il finale, incredibile e inatteso, in cui nessuno esce vivo e tutto il mondo esplode a causa di una scarica nucleare emessa da Ryuchi.\n\"Dead or Alive 2: Birds\", pi\u00f9 che un sequel \u00e8 un nuovo inizio per la trilogia, dopo il finale apocalittico del primo film. Lo stile della regia \u00e8 pi\u00f9 trattenuto, e la storia si fa poetica, onirica, surreale e commovente, anche se non mancano scene di violenza e sparatorie. Stavolta Aikawa e Takeuchi interpretano entrambi due killer che si ritrovano durante una sparatoria e si ricordano i tempi dell'infanzia passata in un orfanotrofio. Metteranno in atto un piano di omicidi e i soldi ricavati serviranno a pagare le medicine per i bambini del Terzo Mondo. Anche la sessualit\u00e0 in questo film \u00e8 meno provocatoria e deviata del primo, tranne una sequenza di sesso necrofilo. Il finale \u00e8 pi\u00f9 trattenuto, anche se sempre surreale.\nIn \"Dead or Alive: Final\" Aikawa e Takeuchi tornano ad essere nemici, mentre il genere del film cambia totalmente: non pi\u00f9 un film d'azione, bens\u00ec un film di fantascienza cyberpunk in cui Aikawa e Takeuchi interpretano due androidi. Il finale del film torna ad essere spiazzante e provocatorio, come in \"Dead or Alive\", mentre lo stile \u00e8 volutamente piatto.\nCollegamenti tra le pellicole.\nNonostante quella di \"Dead or Alive\" sia una trilogia anomala, vi sono nei tre film che la compongono alcune sequenze ricorrenti.\nIn \"Dead or Alive 2: Birds\" c'\u00e8 ad esempio una sequenza in cui Aikawa tira fuori dal nulla un mattone e lo rompe in testa a un nemico. Questa sequenza ricorda l'incredibile sequenza del finale di \"Dead or Alive\", in cui lo stesso Aikawa tira fuori dal nulla un bazooka. In \"Dead or Alive: Final\" sono invece presenti alcune brevi sequenze tratte dai due film precedenti, come se fossero dei flashback riguardanti i protagonisti della storia.\nAnche alcuni effetti speciali tornano da film in film. Sempre in \"Dead or Alive 2: Birds\" \u00e8 presente una sequenza di un cielo in cui spicca un'enorme stella cometa realizzata con una risoluzione molto bassa. In \"Dead or Alive\" \u00e8 presente un altro effetto speciale artigianale: quando Takeuchi afferra Aikawa nello scontro finale e lo fa girare, lo sfondo \u00e8 realizzato tramite due fotogrammi alternati.\nTakashi Miike e i sequel.\nTakashi Miike non ha mai amato i sequel. Il regista ha infatti dichiarato: \"\u00abGeneralmente penso che fare un sequel sia un insulto al film originale, perch\u00e9 i produttori pensano che possono fare qualcosa di meglio del primo film con meno soldi. Ma \u00e8 una cosa normale nell'industria del video. Un progetto sequel \u00e8 sempre basato su un ragionamento negativo. Cos\u00ec, quando mi \u00e8 stato offerto di fare un sequel ho visto l'opportunit\u00e0 per resistere, per ribellarmi, non facendo un sequel come un seguito ma cambiando le cose. Non mi eccita molto fare un normale sequel\u00bb\"."}
{"id": "1836852", "revid": "118099481", "url": "https://it.wikipedia.org/wiki?curid=1836852", "title": "Pre-rilascio", "text": "Il pre-rilascio o prelazione (in inglese preemption) \u00e8, in informatica, l'operazione in cui un processo viene temporaneamente interrotto e portato al di fuori della CPU, senza alcuna cooperazione da parte del processo stesso, al fine di permettere l'esecuzione di un altro processo. Il processo interrotto viene in genere ripristinato una volta che quello a priorit\u00e0 maggiore ha terminato il suo lavoro (a meno che non ci siano ancora altri processi a priorit\u00e0 pi\u00f9 alta, nel qual caso il meccanismo si ripete). Tale scambio \u00e8 noto come \"context switch\" o cambiamento di contesto. Il pre-rilascio pu\u00f2 avvenire tramite uno scheduler, che ha il compito di interrompere e/o ripristinare i processi presenti nel sistema operativo a seconda del loro stato; in tal caso si parla di \"preemptive scheduling\" (o scheduling con pre-rilascio).\nUser mode e kernel mode.\nNella maggior parte delle architetture di un sistema operativo, alcune operazioni possono non essere svolte attraverso il pre-rilascio: ci\u00f2 vale solitamente per le funzioni del kernel e per l'Interrupt Service Routine, che, se non portate a termine, potrebbero generare una situazione di race condition, che comporta un deadlock; questo semplifica l'architettura del kernel, a spese della responsivit\u00e0 del sistema. La distinzione tra user mode e kernel mode, che determina i livelli di priorit\u00e0 tra processi, pu\u00f2 essere usata anche per capire se un processo \u00e8 pre-rilasciabile o meno.\nAlcuni sistemi operativi moderni possiedono un \"preemptive kernel\", progettato per consentire ai processi di effettuare il pre-rilascio anche in kernel mode. Esempi di tali sistemi sono il kernel 2.6 di Linux e alcuni sistemi BSD.\nAltri sistemi aumentano la sensibilit\u00e0 con un'architettura a microkernel, che in alcuni casi pu\u00f2 ridurre sostanzialmente la necessit\u00e0 di pre-rilascio dei processi.\nPreemptive multitasking.\nIl termine preemptive multitasking (multitasking con prelazione) viene usato per distinguere un sistema operativo multitasking, che pu\u00f2 eseguire la preemption dei processi (ovvero pu\u00f2 interrompere un processo contro la volont\u00e0 di questo in favore di un altro processo pi\u00f9 prioritario), da un sistema operativo cooperative multitasking (multitasking cooperativo o senza prelazione) in cui i processi o i task non possono essere interrotti arbitrariamente dal sistema operativo, ma devono essere essi stessi a rendere disponibili le risorse quando non ne hanno necessit\u00e0.\nPraticamente, il pre-emptive multitasking comprende l'uso di meccanismi di interrupt che sospendono i processi correntemente in uso e invoca uno scheduler per determinare quale processo deve essere eseguito subito dopo. Pertanto a tutti i processi verr\u00e0 data una parte del tempo di CPU.\nNel multitasking con pre-rilascio, il kernel del sistema operativo pu\u00f2 dar luogo a una commutazione di contesto (context switch) per soddisfare i vincoli legati alla politica dello scheduler, pre-rilasciando quindi il processo attivo. In generale, pre-rilascio significa terminare l'esecuzione di un processo prima della sua naturale fine. Quando un processo ad alta priorit\u00e0 ne sostituisce uno attivo si parla di schedulazione con prelazione o pre-rilascio.\nIl termine \"multitasking con prelazione\" viene a volte usato erroneamente quando si intende invece una classe di politiche di scheduling pi\u00f9 specifica nota come \"time-shared scheduling\" (\"scheduling a condivisione di tempo\") o \"time-sharing\".\nIl multitasking con pre-rilascio permette al sistema operativo di garantire ai processi in modo pi\u00f9 affidabile una \"fetta\" del tempo di esecuzione. Inoltre permette al sistema di rispondere rapidamente ad eventi esterni come dati in arrivo che potrebbero necessitare dell'attenzione immediata di un qualche processo.\nI processi possono essere raggruppati in due categorie: quelli che sono in attesa di input o output (chiamati \"I/O bound\"), e quelli che stanno usano appieno la CPU (\"CPU-bound\"). Nei primi sistemi, i processi effettuavano spesso il \"polling\" delle risorse, o \"busywait\" aspettando l'input richiesto (ad esempio dal disco, dalla tastiera o dalla rete). Durante questo tempo il processo non eseguiva lavoro utile, ma manteneva il controllo completo della CPU. Con l'avvento degli interrupt e del multitasking con pre-rilascio, questi processi legati all'I/O possono essere \"bloccati\" o messi in attesa, aspettando l'arrivo dei dati necessari, permettendo agli altri processi di usare la CPU. Infatti l'arrivo dei dati richiesti genera un interrupt che pu\u00f2 risvegliare un processo precedentemente bloccato.\nAnche se le tecniche di multitasking furono originariamente sviluppate per permettere a pi\u00f9 utenti di condividere una singola macchina, presto divent\u00f2 chiaro che esso era utile a prescindere dal numero di utenti. Molti sistemi operativi, a partire da quelli nei mainframe a quelli nei personal computer e a quelli nei dispositivi non controllati da utenti (come quelli nei velivoli robotici spaziali), hanno riconosciuto l'utilit\u00e0 del multitasking per molte ragioni.\nIl multitasking rende possibile l'uso di pi\u00f9 applicazioni contemporaneamente per un singolo utente, o l'esecuzione in \"background\" di processi mantenendo il controllo del computer.\nQuantizzazione del tempo.\nL'intervallo di tempo in cui ad un processo viene permessa l'esecuzione in un sistema a multitasking con pre-rilascio \u00e8 chiamato \"quanto di tempo\". Lo scheduler viene eseguito all'inizio di ogni quanto di tempo per decidere il processo da eseguire. Se l'intervallo \u00e8 troppo breve lo scheduler consumer\u00e0 troppo tempo di calcolo.\nPer permettere al kernel del sistema operativo di cambiare un processo che ha esaurito la sua fetta di tempo, viene programmato un interrupt che permette di dividere il tempo di calcolo tra diversi processi, dando l'illusione che questi ultimi vengano eseguiti contemporaneamente, o in modo concorrente. Un sistema operativo che implementi questo design viene chiamato sistema multi-tasking.\nSistemi che supportano il multitasking con pre-rilascio.\nAlcuni esempi di sistemi operativi con pre-rilascio sono: AmigaOS, la famiglia Windows NT (inclusi XP e Vista), Linux, *BSD, macOS e Windows 95/98/ME (solo applicazioni a 32-bit). Unix, tutti i sistemi basati su di esso,\nVMS, e altri sistemi usati in ambito accademico e nelle aziende medio-grandi, hanno sempre supportato il multitasking con pre-rilascio, ma per molto tempo sono stati oltre le possibilit\u00e0 della maggior parte degli utenti a causa sia del costo della licenza che del costo elevato dell'hardware richiesto.\nAlcuni esempi di vecchi sistemi operativi senza pre-rilascio (a cooperazione) sono Windows 1.x, 2.x, 3.x, Windows for Workgroups, Windows 95/98 (quando si eseguono applicazioni a 16-bit), NetWare, e le versioni Classic di Mac OS (system 5.0 e superiori). Alcuni sistemi operativi senza multitasking sono le vecchie versioni di Mac OS, MS DOS, e Commodore 64 OS che poteva eseguire un solo programma alla volta.\nIl primo sistema basato sul multitasking con pre-rilascio TRIPOS disponibile ad un ampio pubblico fu Amiga OS (1985). Necessitava di un sistema Amiga basato su Motorola 68000 e non disponeva di gestione della memoria. Il sistema caricava dinamicamente blocchi di codice relocabile (\"hunks\" in gergo Amiga) per pre-rilasciare tutti i processi nello stesso spazio di indirizzi.\nI primi sistemi operativi disponibili per PC come MS-DOS e DR-DOS non supportavano il multitasking in nessun modo. I sistemi Novell NetWare, Microsoft Windows e OS/2 introdussero il multitasking cooperativo nei PC, ma non supportavano il multitasking con pre-rilascio. Nel caso dei PC la partenza lenta fu dovuta in parte al bisogno di supportare una grande quantit\u00e0 di codice legacy DOS scritto per essere eseguito in modalit\u00e0 singolo utente su un PC basato su 8086, mentre il sistema Amiga fu progettato con il supporto al multitasking dall'inizio.\nLa prima versione di Windows a supportare in modo limitato il multitasking con pre-rilascio fu Windows 2.1x, che usava la modalit\u00e0 Virtual 8086 del processore Intel 80386 per eseguire le applicazioni DOS in macchine 8086 virtuali - comunemente note come \"DOS boxes\" (\"scatole DOS\") - che erano pre-rilasciabili. In Windows 95 e nei suoi successori, Windows 98 e Windows Me, le applicazioni a 32 bit erano state rese pre-rilasciabili eseguendo ognuna di esse in uno spazio di indirizzamento separato, ma le applicazioni a 16 bit rimanevano cooperative. Windows NT, che eseguiva i processi in uno spazio di indirizzamento a 32 bit paginato, ha sempre supportato il multitasking con pre-rilascio, che \u00e8 stato poi ereditato dalla linea NT di sistemi Windows, inclusi Windows 2000, Windows XP e Windows Vista.\nAnche se vi erano piani per l'aggiornamento del modello di multitasking cooperativo di Mac OS ad uno con pre-rilascio, questi furono abbandonati in favore di macOS, un sistema re-ingegnerizzato a partire dal kernel Darwin derivato da BSD, che supportava il multitasking con pre-rilascio.\nOS/2 Warp, la riscrittura IBM del prodotto di una precedente collaborazione IBM/Microsoft, OS/2, pensato per i sistemi 386, supportavano il multitasking con pre-rilascio per applicazioni native, e permettevano di eseguirlo anche su diverse sessioni di Windows."}
{"id": "1836856", "revid": "1851848", "url": "https://it.wikipedia.org/wiki?curid=1836856", "title": "Giuseppe Andrei", "text": "Carriera.\nGiocatore.\nCresce nella Carrarese, con cui debutta in prima squadra. Dopo aver contribuito al passaggio della propria squadra dalla terza alla prima divisione (l'attuale serie B), passa allo Spezia, con cui disputa ben sei stagioni, tutte nel campionato cadetto.\nSi trasferisce quindi all'Atalanta, con la quale centra la promozione in Serie A.\nDopo un campionato a Pisa (Serie B), conclude la carriera in serie C con Alfa Romeo, Carrarese e Sarzanese.\nAllenatore.\nHa allenato per un breve periodo la Lucchese e a pi\u00f9 riprese la Carrarese, con cui ha anche vinto un campionato."}
{"id": "1836860", "revid": "1305772", "url": "https://it.wikipedia.org/wiki?curid=1836860", "title": "William Mathews", "text": "Autore di numerose prime ascensioni a cime alpine, fu il primo a proporre la fondazione dell'Alpine Club di Londra (1857), di cui fu il quinto presidente dal 1868 al 1871. Nella vita quotidiana fu agente immobiliare e topografo.\nLa Pointe Mathews, importante vetta secondaria dalla Grande Casse, porta il suo nome.\nPrime ascensioni.\nMathews, insieme a Frederick Jacomb, Jean-Baptiste Croz e Michel Croz il 30 agosto 1861 effettu\u00f2 la prima ascensione alla vetta del Monviso; Mathews, Michel Croz e i signori Bonney e Hawkshaw avevano fatto un altro tentativo l'anno precedente (1860) ma il progetto era fallito a causa del maltempo."}
{"id": "1836864", "revid": "767487", "url": "https://it.wikipedia.org/wiki?curid=1836864", "title": "Pietro Maestroni", "text": ""}
{"id": "1836870", "revid": "12222", "url": "https://it.wikipedia.org/wiki?curid=1836870", "title": "Otakar \u0160ev\u010d\u00edk", "text": "Biografia.\nOtakar \u0160ev\u010d\u00edk ricevette le prime lezioni di violino dal padre e in seguito studi\u00f2 al Conservatorio di Praga dal 1868 al 1870, prima con Anton\u00edn Sitt e poi con Anton\u00edn Bennewitz. Dal 1870 al 1873 fu primo violino dell'orchestra del Mozarteum di Salisburgo. Nel 1873 fu ingaggiato come solista alla Komische Oper (Ringtheater) di Vienna. Dal 1875 al 1892 fu professore di violino presso la Societ\u00e0 musicale russa (\u0420\u0443\u0441\u0441\u043a\u043e\u0435 \u043a\u043e\u043d\u0446\u0435\u0440\u0442\u043d\u043e\u0435 \u043e\u0431\u0449\u0435\u0441\u0442\u0432\u043e) a Kiev, pur continuando a suonare frequentemente come solista. Dal 1892 al 1906 divent\u00f2 professore al Conservatorio di Praga. Dal 1906 al 1908 insegn\u00f2 privatamente a P\u00edsek, pubblicando numerose opere pedagogiche per il violino. Dal 1909 al 1918 diresse la classe superiore di violino all\u2019Accademia imperiale di musica e arti interpretative di Vienna. Dal 1918 al 1921 torn\u00f2 a Praga per dirigere la classe superiore di violino del Conservatorio. Dal 1921 fece diversi viaggi negli Stati Uniti e l\u2019Inghilterra per insegnare il suo metodo. P\u00edsek divenne per\u00f2 la sua base d\u2019operazione e la sede della sua scuola privata di violino, detta \u00abKolonie z houslist\u016f\u00bb. Vi organizz\u00f2 i suoi famosi corsi d\u2019estate e vi insegn\u00f2 fino all\u2019ultimo giorno di vita.\nAllievi.\nIl fenomenale successo ottenuto da alcuni dei suoi studenti (Jan Kubel\u00edk, Jaroslav Kocian, Marie Hall) gli port\u00f2 allievi da tutto il mondo. Fu anche insegnante di Cesare Barison, Henriette Wieniawski, Ivan Kry\u017eanovskij, Alma Ros\u00e9, Erika Morini, Marjorie Hayward, Daisy Kennedy, V\u00e1clav Huml, Jack Albert Fracht, Robert Dolej\u0161\u00ed, Viktor Kol\u00e1\u0159, Ludwik Schwab, Fritz Hirt, Maxim Jacobsen, Sasha Culbertson, Hugo Kortschak, Alexander Plocek, Rudolf Kolisch, Eugenia Umi\u0144ska, Wolfgang Schneiderhan, Peter Rybar e Jan Sedivka. I suoi principi d'insegnamento e il suo 'sistema analitico' sono stati esposti in numerosi opuscoli. La \"Scuola di tecnica del violino\" (quattro parti, 1880), la \"Scuola di tecnica dell'archetto\" (sei parti, 1893) e la \"Scuola dell'intonazione su una base armonica per violino\" (quattordici parti, 1922) sono considerate tra le pi\u00f9 importanti pubblicazioni didattiche di tutta la letteratura per l'insegnamento del violino. \u00c8 interessante rilevare che quattro dei pi\u00f9 prestigiosi violinisti e didatti dell\u2019epoca (Wieniawski, Wilhelmj, Heermann, Ond\u0159\u00ed\u010dek) mandarono i propri figli a studiare con \u0160ev\u010d\u00edk.\nNell\u2019elaborazione del suo metodo e del conseguente 'sistema analitico', \u0160ev\u010d\u00edk fu influenzato dalle teorie di Pavlov. Come insegnante di violino fu attivo a Salisburgo, Kiev, Praga, P\u00edsek, Vienna, Londra, Boston, Chicago, New York. I suoi studi e metodi per violino sono ancora oggi dei validi fondamenti per l'insegnamento dello strumento."}
{"id": "1836871", "revid": "1431409", "url": "https://it.wikipedia.org/wiki?curid=1836871", "title": "Lorenzo Scattorin", "text": "Biografia.\nLorenzo Scattorin, doppiatore della terza generazione milanese, \u00e8 figlio d'arte, in quanto nato dal doppiatore e attore Maurizio Scattorin e dall'attrice Antonella Bracco, ambedue diplomati alla Accademia dei Filodrammatici. Seguendo le orme paterne, ha conseguito il diploma al Centro Teatro Attivo nel 1999.\nDal 2011 \u00e8 lo speaker ufficiale del canale televisivo DMAX, e dal 2013 anche di Cartoon Network.\nSi \u00e8 fatto notare anche in ambito videoludico doppiando personaggi come Joel Miller di \"The Last of Us\", Kaidan Alenko in \"Mass Effect\", Mordecai in \"Borderlands\" e Aiden Pearce in \"Watch Dogs\"."}
{"id": "1836872", "revid": "767487", "url": "https://it.wikipedia.org/wiki?curid=1836872", "title": "Romolo Remigi", "text": "Secondo fonti dell'epoca potrebbe aver segnato i quattro gol con cui la squadra de batt\u00e9 il il 6 gennaio 1935 nel campionato di Serie B 1934-1935."}
{"id": "1836873", "revid": "1305772", "url": "https://it.wikipedia.org/wiki?curid=1836873", "title": "Fat Albert", "text": "Fat Albert pu\u00f2 riferirsi a:"}
{"id": "1836876", "revid": "1926649", "url": "https://it.wikipedia.org/wiki?curid=1836876", "title": "Giuseppe Alberga", "text": "Carriera.\nGiocatore.\nProdotto del vivaio biancorosso, Alberga viene spedito in prestito all'Altamura nel 1986 dove \u00e8 titolare per due stagioni e vince la Coppa Italia Dilettanti 1987-1988. Al ritorno esordisce coi biancorossi in Serie B (unica presenza in stagione) prima di essere spedito nuovamente in prestito, stavolta al Trani.\nDal 1990 al 1997 ricopre il ruolo di secondo portiere del , raccogliendo 40 presenze complessive. Esordisce in Serie A il 9 dicembre 1990 in Fiorentina-Bari (1-1).\nNel 1997 lascia il capoluogo pugliese per giocare una stagione al e una al prima del ritiro.\nAllenatore.\nMessi da parte i guanti da gioco, assume il ruolo di preparatore dei portieri del durante la stagione 2002/2003; negli anni successivi rimane nei quadri del Bari come preparatore dei portieri ed in seguito come vice-allenatore e preparatore dei portieri della Primavera.\nNell'estate 2014 diventa preparatore dei portieri del Matera.\nPer la stagione 2015-2016 segue Gaetano Auteri, diventando il preparatore dei portieri del Benevento.\nNella stagione 2016-2017 diviene preparatore dei portieri del con il tecnico Nicola Ragno, ruolo che mantiene anche nella stagione successiva con Nunzio Zavettieri. Il 5 febbraio 2018, a seguito dell'esonero del tecnico calabrese, viene nominato allenatore ad interim per quattro giornate, per poi affiancare nella conduzione della squadra il nuovo allenatore Gianfranco Mancini.\nTerminata l'avventura biscegliese nel 2018, si ricongiunge a Ragno prima a , poi a e infine a ."}
{"id": "1836883", "revid": "287204", "url": "https://it.wikipedia.org/wiki?curid=1836883", "title": "Henri Lentulo", "text": "Henri Lentulo \u00e8 stato un pioniere dell'odontoiatria, ricordato anche come inventore di un dispositivo per la terapia endodontica del canale radicolare che porta il suo nome, la spirale di Lentulo.\nBiografia.\nNacque a Nizza da genitori italiani di origini piemontesi: il padre Gaetano era nativo di Ceva mentre la madre, Caterina Operti, proveniva da Mondov\u00ec. Lentulo si laure\u00f2 chirurgo dentista nel 1912, all'universit\u00e0 di Torino. \nPrima guerra mondiale.\nCon lo scoppio della prima guerra mondiale le sue idee politiche socialiste lo indussero, dopo l'assassinio di Jean Jaur\u00e8s, ad arruolarsi nell'esercito francese nell'agosto 1914. Essendo ancora cittadino italiano, si arruol\u00f2 nella Legione straniera francese e fu destinato al 1\u00ba Reggimento di marcia, come legionario di seconda classe. Nell'ottobre dello stesso anno fu distaccato come medico ausiliario presso la Legione Garibaldina di Peppino Garibaldi, nel 4\u00ba Reggimento di marcia del 1\u00ba Reggimento straniero.\nNell'aprile del 1915, con lo scioglimento dei garibaldini, Lentulo fu destinato al 2\u00ba Reggimento straniero a Orl\u00e9ans e, in seguito, al 359\u00ba Reggimento di fanteria. \nNel luglio 1916 combatt\u00e9 nella battaglia di Verdun e nel 1918 fu inviato a Milano per organizzarvi il Centro di Chirurgia maxillo facciale dell'esercito italiano.\nDopoguerra.\nFu nominato cavaliere della Legione d'onore e decorato della Croce di guerra con la stella di bronzo. \nAutore di numerosi scritti scientifici, si naturalizz\u00f2 francese nel 1925.\nSpirale di Lentulo.\nIn quello stesso anno 1925 diede inizio alla sperimentazione di uno strumento spingi-pasta di sua ideazione, che avrebbe dovuto trovare impiego per l'otturazione del canale radicolare nella terapia endodontica. \nTerminata la fase sperimentale, nel 1928 Lentulo diede inizio alla produzione industriale della sua invenzione, a cui presto arrise un grande successo commerciale e alla quale sarebbe stato dato il suo nome, la spirale di Lentulo."}
{"id": "1836887", "revid": "1522738", "url": "https://it.wikipedia.org/wiki?curid=1836887", "title": "Duan Qirui", "text": "Biografia.\nCarriera iniziale.\nDuan nacque a Hefei da una famiglia media. Suo nonno Duan Pei era un ufficiale nell'esercito privato di Li Hongzhang, vicer\u00e9 di Zhili. Suo padre mor\u00ec quando egli era ancora in tenera et\u00e0 e fu cos\u00ec allevato dalla nonna materna.\nNel 1885, Duan entr\u00f2 all'accademia militare di Tientsin e fu promosso nel 1889 con specializzazione in artiglieria. Dopo la promozione, fu inviato a Lushun a sovrintendere alla costruzione di fortificazioni munite di artiglieria. Riconoscendo il suo talento, Li Hongzhang lo invi\u00f2 a studiare scienze militari in Germania; una volta tornato in Cina, Duan divenne istruttore all'accademia militare di Weihai.\nLa sua buona fama si era per\u00f2 gi\u00e0 diffusa e, nel 1896, Yuan Shikai lo volle nel proprio Nuovo Esercito come comandante d'artiglieria e ispettore generale d'addestramento. In poco tempo, Duan divenne uno degli ufficiali pi\u00f9 fidati di Yuan Shikai.\nNel 1913, Yuan, divenuto presidente della Repubblica di Cina, istitu\u00ec un Consiglio di Stato che sostenesse la sua dittatura. Duan fu posto alla testa di questo consiglio come premier, una posizione che mantenne solo per un anno, preferendo dedicarsi al Ministero della guerra, di cui era stato fatto ministro dal presidente Yuan stesso.\nQuando, nel 1916, Yuan Shikai si autoproclam\u00f2 imperatore, Duan si oppose ferventemente a questo ritorno della monarchia e l'amicizia con Yuan si ruppe del tutto. Duan fu fatto ugualmente primo ministro, ma solo dopo che questa carica era stata svuotata di tutto il suo potere. In ogni caso, pur non simpatizzando pi\u00f9 per Yuan, Duan si oppose alla guerra di protezione nazionale, tentando di raggiungere un accordo con i ribelli.\nAscesa al potere.\nA seguito della morte di Yuan Shikai, Duan form\u00f2 la \"cricca di Anhui\" e tent\u00f2 di prendere il controllo di ci\u00f2 che rimaneva dell'Esercito Beiyang, dispersosi dopo la morte di Shikai. Fu tra i maggiori sostenitori dell'entrata della Cina nella prima guerra mondiale, ma si rifiut\u00f2 di inviare sue truppe al fronte per evitare un indebolimento interno. In questo periodo si afferm\u00f2 sempre pi\u00f9 come signore della guerra.\nDuan fu sospettato di avere ricevuto dei finanziamenti dal Giappone e venne deposto dal presidente Li Yuanhong, avviando una lotta di potere fra i due. Quando Sun Yat-sen costitu\u00ec un governo alternativo a quello succeduto a Yuan Shikai nella Repubblica di Cina, il nuovo presidente Feng Guozhang propose di negoziare con il \"leader\" rivoluzionario per unire le forze. Duan Qirui, al contrario, sostenne la necessit\u00e0 di un intervento militare. Nel 1918 riusc\u00ec a far trionfare la sua linea e a deporre Guozhang, tornando primo ministro.\nFrattanto, Duan ebbe palesi contatti con i giapponesi, cui promise concessioni frequenti in cambio di aiuti militari ed economici. Questa fu una delle cause che incrementarono il gi\u00e0 diffuso malcontento del paese e che portarono anche alla formazione del Movimento del 4 maggio 1919.\nL'ormai assenza di popolarit\u00e0 di Duan favor\u00ec la cricca di Zhili, guidata da Cao Kun, le cui truppe sconfissero quelle di Duan il 16 luglio 1920, il che costrinse Duan a fuggire nell'insediamento giapponese a Tientsin, dove divenne un proprietario terriero protetto dal Giappone. La fuga di Duan risult\u00f2 anche nella rapida sconfitta delle forze rimanenti della Cricca di Anhui: il 1923 la vittoria di Cao Kun fu confermata quando questi divenne presidente della Repubblica di Cina. L'anno successivo, Zhejiang, l'ultima provincia controllata dalla cricca, cadde.\nA capo della Repubblica di Cina.\nNel novembre 1924, a seguito del colpo di Pechino guidato da Zhang Zuolin e Feng Yuxiang, Cao Kun fu rovesciato e Duan Qirui fu chiamato a sostituirlo in qualit\u00e0 di \"capo esecutivo provvisorio della Repubblica di Cina\", anche se di fatto il potere era suddiviso fra i tre. Egli cominci\u00f2 a negoziare una riunificazione dei governi nazionalisti con Sun Yat-sen, ma questi mor\u00ec di cancro nel 1925.\nDuan sapeva che il suo potere risiedeva in Zhang e Feng, e sapeva anche che entrambi bramavano la defenestrazione dell'altro. Per evitare una rottura di potere, Duan si mantenne in una posizione incerta, accordandosi talvolta con l'uno, talvolta con l'altro.\nIl governo di Duan si caratterizz\u00f2 per i tratti fortemente autoritari. Il 18 marzo 1926, una manifestazione di protesta a Pechino contro i signori della guerra e l'imperialismo, che criticava anche l'immobilit\u00e0 del governo, fu repressa nel sangue per ordine di Duan; la repressione vide 47 manifestanti uccisi e oltre 200 feriti, tra cui Li Dazhao, cofondatore del Partito Comunista Cinese. L'evento pass\u00f2 alla storia come il Massacro del 18 marzo.\nIl mese successivo, Feng Yuxiang depose Duan e lo cacci\u00f2 da Pechino. Duan si rivolse allora a Zhang Zuolin, il quale non esit\u00f2 ad occupare Pechino per evitare che Feng si appropriasse del potere assoluto, ma non reinsedi\u00f2 Duan, stanco del suo doppio gioco. La maggior parte della cricca di Anhui si schier\u00f2 con Zhang. Duan, vistosi tagliato fuori dai suoi stessi alleati, si rec\u00f2 a Tientsin e quindi a Shanghai, dove trascorse gli ultimi anni della sua vita.\nL'avvicinamento al buddhismo.\nCacciato dalla Cina, Duan si avvicin\u00f2 al buddhismo fino ad abbracciarne i principi morali, divenendo un devoto buddhista; costru\u00ec anche un luogo di preghiera all'interno della sua casa. Molti membri della Cricca di Anhui rimastigli fedeli erano soliti pregare con lui. Questo rapporto con il buddhismo lo port\u00f2 anche a divenire vegetariano, tanto che il suo cibo preferito divenne il douchi."}
{"id": "1836888", "revid": "486946", "url": "https://it.wikipedia.org/wiki?curid=1836888", "title": "Vonone I Partia", "text": ""}
{"id": "1836890", "revid": "1543377", "url": "https://it.wikipedia.org/wiki?curid=1836890", "title": "Greg Mottola", "text": "Biografia.\nMottola \u00e8 nato e cresciuto a Dix Hills, nello Stato di New York, da una famiglia di religione cattolica e di origini italiane ed irlandesi. Ha ricevuto un \"Bachelor of Fine Arts\" all'Universit\u00e0 Carnegie Mellon e un \"Master of Fine Arts\" presso la Columbia University. Debutta alla regia nel 1996 con il film indipendente \"L'amante in citt\u00e0\", negli anni successivi ha lavorato per la televisione, dirigendo alcuni episodi di serie TV come \"Undeclared\", \"Arrested Development - Ti presento i miei\" e \"The Comeback\". Come attore \u00e8 apparso nei film di Woody Allen \"Celebrity\" e \"Hollywood Ending\". Nel 2007 torna alla regia cinematografica, dirigendo la commedia \"Suxbad - Tre menti sopra il pelo\", su una sceneggiatura di Seth Rogen e Evan Goldberg. Nel 2009 dirige un'altra commedia \"Adventureland\", con Ryan Reynolds e Kristen Stewart."}
{"id": "1836891", "revid": "287204", "url": "https://it.wikipedia.org/wiki?curid=1836891", "title": "Filippo Cecchi", "text": "Vita.\nDopo aver studiato presso le Scuole Pie di Firenze, entrato nell'ordine degli Scolopi, studi\u00f2 scienze fisiche e matematiche nel collegio fiorentino di S. Giovannino e fu compagno di studi di Alessandro Serpieri.\nLe sue occupazioni erano l'insegnamento e la ricerca che si estese dall'elettromagnetismo, alla telegrafia e specialmente alla meteorologia e sismologia. Diresse l'Osservatorio Ximeniano a Firenze dal 1872 al 1887 sviluppando quella stazione meteorologica e favorendo la nascita di altre in Toscana (a Fiesole, Lugliano, Pescia, La Verna). Cecchi inoltre dot\u00f2 l'Osservatorio di un importante centro sismologico. \nCecchi ide\u00f2 e realizz\u00f2 personalmente vari tipi di sismografi, progett\u00f2 il grande termometro e barometro che fu collocato nella Loggia dell'Orcagna a Firenze e che oggi si trova esposto nel Museo Galileo, apport\u00f2 migliorie agli apparecchi telegrafici e nel 1854 costru\u00ec una nuova elettrocalamita. In occasione della Prima Esposizione Italiana svoltasi a Firenze nel 1861, Cecchi present\u00f2 un nuovo tipo di motore elettrico; egli inoltre restaur\u00f2 lo gnomone installato nel Duomo di Firenze da Leonardo Ximenes, ripetendo in quell'occasione le esperienze di Foucault (pendolo di Foucault).\nFilippo Cecchi fu membro non residente a Roma della Accademia Nazionale dei Lincei e venne eletto vicepresidente della Societ\u00e0 Meteorologica Italiana (da lui fondata insieme a Francesco Denza) che, nel 1885, tenne il suo primo Congresso a Firenze.\nMor\u00ec a Firenze il 1\u00ba maggio 1887 e fu sepolto nel cimitero di Ponte Buggianese. Il 20 novembre 1977 i suoi resti furono traslati nella Propositura di San Michele Arcangelo."}
{"id": "1836895", "revid": "28592", "url": "https://it.wikipedia.org/wiki?curid=1836895", "title": "Scienza moderna", "text": ""}
{"id": "1836896", "revid": "28592", "url": "https://it.wikipedia.org/wiki?curid=1836896", "title": "Razionalistici", "text": ""}
{"id": "1836897", "revid": "4711", "url": "https://it.wikipedia.org/wiki?curid=1836897", "title": "KK Svjetlost", "text": ""}
{"id": "1836898", "revid": "28592", "url": "https://it.wikipedia.org/wiki?curid=1836898", "title": "Corpo planetario", "text": ""}
{"id": "1836901", "revid": "28592", "url": "https://it.wikipedia.org/wiki?curid=1836901", "title": "Pianeta gassoso", "text": ""}
{"id": "1836902", "revid": "1543377", "url": "https://it.wikipedia.org/wiki?curid=1836902", "title": "L'organizzazione scientifica del lavoro", "text": "L'organizzazione scientifica del lavoro (\"The Principles of Scientific Management\") \u00e8 una monografia scritta da Frederick Taylor nel 1911.\nStruttura dell'opera.\nLa monografia \u00e8 formata da tre sezioni:\nIntroduzione.\nNell'Introduzione (che si rif\u00e0 a una frase del presidente Theodore Roosevelt) Taylor spiega che il paese americano soffre a causa dell'inefficienza in quasi tutte le attivit\u00e0 quotidiane degli americani. Taylor tenta di convincere che il rimedio a questa inefficienza non sta nella ricerca di talenti straordinari, ma nell'organizzazione sistematica, che lui ritiene si tratti di una vera scienza basata su leggi precise, tanto che sono applicabili in tutte le attivit\u00e0 umane (case, fattoria, piccole grandi imprese, chiese, organizzazione filantropiche, universit\u00e0 e organi del governo), dall'individuo alle grandi imprese, con risultati sbalorditivi.\nL'opera originariamente era stata preparata per essere presentata alla societ\u00e0 americana degli ingegneri meccanici, ma le immagini sembravano appellarsi a chiunque lavorasse in fabbriche o industrie.\nSecondo Frederick Taylor succedeva giocoforza nei periodi di peggior crisi economica che subentri un nuovo e migliore sistema di organizzazione del lavoro, ci\u00f2 significa che il lessico economico entrava a pieno diritto a far parte della storia di qualsiasi organizzazione. Nella prima fase dell'organizzazione scientifica del lavoro c'era l'aumento della produttivit\u00e0 del lavoro o dei servizi di concerto con l'aumento dei salari \"a cottimo\" in relazione al lavoro svolto (con la conseguenza dell'abbassamento dei prezzi e il perdurare della domanda).\nLa crisi provocava l'aumento della concorrenza riuscendo a mantenere i prezzi inferiori.\nSecondo Frederick Taylor infatti uno dei problemi organizzativi \u00e8 il \"gap\" che separa i lavoratori dai dirigenti. Cos\u00ec come i dirigenti conoscono i propri lavoratori tanto possono indirizzarli verso il ruolo pi\u00f9 adatto in base alle caratteristiche personali per ogni lavoratore. A tal proposito Taylor propone l'istituzione di un'\u00e9quipe dirigenziale formata dal direttore, il vice e alcuni lavoratori elevati al rango di coordinatori. Fermo restando la necessit\u00e0 di introdurre anche un supervisore appositamente per la direzione.\nFondamenti.\nNei Fondamenti Taylor sostiene che il principale obiettivo dell'organizzazione dovrebbe essere assicurare la massima prosperit\u00e0 ai dirigenti, che si collega alla massima prosperit\u00e0 dei dipendenti, e ci\u00f2 pu\u00f2 avvenire solo come risultato di una produttivit\u00e0 massima. Taylor sostiene che il principale obiettivo sia l'addestramento di ogni lavoratore cos\u00ec che possa svolgere al meglio il lavoro a cui le sue abilit\u00e0 naturali danno accesso.\nTaylor scrive nel periodo in cui le industrie stavano creando grossi problemi di gestione e inefficienza dei lavoratori, a cui lui d\u00e0 tre spiegazioni:\nTaylor sostiene che il calo di prezzo di ogni articolo di uso comune sia la conseguenza quasi immediata di un largo incremento della sua domanda, in contrasto con chi pensa che l'aumento di produzione comporti licenziamenti (secondo Taylor se i prezzi sono bassi il mercato \u00e8 in grado di assorbire la produzione senza bisogno di licenziamenti).\nQuanto all'atteggiamento lavativo dei lavoratori Taylor elenca alcune citazioni sperando che diano una spiegazione esauriente.\nTaylor sostiene che la sostituzione di metodologie tratte dall'esperienza con metodologie scientifiche arrecherebbero benefici a proprietari e dipendenti.\nL'organizzazione scientifica del lavoro gode di alcuni principi cos\u00ec enunciati dal suo fondatore:\nPrincipi.\nNei Principi Taylor elenca quattro punti per l'organizzazione:\nSecondo Taylor, tale combinazione di iniziativa del lavoratore, in combinazione con il nuovo tipo di lavoro svolto dalla gestione, rende la gestione scientifica molto pi\u00f9 efficiente rispetto ai piani.\nMentre con il sistema basato sull'iniziativa e gli incentivi dei lavoratori i primi tre punti sono presenti in misura minore, con l'organizzazione scientifica essi diventano la vera essenza dell'intero sistema; mentre con il quarto punto, il problema passa dall'essere tutto sulle spalle dei lavoratori all'essere le Met\u00e0 sulle spalle dei dirigenti."}
{"id": "1836903", "revid": "28592", "url": "https://it.wikipedia.org/wiki?curid=1836903", "title": "Pianeti gassosi", "text": ""}
{"id": "1836905", "revid": "1305772", "url": "https://it.wikipedia.org/wiki?curid=1836905", "title": "Microdictyon sinicum", "text": "Il microdiction (Microdictyon sinicum) \u00e8 un animale estinto simile a un verme, appartenente al gruppo poco conosciuto dei lobopodi. Visse nel Cambriano inferiore (circa 520 milioni di anni fa) e i suoi resti sono stati ritrovati soprattutto in Cina, principalmente nel giacimento di Chengjiang.\nTentacoli e scleriti.\nQuesto animale lungo pochi centimetri era probabilmente di costituzione gelatinosa, ma possedeva alcune scaglie, dette \u201cscleriti\u201d, poste in dieci paia lungo il corpo. Queste strutture a forma di bottone avevano una superficie porosa, e probabilmente servivano a difendere l'animale dai potenziali predatori. Il corpo del microdiction era allungato e provvisto di strani tentacoli appaiati (posizionati esattamente sotto le scleriti), che sicuramente permettevano all'animale di spostarsi sul fondo. Scleriti analoghe a quelle rinvenute sugli esemplari completi di microdiction sono state scoperte in vari giacimenti risalenti al Cambriano inferiore, ma fino alla scoperta dell'animale completo, avvenuta nel 1989, queste strutture erano rimaste enigmatiche.\nParentele.\nSuccessivamente alla scoperta di \"Microdictyon\" sono stati rinvenuti altri resti di animali simili, come \"Onychodictyon\" e \"Cardiodictyon\", provenienti anch'essi dal giacimento di Chengjiang; questi misteriosi animali sono stati riuniti in un gruppo denominato lobopodi (Lobopoda), che si presume fosse vicino all'origine degli artropodi e degli onicofori. Altri possibili rappresentanti dei lobopodi sono i cosiddetti dinocaridi (Dinocarida), come \"Opabinia\" e \"Anomalocaris\", e il misterioso \"Hallucigenia\".\nIl nome \"Microdictyon\" \u00e8 usato anche per un genere di alghe verdi.\nCollegamenti esterni.\nPagina con ricostruzione di \"Microdictyon\""}
{"id": "1836912", "revid": "110157", "url": "https://it.wikipedia.org/wiki?curid=1836912", "title": "Dinar\u0259 Gimatova", "text": "Nel 1996 \u00e8 entrata a far parte del Team Juniores della Russia; \u00e8 diventata membro della nazionale dell'Azerbaijan nel 2002.\nSi \u00e8 ritirata nel 2012.\nCuriosit\u00e0.\nDinara \u00e8 testimonial ufficiale di Longines."}
{"id": "1836914", "revid": "28592", "url": "https://it.wikipedia.org/wiki?curid=1836914", "title": "Vesalio", "text": ""}
{"id": "1836916", "revid": "767487", "url": "https://it.wikipedia.org/wiki?curid=1836916", "title": "Kerygmachela kierkegaardi", "text": "La cherigmachela (Kerygmachela kierkegaardi) \u00e8 un animale estinto, dalle affinit\u00e0 incerte, vissuto nel Cambriano inferiore (circa 520 milioni di anni fa). I suoi resti sono stati ritrovati nel giacimento di Sirius Passet, in Groenlandia.\nDescrizione.\nL'aspetto bizzarro di questo animale \u00e8 dovuto principalmente alle due appendici cefaliche, prive di articolazioni ma molto allungate e recanti lunghe spine. Il corpo \u00e8 ricoperto da file alternate di tubercoli e da annulazioni trasversali lungo l'asse, al quale sono attaccati undici paia di lobi laterali e di zampe \u201clobopodi\u201d. La regione caudale \u00e8 corta e regge due lunghe spine. Sembra che questo animale possedesse una muscolatura circolare intorno al corpo e un condotto longitudinale posto dorsalmente.\nClassificazione.\nLa specie \"Kerygmachela kierkegaardi\" \u00e8 stata descritta nel 1998 da Graham Budd, ed \u00e8 stata rinvenuta nella formazione Buen a Sirius Passet, in Groenlandia. Le caratteristiche presenti in questo animale hanno suggerito ai paleontologi di porlo nel gruppo dei lobopodi (Lobopoda), attualmente rappresentato dagli onicofori, dai tardigradi e forse dai pentastomidi. Nel Cambriano questi animali erano rappresentati da molteplici forme, conosciute nei giacimenti di Burgess Shale in Canada (\"Hallucigenia\", \"Aysheaia\", \"Anomalocaris\", \"Opabinia\", \"Laggania\") e di Chengjiang in Cina (\"Luolishania\", \"Onychodictyon\", \"Microdictyon\", \"Paucipodia\", \"Amplectobelua\" e lo stesso \"Anomalocaris\"). Nel giacimento di Sirius Passet \u00e8 presente un altro lobopode, \"Pambdelurion\". Tutte queste forme, per\u00f2, potrebbero rappresentare un gruppo parafiletico alla base del clade degli artropodi biramati.\nNicholas Butterfield, in uno studio del 1999, ha suggerito che \"Kerygmachela\" possa essere strettamente imparentata con l'artropode di Burgess \"Leanchoilia\", per la presenza di lunghe appendici in entrambe le forme."}
{"id": "1836917", "revid": "1604512", "url": "https://it.wikipedia.org/wiki?curid=1836917", "title": "Fisica aristotelica", "text": "Si deve al filosofo greco Aristotele (384-322 a.C.) lo sviluppo di molte teorie dell'antichit\u00e0 per spiegare i fenomeni fisici, sebbene completamente differenti da ci\u00f2 che attualmente noi conosciamo come \u00ableggi fisiche\u00bb. Queste teorie studiano ci\u00f2 che Aristotele chiama i \u00abquattro elementi\u00bb, cio\u00e8 i principi primi costituenti la Terra. Esse riguardavano pi\u00f9 che altro le qualit\u00e0, o le essenze, del mondo naturale \u00absublunare\u00bb contrapposto a quello celeste, e sono pertanto, attualmente, poco considerate dalla scienza. \nAristotele descrive attentamente le relazioni che intercorrono tra questi elementi; il moto di essi; come si rapportano alla Terra; e come, qualche volta, sono attratti tra di loro da forze misteriose; approfondisce, inoltre, i molteplici altri aspetti del suo modello fisico, che comprendono anche la sua teoria sul moto, condivisa, in passato, largamente.\nFisica aristotelica.\nGli elementi che compongono la Terra, secondo Aristotele, sono differenti da quelli che costituiscono gli astri e lo spazio cosmico. Sia hanno cos\u00ec due fisiche differenti, una riguardante le leggi naturali terrestri, descrivibili con le regole della grammatica, l'altra, celeste, che coincide con l'astronomia, in cui vigono i principi della matematica.\nElementi.\nPer Aristotele la realt\u00e0 \u00absublunare\u00bb, cio\u00e8 situata al di sotto della zona d'influenza della Luna, \u00e8 formata da quattro principali elementi o composti, organizzati in strati o sfere concentriche: terra, acqua, aria, fuoco; tutti i \u00abcieli\u00bb che compongono lo spazio cosmico invece, simili a sfere su cui sono incastonate le stelle secondo la cosmologia greca, ed ogni singolo aspetto della materia celeste presente nell'Universo sarebbero composti da un quinto elemento, chiamato \u00abetere\u00bb, sostanza incorruttibile e priva di peso, conosciuto anche con il nome di \u00abquintessenza\u00bb.\nL'elemento \u00abterra\u00bb \u00e8 composto, per la maggior parte, di sostanze pesanti quali il ferro e gli altri metalli, e solo in piccola quantit\u00e0 composto da sostanze provenienti dagli altri elementi. \nMeno un oggetto \u00e8 pesante o denso, meno esso \u00e8 considerato \u00abterrestre\u00bb: esso sar\u00e0 composto da una pi\u00f9 alta concentrazione di sostanze provenienti dagli altri tre elementi. Il fuoco ad esempio \u00e8 il pi\u00f9 sottile di tutti, e viene pertanto situato nella regione pi\u00f9 alta, nell'omonima sfera. L'uomo \u00e8 modellato da tutti i tipi di sostanze, eccetto l'etere; la proporzione tra gli elementi, per\u00f2, muta da persona a persona, anche radicalmente.\nMoto.\nSecondo Aristotele, tutti gli elementi interagiscono tra loro, tendendo a muoversi per riunirsi a seconda della propria affinit\u00e0; \u00e8 molto pi\u00f9 difficoltoso fermare questa interazione se avviene tra sostanze simili: essendo, ad esempio, il fumo una sostanza molto simile all'aria, esso tende a salire verso l'alto per ricongiungersi ad essa. Gli oggetti e la materia inanimata, inoltre, una volta ricongiunti alla propria sfera naturale, si possono muovere solamente se vengono mossi da qualcos'altro: \u00abci\u00f2 che \u00e8 in movimento deriva il suo movimento da altro\u00bb.\nDi conseguenza, se venisse rimosso ogni tipo di energia proveniente dagli esseri dotati di anima, niente si potrebbe pi\u00f9 muovere. Questa dottrina si espone ad obiezioni che furono avanzate anche al tempo della sua formulazione: in molti si chiedevano in che modo un oggetto come ad esempio la freccia potesse continuare ad avanzare, dopo che aveva perso il contatto con la corda tesa rilasciata dall'arciere. Aristotele propose, allora, la teoria per cui una freccia in movimento crea una sorta di vuoto nell'aria dietro di s\u00e9, che richiudendosi la spinge avanti; egli riesce, cos\u00ec, a mantenersi coerente con la sua interpretazione del moto, che prevedeva l'interazione tra oggetto in movimento e la causa efficiente che glielo trasmette, coinvolgendo il mezzo in cui esso si muove, come l'aria o l'acqua.\nPoich\u00e9 Aristotele poneva al centro della sua teoria il mezzo, egli non poteva accettare il concetto di vuoto, centrale nella teoria atomistica di Democrito: essendo uno spazio vuoto privo di qualsiasi sostanza, e potendo il moto, secondo Aristotele, verificarsi solo attraverso un mezzo, l'assenza di sostanza era un'idea inconcepibile. La velocit\u00e0 di un corpo, infine, \u00e8 inversamente proporzionale alla densit\u00e0 del mezzo in cui si muove: meno denso \u00e8 il mezzo, pi\u00f9 velocemente viaggia il corpo. Un oggetto che si spostasse nel vuoto viaggerebbe a velocit\u00e0 infinita, cos\u00ec da coprire istantaneamente tutto lo spazio: il vuoto, quindi, non pu\u00f2 esistere perch\u00e9, se si formasse, si richiuderebbe istantaneamente.\nCritica medievale.\nNel corso del Medioevo, la teoria aristotelica sulla gravit\u00e0 fu messa in discussione e modificata, prima da Giovanni Filopono, in seguito dalla filosofia islamica. Ja'far Muhammad ibn M\u016bs\u0101 ibn Sh\u0101kir (800-873) dei Ban\u016b M\u016bs\u0101 scrisse due opere, \"Il movimento degli astri\" e \"La forza di attrazione\", nelle quali spiega come vi siano forze d'attrazione tra i corpi celesti, anticipando, cos\u00ec, la legge di gravitazione universale di Newton.\nAnche Ibn al-Haytham (965-1039) svilupp\u00f2 la teoria dell'attrazione tra corpi e sembra che fosse a conoscenza della grandezza dell'accelerazione di gravit\u00e0; sembra anche che intu\u00ec come il moto dei corpi celesti fosse associabile alle leggi fisiche. Ab\u016b Rayh\u0101n al-B\u012br\u016bn\u012b (973-1048) fu il primo a capire che tale accelerazione era connessa ad un moto non uniforme, come spiegher\u00e0 meglio Newton nella sua seconda legge del moto. Durante una discussione con Avicenna, al-Biruni arriv\u00f2 a criticare la teoria sulla gravita di Aristotele, in quanto negava l'esistenza di forze agenti tra le sfere celesti e riteneva il moto circolare una propriet\u00e0 innata dei corpi celesti.\nNel 1121, al-Khazini, ne \"Il libro dell'equilibrio della saggezza\", ipotizz\u00f2 che la gravit\u00e0 e l'energia potenziale di un corpo variano secondo la sua distanza dal centro della Terra. Hibat Allah Abu'l-Barakat al-Baghdaadi (1080-1165) scrisse una critica della fisica aristotelica intitolata \"al-Mu'tabar\", in cui negava l'idea di Aristotele che una forza costante produce un moto uniforme, in quanto si rese conto che una forza applicata in modo continuo produce invece un'accelerazione, una legge fondamentale della meccanica classica ed una prima anticipazione della seconda legge del moto di Newton. Come Newton, egli descrisse l'accelerazione come il tasso di mutamento della velocit\u00e0.\nIn ogni caso la fisica aristotelica continu\u00f2 ad essere prevalentemente accettata dalla scienza medievale. La dottrina dei luoghi naturali fu ad esempio cos\u00ec sintetizzata da Dante Alighieri:\n&lt;poem&gt;:\u00abNe l'ordine ch'io dico sono accline\nTutti gli elementi del creato sono portati cio\u00e8 per istinto al principio naturale da cui provengono: quelli del fuoco verso la Luna, gli enti caduchi verso la Terra.\nNel XIV secolo, Jean Buridan svilupp\u00f2 la teoria dell'impeto, basandosi sulla teoria del \"mayl\" di Avicenna e sull'opera di Giovanni Filopono, in alternativa alla teoria aristotelica del moto. La teoria dell'impeto precorreva i concetti di inerzia e di quantit\u00e0 di moto della meccanica classica, che per\u00f2 non forniva loro alcuna causa. \nNel XVI secolo, al-Birjandi discusse la possibilit\u00e0 della rotazione terrestre. Nella sua analisi di ci\u00f2 che potrebbe accadere se la Terra stesse ruotando, svilupp\u00f2 un'ipotesi simile alla nozione di \"inerzia circolare\" di Galileo Galilei, che descrisse nella seguente osservazione sperimentale:\nVita e morte della fisica aristotelica.\nIl regno delle nozioni di fisica aristotelica dur\u00f2 per due millenni, e restituisce le primissime conoscenze di fisica. Dopo il lavoro di Alhacen, Avicenna, Avempace, al-Baghdadi, Jean Buridan, Galileo, Cartesio, Isaac Newton, e altri, \u00e8 stato generalmente accettato che la fisica aristotelica non era corretta. Nonostante ci\u00f2, la fisica di Aristotele riusc\u00ec a durare fino al tardo XVII secolo, e forse anche pi\u00f9, perch\u00e9 continuava a essere insegnata nelle universit\u00e0 in quel tempo. Il modello di fisica aristotelica fu il principale ostacolo per la creazione della fisica attuale anche dopo molto tempo dalla morte di Aristotele.\nIn Europa, la teoria di Aristotele fu screditata per la prima volta in maniera convincente dal lavoro di Galileo Galilei. Usando un telescopio, Galileo osserv\u00f2 che la luna aveva crateri e montagne. Ci\u00f2 contraddiceva l'idea di Aristotele di una luna perfettamente liscia e incorruttibile. Galileo critic\u00f2 questa nozione anche a livello teorico\u00a0\u2013 una luna perfettamente liscia avrebbe riflettuto la luce in modo differente: come una palla da biliardo lucida, cos\u00ec il disco lunare avrebbe avuto una lucentezza differente a seconda dell'inclinazione dei raggi solari che, colpendolo tangenzialmente e riflettendosi, sarebbero giunti all'occhio umano. Una luna ruvida riflette invece per diffusione la luce ugualmente in tutte le direzioni, apparendo come un disco con sempre, approssimativamente, ugual lucentezza in ogni punto, che \u00e8 ci\u00f2 che si pu\u00f2 osservare a occhio nudo. Galileo osserv\u00f2 anche che Giove aveva delle lune, oggetti che ruotavano intorno ad un corpo celeste differente dalla Terra. Egli annot\u00f2 anche le fasi di Venere dimostrando convincentemente che esso, e di conseguenza anche Mercurio, ruotavano intorno al Sole e non intorno alla Terra.\nSecondo la leggenda, Galileo lanci\u00f2 delle sfere di differente densit\u00e0 (ma di uguale forma e dimensione) dalla sommit\u00e0 della Torre di Pisa, scoprendo che le pi\u00f9 leggere e le pi\u00f9 pesanti cadevano alla stessa velocit\u00e0. Infatti, fece numerosi esperimenti sul rotolamento di sfere lungo un piano inclinato, una forma di caduta sufficientemente lenta da permettere di effettuare misurazioni senza strumenti avanzati.\nPoich\u00e9 Aristotele non credeva che il movimento potesse essere descritto in assenza di un mezzo circostante, non poteva trattare la resistenza dell'aria come fattore che ostacolava il movimento stesso. In un mezzo denso come l'acqua, un corpo pi\u00f9 pesante cade pi\u00f9 velocemente di uno pi\u00f9 leggero della stessa forma, e ci\u00f2 indusse Aristotele ad ipotizzare che la velocit\u00e0 di caduta \u00e8 proporzionale alla massa ed inversamente proporzionale alla densit\u00e0 del mezzo. Dalla sua esperienza con gli oggetti che cadevano in acqua, egli concluse che l'acqua ha una densit\u00e0 approssimativamente dieci volte maggiore di quella dell'aria. Pesando un volume di aria compressa, Galileo dimostr\u00f2 per\u00f2 che questa valutazione sovrastima la densit\u00e0 dell'aria di un fattore di quaranta. Sulla base dei suoi esperimenti con i piani inclinati, egli concluse che, trascurando la frizione, tutti i corpi cadono alla stessa velocit\u00e0.\nGalileo svilupp\u00f2 anche un'argomentazione teorica a sostegno della sua conclusione, ponendo il seguente quesito: se due corpi con masse diverse e diverse velocit\u00e0 di caduta sono legate per mezzo di un filo, il sistema combinato cade pi\u00f9 velocemente perch\u00e9 ha una massa maggiore, oppure il corpo pi\u00f9 leggero nella sua caduta pi\u00f9 lenta trattiene il corpo pi\u00f9 pesante? L'unica risposta convincente \u00e8 nessuna delle due: tutti i sistemi cadono alla stessa velocit\u00e0.\nI seguaci di Aristotele erano consapevoli che il moto dei corpi in caduta non era uniforme, ma acquistava velocit\u00e0 con il tempo. Poich\u00e9 il tempo \u00e8 una quantit\u00e0 astratta, i peripatetici postularono che la velocit\u00e0 fosse proporzionale alla distanza. Galileo stabil\u00ec sperimentalmente che la velocit\u00e0 \u00e8 proporzionale al tempo, ma forn\u00ec anche un'argomentazione teorica per cui la velocit\u00e0 non poteva assolutamente essere proporzionale alla distanza. In termini moderni, se la velocit\u00e0 di caduta \u00e8 proporzionale alla distanza, l'equazione differenziale per la distanza formula_1 percorsa dopo il tempo formula_2 \u00e8\ncon la condizione che formula_4. Galileo dimostr\u00f2 che questo sistema a formula_5 rimarrebbe in quiete per tutto il tempo. Se una perturbazione mettesse in qualche modo in moto il sistema, l'oggetto acquisterebbe velocit\u00e0 al passare del tempo in modo esponenziale e non quadratico.\n\u00c8 famoso il caso di David Scott che, sulla superficie della luna, ripet\u00e9 l'esperimento di Galileo facendo cadere una piuma ed un martello da ciascuna mano allo stesso tempo. In assenza di un'atmosfera sostanziale, i due oggetti caddero e toccarono la superficie della luna nello stesso istante.\nCon la sua legge di gravitazione universale, Isaac Newton fu il primo a codificare matematicamente una teoria corretta della gravit\u00e0. In questa teoria, ogni massa \u00e8 attratta ad un'altra da una forza che decresce secondo il quadrato inverso della loro distanza. Nel 1915, la teoria di Newton fu modificata, ma non invalidata, da Albert Einstein, che svilupp\u00f2 una nuova rappresentazione della gravitazione, nel quadro della sua teoria generale della relativit\u00e0. Si veda la voce \"gravit\u00e0\" per una discussione completa molto pi\u00f9 dettagliata."}
{"id": "1836920", "revid": "28592", "url": "https://it.wikipedia.org/wiki?curid=1836920", "title": "Rivoluzione Scientifica", "text": ""}
{"id": "1836923", "revid": "1603714", "url": "https://it.wikipedia.org/wiki?curid=1836923", "title": "Chiesa di Sant'Anna (Venezia)", "text": "La chiesa di Sant'Anna \u00e8 un edificio religioso della citt\u00e0 di Venezia, situato nel sestiere di Castello, affacciato sulla fondamenta omonima.\nStoria.\nLa presenza sul territorio di piccole comunit\u00e0 agostiniane port\u00f2 alla necessit\u00e0 di costruire nuovi monasteri, e nel 1240, grazie ai lasciti di un certo \"Andrea\", fu incaricato Giacomo da Fano all'acquisto di un territorio adatto. Nel 1242 nell'area \nfra il rio di Castello e il canale di San Pietro, con concessione del vescovo Pietro Pino, fu eretto un convento intitolato a sant'Anna e santa Caterina.\nNel XIII secolo il convento pass\u00f2 alle monache benedettine, ma nel corso della seconda occupazione francese (1806-1814), in conseguenza del decreto del 28 luglio del 1806, la chiesa di Sant\u2019Anna venne soppressa e le 31 monache furono aggregate alle consorelle di San Lorenzo.\nSistematicamente spogliata di ogni arredo sacro, nel 1817 i cinque altari assieme al pavimento furono spostati nella chiesa di San Biasio ai Forni, che nel frattempo era stata riaperta al culto, dopo aver subito un lungo periodo di abbandono.\nCon decreto del 25 aprile 1810 il convento divenne un Collegio della Marina. Dopo l'annessione al Regno d'Italia, nel 1867 venne trasformato in ospedale della Regia Marina e l\u2019aula della chiesa fu divisa in due piani da un solaio.\nDescrizione.\nL'edificio originale era a pianta basilicale, con tre navate e un impianto gotico, legato ai modi veneto-bizantini, inizialmente coperto da un soffitto piano andato perso.\nPoich\u00e9 l\u2019antica chiesa versava in condizioni rovinose, su progetto di Francesco Contini il 4 ottobre 1634 cominci\u00f2 la sua completa rifabbrica.\nI lavori si conclusero nel 1659 e la consacrazione con il solo titolo di Sant\u2019Anna viene officiata dal patriarca di Venezia Gianfrancesco Morosini. La nuova chiesa, tranne che per l\u2019orientamento che rimase inalterato, aveva per\u00f2 cambiato radicalmente aspetto presentandosi ora con un\u2019unica aula.\nSulle fiancate interne si trovano colonne corinzie, che sostengono la trabeazione.\nUn'iscrizione ricorda il sacrificio di \"marangoni\", calafati, \"remeri\" e \"segadori\", maestranze dell'Arsenale di Venezia.\nLa chiesa \u00e8 sconsacrata."}
{"id": "1836924", "revid": "767487", "url": "https://it.wikipedia.org/wiki?curid=1836924", "title": "Pambdelurion whittingtoni", "text": "Il pambdelurion (Pambdelurion whittingtoni) \u00e8 un animale estinto dalle incerte affinit\u00e0, vissuto nel Cambriano inferiore (circa 520 milioni di anni fa). I suoi resti sono stati rinvenuti nel giacimento di Sirius Passet, in Groenlandia.\nUn planctivoro cieco.\nQuesto animale, insieme a un altro organismo di Sirius Passet noto come \"Kerygmachela\", sembrerebbe imparentato con i misteriosi Anomalocaridi, un gruppo di animali predatori vissuti esclusivamente nel Cambriano inferiore e medio. Il pambdelurion era sprovvisto di occhi e dotato di due zampe molto robuste poste anteriormente, che probabilmente corrispondevano alle strutture predatorie degli anomalocaridi. Queste \u201czampe\u201d possedevano una fila di spine flessibili e simili a peli, una per ogni segmento della zampa. Per queste caratteristiche, alcuni paleontologi ritengono il pambdelurion un animale planctivoro. Al contrario di \"Kerygmachela\", sembra che \"Pambdelurion\" possedesse una bocca piuttosto grande, anche se sprovvista di superfici adatte a mordere, presenti invece negli anomalocaridi. Sul corpo erano presenti undici paia di lobi laterali e altrettante zampe \u201clobopodi\u201d. Nessuno dei ritrovamenti fossili rinvenuti finora mostra tracce di cerci posteriori o strutture caudali, al contrario degli altri anomalocaridi."}
{"id": "1836925", "revid": "104458", "url": "https://it.wikipedia.org/wiki?curid=1836925", "title": "Selina Heregger", "text": "Biografia.\nStagioni 1995-2001.\nLa Heregger, nata a Lienz e originaria di Irschen, inizi\u00f2 a partecipare a gare FIS nel dicembre del 1994; esord\u00ec in Coppa Europa il 5 gennaio 1995 a Tignes, classificandosi 35\u00aa in discesa libera, e in Coppa del Mondo il 20 dicembre 1995, nel supergigante di Veysonnaz che chiuse al 45\u00ba posto. Il 19 gennaio 1996 ottenne a Krompachy Plejsy in slalom gigante il suo primo podio in Coppa Europa (2\u00aa) e nel febbraio successivo conquist\u00f2 la medaglia d'oro nella discesa libera e nella combinata e quella d'argento nello slalom gigante durante i Mondiali juniores di Hoch-Ybrig; inoltre a fine stagione in Coppa Europa risult\u00f2 vincitrice della classifica di slalom gigante.\nNel 1999-2000, con tre vittorie (tra le quali la prima in carriera, nel supergigante di Villars-sur-Ollon del 4 febbraio) e altri otto piazzamenti a podio, riusc\u00ec a vincere la Coppa Europa e la classifica di slalom gigante, mentre in quella di supergigante fu 3\u00aa. Nel 2001 prese parte ai Mondiali di Sankt Anton am Arlberg, sua unica presenza iridata, dove conquist\u00f2 la medaglia di bronzo nella prova di discesa libera arrivando dietro alle connazionali Michaela Dorfmeister e Renate G\u00f6tschl.\nStagioni 2002-2005.\nIl 2 e il 3 febbraio 2002 la sciatrice austriaca conquist\u00f2 i suoi due unici podi in Coppa del Mondo, giungendo 2\u00aa in discesa libera e 3\u00aa in combinata a \u00c5re. Quello stesso anno partecip\u00f2 anche ai XIX Giochi olimpici invernali di , sua unica presenza olimpica, piazzandosi 6\u00aa nella discesa libera, 11\u00aa nel supergigante e non completando lo slalom gigante.\nNel 2005, anno del suo ritiro, vinse la sua ultima gara in Coppa Europa, il supergigante di Sarentino del 4 febbraio, e prese il via per l'ultima volta a una gara di Coppa del Mondo, la discesa libera di San Sicario del 26 febbraio che chiuse al 36\u00ba posto; pochi giorni dopo, il 7 marzo, sal\u00ec per l'ultima volta sul podio in Coppa Europa classificandosi 2\u00aa nel supergigante disputato a Roccaraso. Si conged\u00f2 dal Circo bianco in occasione dello slalom gigante dei Campionati austriaci 2005, il 17 marzo a Nauders, senza completare la prova.\nPalmar\u00e8s.\nCoppa Europa.\nCoppa Europa - vittorie.\nLegenda:\nSG = supergigante\nGS = slalom gigante\nSouth American Cup.\nSouth American Cup - vittorie.\nLegenda:\nSG = supergigante"}
{"id": "1836926", "revid": "22356", "url": "https://it.wikipedia.org/wiki?curid=1836926", "title": "Kerygmachela", "text": ""}
{"id": "1836927", "revid": "28592", "url": "https://it.wikipedia.org/wiki?curid=1836927", "title": "Sperimentazione", "text": ""}
{"id": "1836929", "revid": "1803523", "url": "https://it.wikipedia.org/wiki?curid=1836929", "title": "Documento unico per la valutazione dei rischi da interferenze", "text": "La realizzazione del documento unico per la valutazione rischi da interferenze (pi\u00f9 conosciuto con l'acronimo DUVRI, a volte DVRI) \u00e8 un obbligo in materia di sicurezza del lavoro, introdotto dall'art. 26 del testo unico sulla sicurezza del lavoro (D. Lgs. n. 81/2008), che ha codificato in un unico testo quanto disposto da varie normative e che riprende il disposto contenuto nell'art. 7 del D.Lgs. 626/94, sostituendolo.\nOrigine del DUVRI.\nLa denominazione DUVRI, non inserita nel citato testo unico, ma divenuta ormai d'uso comune, deriva dalla determinazione n. 3/2008 dell'Autorit\u00e0 per la vigilanza sui contratti pubblici di lavori, servizi e forniture, pubblicata sulla G.U. n. 64 del 15 marzo 2008, recante norme sulla sicurezza nell'esecuzione degli appalti relativi a servizi e forniture, sulla predisposizione del documento unico di valutazione dei rischi e sulla determinazione dei costi della sicurezza.\nContenuto.\nIl DUVRI deve essere elaborato qualora un'impresa esterna intervenga nell'unit\u00e0 produttiva per effettuare lavori di manutenzione o impiantare cantieri temporanei non soggetti all'obbligo di stesura del Piano di sicurezza e coordinamento, in conformit\u00e0 a quanto disposto dal dall'art. 26 del D.Lgs. 81/2008 (corretto dal D.Lgs. 106/2009), ove recita:\nLa redazione di tale documento, quindi, \u00e8 onere dell'azienda committente, sia essa pubblica o privata; quest'ultima \u00e8 tenuta a contattare il proprio fornitore che deve, prima di iniziare l'attivit\u00e0 prendere visione dei rischi riportati sul DUVRI e riconsegnarlo al committente vistato per accettazione.\nDUVRI e cantieri temporanei o mobili.\nL'articolo 96, comma 2 del D. lgs. 81/2008 dispone, in parole povere, che PSC e POS sostituiscono il DUVRI. In particolare:\nFinalit\u00e0 del DUVRI.\nI principali scopi del DUVRI, sono:\nSono esclusi dal campo di applicazione solo gli interventi esterni configurabili come prestazioni intellettuali e le semplici attivit\u00e0 di consegna di merce o beni.\nIl DUVRI deve essere allegato al contratto d'appalto o d'opera."}
{"id": "1836932", "revid": "122350557", "url": "https://it.wikipedia.org/wiki?curid=1836932", "title": "Lobopodia", "text": "I lobopodi (Lobopodia) sono un gruppo poco conosciuto di animali estinti, apparsi per la prima volta nel Cambriano inferiore o addirittura nel Neoproterozoico (circa 550 milioni di anni fa). Includono un gran numero di animali dal corpo segmentato e muniti di zampe, che per\u00f2 non sono classificabili facilmente in nessun gruppo del phylum degli artropodi.\nGruppo variegato.\nLa maggior parte dei lobopodi sono stati classificati come parenti degli artropodi o degli onicofori; alcune forme considerate appartenenti ai lobopodi soltanto da alcuni studiosi, i cosiddetti dinocaridi (Dinocarida), esteriormente non sembrano simili a nessun altro organismo noto. A seconda degli autori, i lobopodi sono costituiti da una quantit\u00e0 di forme, tra cui \"Xenusion\", \"Microdictyon\", \"Aysheaia\", \"Onychodictyon\", \"Paucipodia\", \"Cardiodictyon\", \"Hallucigenia\", \"Luolishania\" e i moderni onicofori, tardigradi e pentastomidi. Dal momento che \"Microdictyon\" era ricoperto di scaglie scleritiche, alcuni autori includono nei lobopodi anche altri animali del Cambriano dotati di queste strutture.\nLe dimensioni dei lobopodi variano da pochi centimetri (o millimetri, se si considerano anche i tardigradi) ad alcune decine di centimetri (o addirittura un metro, se si considera \"Anomalocaris\"). Alcuni di essi erano nuotatori, mentre altri strisciavano sul fondo del mare. Gli onicofori attuali, invece, sono compiutamente terrestri. Sembra che la maggior parte dei lobopodi estinti fossero predatori, cos\u00ec come le forme attuali. Si conosce molto poco, tuttavia, dello stile di vita e delle parentele delle forme estinte. Alcuni lobopodi, come \"Diania\", sembrerebbero essere stati muniti di zampe segmentate, come quelle degli artropodi, e quindi potrebbero essere stati molto vicini all'origine di questo gruppo.\nLobopodia nella cultura di massa.\nNel manga di Hajime Isayama L'attacco dei giganti sono presenti alcuni esemplari di lobopodi che rivestono un ruolo cruciale nel corso della storia."}
{"id": "1836933", "revid": "22356", "url": "https://it.wikipedia.org/wiki?curid=1836933", "title": "Lobopoda", "text": ""}
{"id": "1836935", "revid": "28592", "url": "https://it.wikipedia.org/wiki?curid=1836935", "title": "Traduzioni", "text": ""}
{"id": "1836937", "revid": "1842072", "url": "https://it.wikipedia.org/wiki?curid=1836937", "title": "More (Unix)", "text": "more \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che mostra il contenuto di uno o pi\u00f9 file di testo (o dello \"standard input\") su di un terminale testuale, visualizzandolo una pagina per volta, permettendo di scorrerlo in avanti e all'indietro (solo in caso di file) e di effettuare ricerche tramite espressioni regolari.\nLe implementazioni di \"more\" offrono tipicamente all'utente anche la possibilit\u00e0 di eseguire programmi esterni tramite il comando \"!\", per cui \u00e8 del tutto sconsigliato il permettere ad utenti ordinari di eseguirlo con privilegi superiori a quelli che gi\u00e0 possiedono (ad esempio invocandolo in script eseguiti via sudo).\nStoria.\nLe prime versioni di \"more\" per i sistemi Unix si limitavano a mostrare uno o pi\u00f9 file di testo una pagina per volta, visualizzando la scritta --More-- al termine di ogni pagina e attendendo la pressione della barra spaziatrice. Ad esse seguirono rapidamente nuove versioni con maggiori funzionalit\u00e0, che vennero distribuite per la prima volta con 3BSD nel 1979. Da allora \"more\" si \u00e8 diffuso sui vari sistemi Unix ed anche altri sistemi tra cui MS-DOS ed anche Microsoft Windows, acquisendo via via nel tempo maggiori funzionalit\u00e0. Lo standard POSIX (ed in seguito la Single UNIX Specification) definisce nel dettaglio le caratteristiche ed il comportamento di \"more\", tuttavia ancora oggi sono in uso implementazioni che non rispecchiano tali standard.\nSintassi.\nDopo aver visualizzato una pagina di testo, \"more\" rimane normalmente in attesa di comandi da parte dell'utente. Alcuni di essi possono essere preceduti da un numero che ne influenza il comportamento. La sintassi generale di \"more\" \u00e8 la seguente:\n more [\"opzioni\"] [--] [\"file1\" [\"file2\" \u2026] ]\nI parametri facoltativi \"file\" indicano i nomi dei file di testo da visualizzare. Se non sono specificati, viene mostrato lo \"standard input\".\nIl doppio trattino -- (facoltativo) indica che i parametri successivi non sono da considerarsi opzioni.\nLe opzioni disponibili variano a seconda delle implementazioni di \"more\", che tuttavia si possono ricondurre a due filoni principali: le implementazioni di \"more\" presenti nei sistemi BSD (usate anche nei sistemi GNU/Linux) e quelle previste dallo standard POSIX.\nOpzioni.\nTra le opzioni comuni alle varie implementazioni vi sono:\nTra le opzioni delle implementazioni di \"more\" in stile BSD vi sono anche:\nEsempi.\nMostra il contenuto del file /var/adm/syslog:\n more /var/adm/syslog\nEsegue una ricerca tramite il comando find e visualizza il risultato una pagina per volta (tramite una pipeline software):\n find . -type f -print | more\nAlternative.\nLess \u00e8 un programma del tutto simile a \"more\", ma che offre pi\u00f9 funzionalit\u00e0 (ad esempio evidenzia visivamente i termini di ricerca trovati e permette di seguire le aggiunte di nuove linee di testo al termine del file da parte di altri processi)."}
{"id": "1836938", "revid": "3082", "url": "https://it.wikipedia.org/wiki?curid=1836938", "title": "Famiglia Reale Britannica", "text": ""}
{"id": "1836939", "revid": "21880", "url": "https://it.wikipedia.org/wiki?curid=1836939", "title": "Dinocarida", "text": "I dinocaridi (Dinocarida) sono un gruppo di animali estinti poco conosciuti, dalle incerte affinit\u00e0. Il nome \u00e8 stato proposto per una quantit\u00e0 di forme marine simili ad artropodi, note nel Cambriano inferiore e medio (520 \u2013 505 milioni di anni fa).\nDescrizione.\nIl nome del gruppo deriva dalle parole greche \u201cdeinos\u201d e \u201ccaris\u201d, e significa \u201cgamberi terribili\u201d, a causa dell'aspetto vagamente \u201cda crostaceo\u201d di questi animali.\nSi conoscono due sottogruppi, gli anomalocaridi e gli opabiniidi. La maggior parte dei dinocaridi aveva alcune paia di lobi adattati al nuoto (in genere una decina). Si pensa che questi lobi si muovessero su e gi\u00f9 per spostare l'animale in avanti. Molti dinocaridi erano predatori ed erano dotati di strutture per ghermire le prede in prossimit\u00e0 della bocca. \"Anomalocaris\", \"Hurdia\" e \"Laggania\", ad esempio, avevano due appendici appaiate dotate di spine, mentre \"Opabinia\" possedeva un'unica struttura tubolare, terminante in una sorta di chela.\nTassonomia.\nLa posizione sistematica dei dinocaridi \u00e8 incerta: sembra che fossero imparentati con gli artropodi, ma \u00e8 improbabile che costituissero il \"crown group\" degli artropodi propriamente detti. Alcuni tassonomisti li pongono in un phylum separato, mentre altri li considerano artropodi primitivi. Le recenti classificazioni, in ogni caso, li pongono insieme ad altre enigmatiche forme nel poco conosciuto phylum dei lobopodi (Lobopodia)."}
{"id": "1836940", "revid": "28592", "url": "https://it.wikipedia.org/wiki?curid=1836940", "title": "Ponti sospesi", "text": ""}
{"id": "1836942", "revid": "287204", "url": "https://it.wikipedia.org/wiki?curid=1836942", "title": "Illawarra Hawks", "text": "Gli Illawarra Hawks sono una societ\u00e0 di pallacanestro maschile di Wollongong, nel Nuovo Galles del Sud, Australia.\nStoria.\nGiocano nella National Basketball League e il loro palazzetto dello sport \u00e8 il WIN Entertainment Centre. I loro colori sociali sono il nero, il bianco e il rosso. Insieme ai Brisbane Bullets, gli Hawks sono l'unica squadra della NBL ad aver giocato tutte le stagioni del campionato australiano senza trasferirsi in un'altra citt\u00e0.\nNati nel 1979 come \"Illawarra Hawks\", in riferimento pi\u00f9 alla regione in cui \u00e8 sita la squadra che alla citt\u00e0, hanno cambiato nome nel 1998, in concomitanza con l'adozione del nuovo logo e il trasferimento ad un nuovo palazzetto, in \"Wollongong Hawks\". Fino a quella data gli Hawks giocavano al \"The Snakepit\" di Gwynneville, palazzetto che poteva contenere circa 1800 spettatori. Oggi lo Snakepit \u00e8 utilizzato solo per gli allenamenti e per le amichevoli precampionato. Nel 2015 hanno ripreso il loro nome originale.\nA causa delle difficolt\u00e0 finanziarie la societ\u00e0 ha rischiato di dover rinunciare a partecipare al campionato 2007-08."}
{"id": "1836943", "revid": "28592", "url": "https://it.wikipedia.org/wiki?curid=1836943", "title": "Campata singola", "text": ""}
{"id": "1836946", "revid": "767487", "url": "https://it.wikipedia.org/wiki?curid=1836946", "title": "Onychodictyon", "text": "L\u2019onicodiction (gen. Onychodictyon) \u00e8 un lobopode vissuto nel Cambriano inferiore (circa 520 milioni di anni fa). I suoi resti sono stati ritrovati in Cina, nel famoso giacimento di Chengjiang.\nUn \u201cverme\u201d corazzato.\nSimile a un verme, questo animale possedeva dieci paia di placche dorsali e un paio di appendici dalla probabile funzione sensoria (\u201cantennae\u201d). Prima della descrizione ufficiale, questo animale era noto come \u201clobopode corazzato\u201d. Si conoscono due specie: Onychodictyon ferox, dotato di una testa con un paio di antenne poste dorsalmente e un tronco con undici paia di zampe, e Onychodictyon gracilis, il cui capo era sprovvisto di strutture visibili e con dodici paia di zampe. A causa della notevole somiglianza tra le antenne di \"O. ferox\" e quelle del lobopode \"Miraluolishania\", si presume che le strutture fossero omologhe e che i due animali fossero strettamente imparentati. \u00c8 stato proposto che le \u201cantenne\u201d di questi antichi abitatori dei fondali fossero omologhe alle \u201cantennule\u201d degli artropodi.\nArtigli per arrampicarsi.\n\"Onychodictyon ferox\" \u00e8 uno dei fossili pi\u00f9 rappresentativi ma anche pi\u00f9 rari del giacimento di Chengjiang: fino al 2004 erano noti solo 15 esemplari di questo animale. Lungo al massimo sette centimetri, l'onicodiction era dotato di uno scudo con dieci paia di placche, ognuna delle quali associata a una zampa. Queste zampe erano dotate di artigli ricurvi; i paleontologi ritengono che questi artigli servissero all'animale per aggrapparsi e strisciare su altri organismi. Questo adattamento doveva essere molto simile a quello riscontrato nel lobopode \"Aysheaia\" rinvenuto a Burgess Shales in Canada, di cui l'onicodiction era un probabile parente stretto."}
{"id": "1836947", "revid": "22356", "url": "https://it.wikipedia.org/wiki?curid=1836947", "title": "Lobopode", "text": ""}
{"id": "1836948", "revid": "287204", "url": "https://it.wikipedia.org/wiki?curid=1836948", "title": "Wollongong Hawks 2007-2008", "text": "I Wollongong Hawks 2007-2008 hanno preso parte al campionato di National Basketball League.\nLa squadra si \u00e8 classificata all'11\u00ba posto della NBL."}
{"id": "1836949", "revid": "22356", "url": "https://it.wikipedia.org/wiki?curid=1836949", "title": "Pambdelurion", "text": ""}
{"id": "1836950", "revid": "22356", "url": "https://it.wikipedia.org/wiki?curid=1836950", "title": "Lobopodi", "text": ""}
{"id": "1836952", "revid": "22356", "url": "https://it.wikipedia.org/wiki?curid=1836952", "title": "Microdictyon", "text": ""}
{"id": "1836955", "revid": "287204", "url": "https://it.wikipedia.org/wiki?curid=1836955", "title": "Wollongong Hawks 2006-2007", "text": "I Wollongong Hawks 2006-2007 hanno preso parte al campionato di National Basketball League. La squadra si \u00e8 classificata al 10\u00ba posto in stagione regolare, non riuscendo a qualificarsi per i playoff."}
{"id": "1836956", "revid": "16936027", "url": "https://it.wikipedia.org/wiki?curid=1836956", "title": "COOP", "text": ""}
{"id": "1836958", "revid": "62004", "url": "https://it.wikipedia.org/wiki?curid=1836958", "title": "Claudio Paul Caniggia", "text": ""}
{"id": "1836959", "revid": "729019", "url": "https://it.wikipedia.org/wiki?curid=1836959", "title": "Diritto della previdenza sociale in Italia", "text": "Il diritto della previdenza sociale in Italia concerne la disciplina normativa della previdenza sociale, diritto sancito della Costituzione della Repubblica Italiana.\nIl fondamento costituzionale.\nIl diritto della previdenza sociale e della sicurezza sociale, qualora riguarda l'aspetto della applicazione dei principi di cui all'art. 38 della Costituzione, da parte dello Stato o con suoi istituti, rientra nel diritto pubblico.\nL'assistenza sociale \u00e8 formata dal complesso degli interventi dello stato a favore di tutta la cittadinanza a prescindere dal fatto che questa possa lavorare. Anzi, l'intervento \u00e8 erogato proprio nel duplice presupposto che il cittadino sia \"inabile al lavoro\" e \"sprovvisto dei mezzi necessari per vivere\" (art. 38 comma 1 della Costituzione italiana). Tali interventi consistono nel soddisfare gratuitamente fondamentali bisogni materiali e morali dell'esistenza (cure mediche, istruzione ecc.).\nContenuto.\nLa \"previdenza sociale\" \u00e8 invece riservata strettamente ai \"lavoratori\", che come tali hanno diritto all'intervento dello stato sociale per fronteggiare i rischi futuri e prevedibili tipici del rapporto di lavoro e della persona umana (malattia, infortunio sul lavoro, pensione di vecchiaia e di anzianit\u00e0 ecc.). Il trattamento previdenziale \u00e8 in buona parte sostenuto finanziariamente dagli accantonamenti di quote di reddito presenti."}
{"id": "1836963", "revid": "287204", "url": "https://it.wikipedia.org/wiki?curid=1836963", "title": "Wollongong Hawks 2005-2006", "text": "I Wollongong Hawks 2005-2006 hanno preso parte al campionato di National Basketball League. La squadra si \u00e8 classificata al terzo posto in stagione regolare, venendo eliminata ai quarti di finale dei playoff."}
