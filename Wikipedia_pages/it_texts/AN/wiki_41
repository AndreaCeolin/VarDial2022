{"id": "1864358", "revid": "124709613", "url": "https://it.wikipedia.org/wiki?curid=1864358", "title": "Villano Villani", "text": "Biografia.\nVillano nacque a Pisa agli inizi del XII secolo, figlio di Gherardo della potente famiglia dei nobili Gaetani. Quasi nulla si sa dei primi anni della sua vita, finch\u00e9 non venne eletto arcivescovo di Pisa sul finire del 1145, apparendo la prima volta come consacrato il 29 maggio 1146.\nPapa Eugenio III lo nomin\u00f2 giudice della disputa tra i canonici del Capitolo pisano e i monaci di San Lussorio riguardo al possesso del bosco di Tombolo, di quella occorsa tra il vescovo di Sulcis Aimone e l'abate di Montecassino Rainaldo II, nonch\u00e9 di quella creatasi fra l'arciprete di Torres e il monastero vicino di Santa Maria di Tergu.\nAnche Alessandro III usufru\u00ec della capacit\u00e0 diplomatica del prelato, ad esempio nella contesa fra il monastero di San Saturnino e il vescovo di Cagliari Bonato. Segu\u00ec lo stesso pontefice durante il suo viaggio in Francia. Nel 1155 risolse la questione del giuspatronato della chiesa di San Cristofano di Colignola, creatasi tra l'abate di San Michele in Borgo di Pisa e il pievano di Santa Giulia di Caprona.\nSotto la sua guida l'arcivescovado e lo stesso Comune di Pisa ottennero concessioni in terre lontane, come Antiochia, Laodicea e Joppe. Nel 1154 fond\u00f2 lo Spedale di San Leonardo di Stagno, donandogli successivamente alcuni appezzamenti della tenuta di Tombolo.\nNel 1167 l'antipapa Pasquale III, sostenuto dall'Imperatore Federico Barbarossa, si rec\u00f2 a Pisa, citt\u00e0 tradizionalmente ghibellina. Villano non volle riconoscere l'autorit\u00e0 di Pasquale e fu costretto all'esilio. In sua vece venne eletto arcivescovo un canonico pisano, Benincasa, che rimase in carica, seppur malvisto da parte del clero e del popolo, fino alla sua morte avvenuta nel 1170. Villano, che nel frattempo si diceva avesse vissuto nelle isole di Gorgona, Capraia e Montecristo, fece ritorno nella citt\u00e0 di Pisa poco dopo. A memoria dell'esilio fece erigere un monumento nel 1172.\nMor\u00ec nel 1175, per alcune fonti il 15 agosto, per altre dopo il 23 ottobre. Il suo nome, \"Villanus Villani\", \u00e8 il primo a comparire nella lista dei vescovi pisani scolpita su due lapidi murate nel chiostro del palazzo dell'Arcivescovado della citt\u00e0 toscana."}
{"id": "1864361", "revid": "159873", "url": "https://it.wikipedia.org/wiki?curid=1864361", "title": "Villano Gaetani", "text": ""}
{"id": "1864367", "revid": "486946", "url": "https://it.wikipedia.org/wiki?curid=1864367", "title": "Personaggi di Resident Evil Survivor", "text": ""}
{"id": "1864371", "revid": "125291327", "url": "https://it.wikipedia.org/wiki?curid=1864371", "title": "Lisia", "text": "Biografia.\nIl padre di Lisia, Cefalo, noto fabbricante di scudi, fu invitato da Pericle a trasferirsi da Siracusa ad Atene, dove Lisia nacque nel 445 a.C. Essendo figlio di uno straniero, Lisia \u00e8 un meteco: pu\u00f2 portare i suoi soldi ad Atene ma non ha n\u00e9 diritti civili n\u00e9 diritti politici. Nel 430 a.C. Lisia si rec\u00f2 in Magna Grecia nella colonia di Thurii, presso Sybaris, assieme al fratello Polemarco, dove ricevette un\u2019educazione retorica di primo livello sotto la guida di maestri quali Tisia, che fu mentore di Gorgia Sofista, e Nicia. In seguito al disastro ateniese in Sicilia durante la Guerra del Peloponneso, nel 413 a.C., Lisia torn\u00f2 in patria e si dedic\u00f2 all'arte retorica.\nDurante il regime dei Trenta Tiranni, Lisia fugg\u00ec a Megara dopo essere stato accusato di cospirazione insieme al fratello Polemarco, fatto poi uccidere per tali motivi. In realt\u00e0, nonostante il non ambiguo dissenso dei due, i Trenta tiranni cercavano un pretesto per confiscare i loro beni. Restaurata la democrazia ad opera di Trasibulo, nel 403 a.C. Lisia torn\u00f2 di nuovo ad Atene, dove cerc\u00f2 di rientrare in possesso degli averi sottrattigli e di ottenere la cittadinanza, ma senza successo, nonostante Trasibulo stesso avesse proposto all'assemblea di attribuirgliela per i servizi resi dall'oratore per la causa democratica, che da Megara finanzi\u00f2 un esercito di circa trecento mercenari per combattere i Trenta; tuttavia grazie allo stesso Trasibulo, ottenne l'isotelia, un trattamento fiscale migliore rispetto a quello dei normali meteci. \nNell'orazione \"Contro Eratostene\", da lui pronunciata personalmente dinanzi alla corte, egli attacc\u00f2 con violenza l'operato di uno dei responsabili della morte del fratello, coinvolgendo per\u00f2 anche Teramene, all'epoca gi\u00e0 morto a seguito di condanna e di cui Atene conservava un buon ricordo. L'esito del processo \u00e8 sconosciuto; tuttavia i suoi beni non gli furono mai restituiti e Lisia, non potendo aspirare a cariche pubbliche in quanto privo della cittadinanza, dovette adattarsi a fare il logografo, l'oratore giudiziario su commissione.\nCome logografo acquist\u00f2 una certa fama tanto che, ad un certo punto, Trasibulo gli attribu\u00ec la cittadinanza ateniese, ma il procedimento fu annullato poco dopo per un vizio di forma (era infatti necessaria l'approvazione della \"Boul\u00e9\", il \"Consiglio\", ma questa era stata sciolta dai Trenta), anche se gli fu comunque concesso di pagare le tasse come se fosse stato un normale cittadino ateniese. Infatti i meteci, in quanto stranieri, pagavano pi\u00f9 tasse di coloro che avevano la cittadinanza ateniese per usufruire dei diritti di residenza e di commercio in territorio ateniese.\nMor\u00ec ad Atene probabilmente nel 378 a.C..\nOrazioni.\nLisia fu considerato dagli antichi il modello dello stile oratorio.\nLe sue orazioni, scritte su commissione, erano indirizzate ai giudici della bul\u00e8 e sono perci\u00f2 di argomento quasi esclusivamente giudiziario.\nLe caratteristiche principali del suo stile sono l'etopea, ovvero la facolt\u00e0 di immedesimarsi nell'indole, nel carattere e nella cultura dei suoi clienti, una grande abilit\u00e0 narrativa, che si distingue per la linearit\u00e0 e la scorrevolezza del racconto, ed una prosa semplice di stile attico; egli tende poi a mettere in risalto le qualit\u00e0 dei suoi assistiti.\nLa tradizione antica attribu\u00ec a Lisia 425 orazioni, delle quali secondo Dionigi di Alicarnasso e Cecilio di Calatte solo 233 erano autentiche. A noi ne sono giunte solo 34, tutte di genere giudiziario eccetto due, l\u2019\"Olimpico\" e l\u2019\"Epitafio\"; la prima fu recitata nel 388 a.C. in occasione dei giochi olimpici di quell'anno, mentre l\u2019\"Epitafio\" fu composto come panegirico dei caduti della guerra corinzia (395-386 a.C.). Le altre 32 orazioni sono tutte di argomento giudiziario. Di seguito sono riportate le trame di alcune orazioni lisiane:\nI rimanenti 26 titoli sono riportati di seguito nell'ordine descritto dal \"Corpus Lysiacum\": \"Per ferimento premeditato, Per Callia, Contro Andocide, Accuse d'inguria contro i compagni, Per il soldato, Contro Teomnesto I, Contro Teomnesto II, Contro Agorato, Contro Alcibiade I, Contro Alcibiade II, Sui beni di Eratostene, Sulla consifsca dei beni, Sui beni di Aristofane, Per Polistratato, Difesa da un'accusa di corruzione, Contro i mercanti di grano, Contro pancleone, Difesa all'accusa di complotto, Sulla docimasia di Evandro, Contro Epicrate, Contro Ergocle, Contro Filocrate, Contro Nicomaco, Contro Filone, Contro Digitone\" e \"Contro il sovvertimento della ancestrale costituzione di Atene\". Rimangono inoltre frammenti di altre orazioni, come la \"Contro Ippoterse, In favore delle ancelle, Contro Teomnesto\" e altre. \nLe orazioni di Lisia, se si eccettuano la \"Contro Eratostene\" e la \"Per Mantineo\" (contenute, la prima, nel codice Marciano 422 del secolo XV d.C.; la seconda, nel Parigino Coisliniano 249 del secolo XI d.C. e nel Marciano 416 del secolo XIII d.C.), sono contenute nel codice Palatino di Heidelberg 88, risalente al secolo XII d.C.."}
{"id": "1864383", "revid": "316629", "url": "https://it.wikipedia.org/wiki?curid=1864383", "title": "Stabat Mater (Rossini)", "text": "Lo Stabat Mater di Gioachino Rossini \u00e8 una sequenza liturgica in musica. La prima esecuzione avvenne a Parigi nella Salle Ventadour il 7 gennaio 1842 per il Th\u00e9\u00e2tre de la com\u00e9die italienne con Giulia Grisi, Emma Albertazzi, Giovanni Matteo De Candia ed Antonio Tamburini.\nOrganico.\nLa composizione prevede il seguente organico:\nStruttura musicale.\nLo \"Stabat Mater\" \u00e8 suddiviso in dieci movimenti, come segue:\nStoria.\nLa creazione dell'opera si deve al prelato spagnolo don Manuel Fern\u00e1ndez Varela, il quale essendo desideroso di possedere un manoscritto di Rossini, preg\u00f2 il musicista pesarese di volerlo accontentare. Rossini, che ben conosceva l'adattamento pergolesiano dello \"Stabat Mater\", d'altro canto non volle mai cimentarsi fino a quel momento nella composizione di una versione propria, ma non volendo deludere padre Varela, cedette infine alle sue insistenze e incominci\u00f2 la stesura, venendo ricambiato da questi con un dono. In effetti, non \u00e8 mai stato ritrovato un atto di vendita comprovante l'acquisto dell'opera, dato che lo stesso Rossini, con l'assenso del Varela, stabil\u00ec che la partitura non sarebbe mai stata pubblicata, essendo anch'essa un dono personale.\nLa stesura dello \"Stabat Mater\" si ferm\u00f2 a causa di una dolorosa lombaggine sofferta in quel periodo dal musicista, ed a causa della sua probabile scarsa motivazione nell'affrontarne la composizione. La partitura venne quindi ceduta al musicista Giovanni Tadolini, suo amico, il quale avrebbe ultimato il lavoro a scapito dell'ignaro padre Varela. A questo punto sembra essere giustificato l'interesse di Rossini a non pubblicare il manoscritto, sennonch\u00e9 a lavoro ultimato, venne ugualmente eseguito con le modifiche di Tadolini nel Convento di San Felipe el Real a Madrid il 5 aprile 1833 su interessamento del committente padre Varela. Nel 2011 il direttore d'orchestra italiano Antonino Fogliani ha orchestrato i sette numeri (la cui versione orchestrale era andata perduta) che Tadolini compose per la prima esecuzione dello \"Stabat Mater\" a Madrid, proponendoli lo stesso anno in prima esecuzione nell'ambito del Festival Rossini in Wildbad.\nNel 1837 padre Varela mor\u00ec, ed a quattro anni di distanza dalla sua prima rappresentazione, la partitura dello \"Stabat Mater\" venne ritrovata dall'editore musicale francese Aulagnier. Egli chiese a Rossini il permesso di poterla dare alle stampe, ma il musicista si oppose vietandone anche l'esecuzione. Alla fine Rossini complet\u00f2 la stesura dell'opera e la diede alle stampe con l'editore Troupenas.\nLa prima parigina del 1842 fu molto favorevole e ne segu\u00ec il 18 marzo all'Archiginnasio di Bologna la prima italiana con successo diretta da Gaetano Donizetti con Clara Novello e Nicola Ivanoff, cui fece seguito, il successivo 26 giugno, un'esecuzione al Teatro La Fenice di Venezia. A partire dal 1\u00ba luglio, sempre con la supervisione di Rossini, l'opera fu portata in tourn\u00e9e in diverse citt\u00e0 dell'Italia settentrionale, con una non ancor diplomata Marietta Alboni come contralto: innanzi tutto al Teatro Ducale di Parma, poi al Teatro Sociale di Mantova, quindi nel mese di luglio al Teatro Filarmonico e all'Arena di Verona. \nSin dalla \"premi\u00e8re\", Rossini fu accusato da alcuni esponenti della critica di eccessiva teatralit\u00e0 nella composizione, che pecca secondo questi, nella trasmissione del senso pi\u00f9 mistico di religiosit\u00e0 che emana la sequenza di Jacopone da Todi. In ogni caso l'opera \u00e8 molto ricca nell'inventiva e nella struttura armonica. Le dieci sezioni in cui si articola, culminano con un \"Amen, in sempiterna\" in stile fugato.\nCollegamenti esterni.\nLa prima esecuzione italiana dello \"Stabat Mater\" nel Palazzo dell'Archiginnasio di Bologna. Mostra online: http://badigit.comune.bologna.it/mostre/stabat/index.html"}
{"id": "1864387", "revid": "92723", "url": "https://it.wikipedia.org/wiki?curid=1864387", "title": "Ubaldo Lanfranchi", "text": "Biografia.\nEsponente della nobile famiglia dei Lanfranchi, venne menzionato per la prima volta come arcivescovo consacrato di Pisa l'11 aprile del 1176, quando la primazia della chiesa pisana si estese alle provincie ecclesiastiche di Torres, Cagliari ed Arborea. Il 21 marzo 1198 gli venne riconfermata da Innocenzo III la primazia sulle diocesi sarde, tradizionalmente legata alla sua sede dai tempi del pontefice Urbano II. Negli ultimi tre anni di vita, Ubaldo entr\u00f2 comunque in contrasto con la Santa Sede a causa di alcune dispute di diritto canonico in Sardegna, in particolare nel Giudicato di Torres.\nNel 1189 partecip\u00f2 alla Terza crociata raggiungendo la Terra santa con 52 navi e schierandosi al fianco di Guido di Lusignano, salvo poi portarsi dalla parte del rivale Corrado del Monferrato; nelle fasi convulse dell'assedio di San Giovanni d'Acri sanc\u00ec il divorzio tra Umfredo IV di Toron e la regina Isabella di Gerusalemme, in modo che lei potesse sposare Corrado. Secondo la leggenda popolare, fu lui a tornare dall'assedio di Tolemaide con le galere cariche di terra del Golgota: nel 1203 questa \"terra santa\" venne sparsa sul terreno dove sorse poi il Camposanto monumentale pisano.\nMor\u00ec nel 1207, probabilmente il 19 giugno."}
{"id": "1864388", "revid": "422173", "url": "https://it.wikipedia.org/wiki?curid=1864388", "title": "Roberto Porta", "text": "Carriera.\nNipote della bandiera del Nacional degli anni dieci Abd\u00f3n Porte, Roberto Porta si affaccia nel mondo del calcio nello stesso club dello zio. Il suo esordio con la maglia dei \"tricolores\" avviene in un'amichevole disputata contro il Central il 24 novembre 1928. Due anni dopo viene inserito nella prima squadra e nel 1931 (dopo un anno di stop del campionato, dovuto ai mondiali del 1930) Roberto Porta gioca la sua prima stagione nel campionato uruguaiano.\nNello stesso 1931 lascia per\u00f2 i \"tricolores\" e, unitamente al compagno di squadra Enrique Fern\u00e1ndez, va in Argentina all'Independiente. Nel 1934 Porta viene acquistato dall'Ambrosiana-Inter, insieme al cognato Ricardo Faccio. Coi nerazzurri disputa 2 stagioni, collezionando 57 presenze e 13 goal (di cui 53 presenze e 12 goal in campionato).\nNel 1936 fa ritorno in Uruguay, vestendo di nuovo la maglia del Nacional. Porta diviene in breve tempo uno dei pilastri dei \"tricolores\": insieme a Luis Ernesto Castro, An\u00edbal Ciocca, Atilio Garc\u00eda e Bibiano Zapirain, Porta compone il formidabile quintetto d'attacco che dal 1939 al 1943 vince 5 titoli nazionali consecutivi.\nNel 1946, dopo un ultimo titolo vinto con il Nacional (in totale 133 goal in 310 partite), Porta chiude la sua carriera agonistica.\nNazionale.\nNei due anni in Italia conquista anche la cittadinanza italiana. Ed \u00e8 proprio con la nazionale italiana che Porta disputa la sua prima partita in una selezione nazionale, contro l' a Milano il 24 novembre 1935, incontro valevole per la Coppa Internazionale 1933-1935: la partita finisce 2-2, risultato che permette all'Italia di vincere il trofeo. \u00c8 l'unica presenza di Porta con la maglia azzurra..\nNel 1937, Porta fa il suo esordio con la nazionale uruguaiana. Con la \"Celeste\" vince la Copa America del 1942. Complessivamente disputa con la nazionale uruguagia 34 incontri, con 14 goal.\nAllenatore.\nDiviene in seguito allenatore. In particolare guida ai mondiali del 1974 la nazionale uruguaiana (qualificata alla rassegna iridata da Hugo Bagnulo): l'avventura termina per\u00f2 gi\u00e0 al primo turno e Porta viene sostituito al termine del mondiale da Juan Alberto Schiaffino."}
{"id": "1864390", "revid": "33277", "url": "https://it.wikipedia.org/wiki?curid=1864390", "title": "Madre Maria Domenica Mantovani", "text": ""}
{"id": "1864397", "revid": "6923", "url": "https://it.wikipedia.org/wiki?curid=1864397", "title": "Suore delle poverelle dell'istituto Palazzolo", "text": "Le Suore delle Poverelle dell'Istituto Palazzolo sono un istituto religioso femminile di diritto pontificio: le appartenenti a questa congregazione pospongono al loro nome la sigla S.d.P.I.P.\nStoria.\nNel 1864 il sacerdote Luigi Maria Palazzolo (1827-1883) introdusse a Bergamo la Pia opera di santa Dorotea, un'associazione di volontarie, per curare la gestione di un oratorio destinato alle ragazze povere del rione popolare di San Bernardino: le donne si occupavano dell'insegnamento del catechismo e di varie attivit\u00e0 caritatevoli a vantaggio della giovent\u00f9 derelitta. Il 22 maggio 1869, su consiglio del canonico Alessandro Valsecchi e con il beneplacito del vescovo Pietro Luigi Speranza, Palazzolo trasform\u00f2 il sodalizio in congregazione religiosa e ne cur\u00f2 l'organizzazione assieme a Maria Teresa Gabrieli (1837-1908).\nLe suore, dette delle Poverelle, continuarono a dedicarsi alle opere a favore della giovent\u00f9 e aggiunsero alle loro finalit\u00e0 la visita ai poveri e agli ammalati a domicilio, la cura degli orfani e, pi\u00f9 tardi, l'insegnamento. Nel 1875 aprirono la prima filiale a Vicenza e l'anno successivo a Brescia e a Breganze. Le loro costituzioni vennero approvate dal vescovo Gaetano Camillo Guindani l'11 maggio 1886 e il 1\u00ba marzo 1912 ricevettero il pontificio decreto di lode: vennero approvate definitivamente dalla Santa Sede il 5 gennaio 1919.\nLe religiose dell'istituto ampliarono rapidamente il loro ambito di azione: nel 1919 fondarono una casa a Roma, dove vennero loro affidati i servizi domestici presso il pontificio collegio Urbano di Propaganda Fide; nel 1922 aprirono a Grumello del Monte un centro per la cura e la riabilitazione dei disabili gravi; nel 1926 presero ad assistere le detenute del carcere di Bergamo; a partire dal 1931 si dedicarono all'assistenza delle comunit\u00e0 di emigrati italiani in Francia, Belgio e Lussemburgo e nel 1952, fondando una casa in Congo, si aprirono all'apostolato missionario.\nIn occasione dell'epidemia di ebola verificatasi nel maggio 1995 a Kikwit (Congo), alcuni ammalati furono ospitati presso un ospedale diretto dalle suore. Le religiose continuarono la loro opera di assistenza anche quando si cap\u00ec che il contagio era quasi inevitabile. Sei di loro, tutte provenienti dalla Lombardia, contrassero la malattia e morirono (Floralba Rondi, Clarangela Ghilardi, Danielangela Sorti, Dinarosa Belleri, Annelvira Ossoli, Vitarosa Zorza).\nIl fondatore venne beatificato da papa Giovanni XXIII il 19 marzo 1963.\nAttivit\u00e0 e diffusione.\nLe Suore delle Poverelle si dedicano all'istruzione, alla gestione di orfanotrofi e case famiglia, all'assistenza agli emarginati e agli ammalati.\nOltre che in Italia, le suore sono presenti in Brasile, Burkina Faso, Repubblica Democratica del Congo, Costa d'Avorio, Kenya, Malawi, Per\u00f9 e Svizzera; la sede generalizia \u00e8 a Bergamo.\nAl 31 dicembre 2008 la congregazione contava 836 religiose in 103 case."}
{"id": "1864398", "revid": "729019", "url": "https://it.wikipedia.org/wiki?curid=1864398", "title": "Manra", "text": " \nManra \u00e8 un piccolo atollo disabitato dell'Oceano Pacifico situato nell'arcipelago delle Isole della Fenice ed appartenente alla Repubblica di Kiribati. La sua superficie \u00e8 di 4,4 km\u00b2.\nFlora e fauna.\nL'isola, di forma triangolare, ha al suo centro una laguna senza sbocchi sul mare. L'acqua della laguna \u00e8 particolarmente salata e raggiunge profondit\u00e0 di 5-6 metri. La vegetazione \u00e8 composta principalmente da palme da cocco. In passato l'isola \u00e8 stata sfruttata come piantagione per ottenere la copra, ma ora non \u00e8 pi\u00f9 attiva.\nSull'isola vi \u00e8 una ricca presenza di uccelli marini, tratto comune a tutte le isole dell'area. Il territorio \u00e8 abitato da diverse specie di granchi, da topi, da cani, gatti e maiali selvatici.\nLa laguna \u00e8 caratterizzata da un livello di salinit\u00e0 troppo elevato per consentire lo sviluppo della vita marina ma i pesci sono presenti in abbondanza nei pressi della barriera corallina esterna all'isola.\nStoria.\nA differenza delle altre isole dell'arcipelago, Manra presenta tracce di insediamenti preistorici: nella zona nord-orientale e in quella nord-occidentale sono state rinvenute circa una dozzina tra piattaforme e resti di recinzioni. Il professor Kenneth P. Emory, etnologo del \"Bishop Museum\" di Honolulu, ha accertato la presenza di due gruppi umani distinti, uno proveniente dalla Polinesia orientale e l'altro dalla Micronesia. Sono stati inoltre scoperti pozzi e buche scavati da questi antichi abitanti.\nManra fu scoperta nel 1823 dalla baleniera inglese \"Sydney Packet\" e venne per questo chiamata isola \"Sydney\". Nel corso del XIX secolo fu intensivamente sfruttata per i suoi depositi di guano, all'inizio del secolo successivo fu convertita in piantagione di palme da cocco.\nL'isola divenne uno dei luoghi interessati dal progetto di espansione coloniale britannico nelle Isole della Fenice, per questo motivo furono insediati 130 coloni e venne costruito un villaggio dotato di centro radio, cisterna di cemento e 15 pozzi per l'acqua.\nA ciascun colono adulto furono assegnate 50 palme e per ogni bambino fu garantito un lotto di 80 m\u00b2. La colonia non riusc\u00ec a prosperare per via dei prolungati periodi di siccit\u00e0 e a causa del declino del mercato mondiale della copra.\nL'isola fu completamente abbandonata tra il 1958 e il 1963, restando disabitata sino ad oggi. Dal 1979 \u00e8 sottoposta alla giurisdizione della Repubblica di Kiribati.\nNel 2008 \u00e8 stata dichiarata, assieme al resto dell'arcipelago, area protetta."}
{"id": "1864399", "revid": "729019", "url": "https://it.wikipedia.org/wiki?curid=1864399", "title": "Focke-Wulf Fw 61", "text": "Il Focke-Wulf Fw 61, indicato successivamente anche come Focke-Achgelis Fa 61, era un elicottero sperimentale monoposto progettato da Henrich Focke in collaborazione con Gerd Achgelis e realizzato dall'azienda tedesca Focke-Achgelis &amp; Co., GmbH su richiesta della Focke-Wulf Flugzeugbau negli anni trenta.\nDetiene il primato di essere il primo aeromobile di questo tipo ad essere realizzato e prodotto in serie.\nStoria del progetto.\nL'esperienza acquisita da Focke nella realizzazione su licenza degli autogiro dell'azienda britannica Cierva Autogiro Company, prima con i C.20, i C.19 rimotorizzati Siemens-Halske Sh 14, e successivamente con i C.30, lo fece riflettere sull'impossibilit\u00e0 di un ulteriore sviluppo di quel concetto. Il Focke-Wulf Fw 186, primo sviluppo autoctono dei velivoli britannici non era difatti riuscito ad essere all'altezza delle aspettative.\nDecise per cui che la strada da intraprendere era nello studio di uno sviluppo nuovo e tecnicamente superiore, cos\u00ec che negli anni trenta cominci\u00f2 a concretizzare i primi abbozzi che lo porteranno alla realizzazione del primo elicottero. Dopo una serie di modelli passati al vaglio della galleria del vento, venne deciso di preferire una soluzione che prevedesse l'uso di due rotori controrotanti per annullare la coppia di forze che in un simile aeromobile ne avrebbe compromesso la manovrabilit\u00e0.\nIl progetto fu presentato al Reichsluftfahrtministerium che, essendo impegnato nella ricostruzione dell'apparato bellico volante della Luftwaffe, accolse tiepidamente la richiesta di Focke accordandogli la possibilit\u00e0 di costruire un solo prototipo invece che i due normalmente richiesti in questi casi. Solo successivamente l'intervento dell'ingegnere Roluf Lucht del Technischen Amt gli fece ottenere la fiducia per la realizzazione del secondo prototipo.\nPrototipi.\nIl primo prototipo costruito, l'Fw 61 V1, immatricolato D-EBVU (W nr. 931), era pronto per i primi test di controllo ed il 1\u00ba maggio 1935 ai comandi del Dipl.-Ing Ewald Rohlfs si stacc\u00f2 da terra in un edificio di Hemelingen, nel comune di Brema, ma solamente il 26 giugno effettu\u00f2 il primo volo libero ai comandi di Gerd Achgelis.\nIl secondo prototipo, l'Fw 61 V2, immatricolato D-EKRA (W nr. 1789), si stacc\u00f2 da terra il 10 maggio 1937 data in cui esegu\u00ec il primo atterraggio in autorotazione a motore spento.\nTecnica.\nL'Fw 61 presentava un aspetto generale a prima vista ancora molto simile ad un normale aereo. La fusoliera era difatti comune ad un altro aeromobile di successo, l'addestratore Focke-Wulf Fw 44 \"Stieglitz\" solo privata dell'apertura anteriore riservata al passeggero/istruttore. Il motore, un radiale BMW-Bramo 314 E a 7 cilindri da 118 kW (160 PS), era posizionato sul muso dell'aeromobile senza alcuna protezione. La fusoliera, realizzata in tubi di acciaio saldati rivestiti in metallo e tela, era dotata di un singolo abitacolo aperto e terminava posteriormente in una coda con impennaggio a T, ottenuto spostando i piani orizzontali dalla posizione originale dello \"Stieglitz\" e collegandoli in un'unica struttura a semisbalzo all'apice della deriva.\nI rotori erano due, a tre pale, del diametro di 7 metri ciascuno, e posizionati all'apice di due tralicci addizionali imperniati sulla fusoliera nella posizione dove nell'Fw 44 si trovavano le due ali. Questi ricevevano il moto tramite un riduttore di velocit\u00e0 posizionato davanti alla cabina di pilotaggio ed un sistema di alberi motore, e per annullare la coppia rotazionale giravano in senso opposto uno all'altro.\nIl carrello, in configurazione triciclo anteriore, era munito di ruote, l'anteriore, successivamente integrata in una carenatura, posizionata nella fusoliera sotto il motore, le altre due collegate alle strutture laterali che sorreggevano i rotori. Posteriormente era completato da un ulteriore ruotino di coda."}
{"id": "1864411", "revid": "6923", "url": "https://it.wikipedia.org/wiki?curid=1864411", "title": "Wilbur Smith", "text": "Ha raggiunto il successo nel 1964 con \"Il destino del leone\". Considerato l'incontrastato \u00abmaestro dell'avventura\u00bb e uno dei massimi autori di bestseller, ha venduto oltre 140 milioni di copie dei suoi libri nel mondo, di cui circa 25 milioni solo in Italia. Il \"Times\" lo ha definito \u00ab\"un autore di culto, uno di quei punti di riferimento cui gli altri scrittori vengono continuamente paragonati\"\u00bb. La maggior parte dei suoi romanzi \u00e8 legata all'Africa, sua terra natale.\nMolti dei suoi romanzi sono ambientati nel periodo che va dalla seconda parte del XVII secolo alla prima parte del XX secolo e raccontano gli insediamenti nelle zone meridionali dell'Africa, contribuendo a spiegare l'ascesa e l'influenza storica dei coloni inglesi e olandesi in quei territori. Tra i suoi maggiori successi vanno citati \"Il destino del leone, La spiaggia infuocata, Il dio del fiume, Il settimo papiro, Come il mare.\"\nBiografia.\nNato a Broken Hill il 9 gennaio 1933 nell'allora Rhodesia del Nord da Herbert James Smith e da Elfreda Lawrence, ha studiato alla \"Natal and Rhodes University\", conseguendo la laurea in scienze commerciali nel 1954. Dopo la laurea si \u00e8 associato alla \"Goodyear Tyre and Rubber Co.\" di Port Elizabeth, dove ha lavorato come contabile dal 1954 al 1958. Successivamente ha lavorato dal 1958 al 1963 alla \"H.J. Smith and Son Ltd\" di Salisbury, ex Rhodesia, oggi Zimbabwe.\nLe prime esperienze letterarie di Smith non hanno avuto successo: tutti gli editori sudafricani ed europei, circa una ventina, rifiutarono di pubblicare i suoi scritti, fino a quando un editore di Londra decise di contattarlo. Incoraggiato da questo stimolo, Smith inizi\u00f2 a scrivere libri incentrati su tutto ci\u00f2 che meglio conosceva e amava: la foresta, gli animali selvaggi, le montagne impervie, le dolci colline del Natal, l'oceano, la vita degli indigeni, la storia della scoperta dell'Africa meridionale, la lunga e travagliata strada verso l'abbandono dell'apartheid e il ritorno nella comunit\u00e0 internazionale. Il suo primo libro \u00e8 stato \"Il destino del leone\", iniziatore della fortunata serie che prende il nome di \"Ciclo dei Courtney\".\nA questo hanno fatto seguito altri 34 libri. Ha sposato quattro donne diverse: Juliette Sabert nel 1964, poi Anne (da cui ha avuto due figli, Shaun e Christian), nel 1971 si sposa per la terza volta con Danielle Antoniette Thomas (\"Dee Dee\"), anch'essa scrittrice, che \u00e8 stata la maggiore ispiratrice di molti romanzi dell'autore ed \u00e8 morta di tumore al cervello nel 1999. Ha contratto il quarto matrimonio con Mokhiniso Rakhimova, che \u00e8 stata per lui una sorta di manager. Wilbur Smith, che ha pi\u00f9 volte dichiarato di mantenere un profondo legame con l'Africa, ha vissuto per un lungo periodo a Londra.\n\u00c8 morto improvvisamente, all'et\u00e0 di 88 anni, il 13 novembre 2021 nella sua casa di Citt\u00e0 del Capo.\nOpere.\nCiclo dei Courtney.\nI Courtney Atto I (XVII - XVIII secolo)\nI Courtney Atto II (XIX - XX secolo) \nI Courtney Atto III (XX secolo)\nI Courtney incontrano i Ballantyne"}
{"id": "1864415", "revid": "44627", "url": "https://it.wikipedia.org/wiki?curid=1864415", "title": "Funzione rettangolare", "text": ""}
{"id": "1864416", "revid": "228587", "url": "https://it.wikipedia.org/wiki?curid=1864416", "title": "Paul Kevin Jonas", "text": ""}
{"id": "1864418", "revid": "1305772", "url": "https://it.wikipedia.org/wiki?curid=1864418", "title": "Ramolaggio", "text": "Il ramolaggio in materia di processi fusori \u00e8 la fase in cui vengono posizionate le \"anime\" e gli eventuali tasselli all'interno della forma. \nIl ramolaggio comprende anche la fase di pulizia della superficie che andr\u00e0 ad accogliere il metallo fuso, la riparazione di eventuali imperfezioni di essa e la chiusura del materiale di formatura con la staffa superiore."}
{"id": "1864426", "revid": "22356", "url": "https://it.wikipedia.org/wiki?curid=1864426", "title": "Desmostylus", "text": "Il desmostilo (gen. Desmostylus) \u00e8 un mammifero marino estinto, appartenente ai desmostili. Visse tra il Miocene inferiore e il Miocene superiore (circa 23 - 8 milioni di anni fa) e i suoi resti fossili sono stati ritrovati in Nordamerica e in Asia.\nDescrizione.\nQuesto animale era di grosse dimensioni; la lunghezza poteva superare il metro e ottanta e il peso doveva aggirarsi sui duecento chilogrammi. Possedeva un corpo massiccio con un ampio sterno; le zampe erano anch'esse massicce, vagamente simili a quelle di un ippopotamo. \u00c8 probabile che, nell'animale in vita, le zampe fossero palmate. Il cranio di \"Desmostylus\" era molto particolare: possedeva un lungo muso con gli incisivi allungati, robusti e simili a zanne, proiettati in avanti e leggermente divergenti. Dietro agli incisivi e i canini vi era un lungo diastema; i premolari e i molari erano molto arretrati e possedevano una particolarissima morfologia: le cuspidi erano modificate in strutture simili a colonne pressate l'una accanto all'altra. I denti erano rivestiti da uno spesso strato di smalto. Le narici, inoltre, erano molto arretrate, il palato era stretto e alto e le orbite erano sopraelevate rispetto al tetto cranico. \"Desmostylus\" era caratterizzato, rispetto ad altri desmostili pi\u00f9 arcaici, di un'eminenza mediana nell'osso dentale, che suggerisce un particolare punto di inserzione per i muscoli delle fauci.\nIl corpo era a forma di botte, con un ampio sterno dotato di sternebre piatte e larghe; le zampe erano massicce e dotate di quattro dita dotate di zoccoli; bench\u00e9 massicce, le zampe non erano probabilmente di sostenere compiutamente il peso di \"Desmostylus\" sulla terraferma. La coda era molto corta.\nClassificazione.\nI primi fossili di \"Desmostylus\" vennero scoperti nei pressi della missione di San Jose in California, e vennero descritti da Othniel Charles Marsh nel 1888. Marsh non riconobbe la vera natura di questo animale dal momento che i fossili erano molto incompleti (alcuni denti isolati) e ritenne che questo animale, che denomin\u00f2 Desmostylus hesperus, fosse un sirenio forse parente dei dugongidi \"Metaxytherium\" e \"Halicore\" (un nome desueto del dugongo). \nSolo quando, nel 1902, venne descritto un cranio pressoch\u00e9 completo appartenente a una nuova specie proveniente dal Giappone (\"D. japonicus\"), emersero i primi dubbi sulla natura di \"Desmostylus\"; tuttavia, si dovettero aspettare ancora cinquant'anni prima che gli studiosi riconoscessero questo animale e i suoi stretti parenti (come \"Paleoparadoxia\") come membri di un ordine a s\u00e9 stante di mammiferi marini, i Desmostylia. In ogni caso, i dubbi riguardanti la classificazione dei desmostili non sono ancora stati chiariti del tutto. \nOltre alla specie tipo e alla specie giapponese, al genere \"Desmostylus\" \u00e8 stata ascritta anche la specie \"D. coatingensis\", inizialmente descritta in un genere a s\u00e9 stante, Vanderhoofius. I fossili di questa specie sono stati ritrovati nella zona del fiume Garza in California, in terreni databili tra i 16 e gli 11 milioni di anni fa. La specie tipo, \"D. hesperus\", \u00e8 nota per una quantit\u00e0 di resti ritrovati in numerosi giacimenti in varie localit\u00e0 dell'anello del Pacifico (California, Oregon, Washington, Messico, Russia, Giappone) in un range stratigrafico molto ampio (tra i 23 e gli 8 milioni di anni fa), ed \u00e8 probabile che questi fossili rappresentino in realt\u00e0 varie cronospecie. A tutti gli effetti, a questa specie sono state attribuite in passato numerose altre specie (\"D. watasei, D. cymatias, D. californicus, D. mirabilis, D. minor, Desmostylella typica\") che poi sono risultate essere varianti intraspecifiche basate su differenze minori nella morfologia dentaria (Uno e Kimura, 2004). \"D. japonicus\", dall'orizzonte stratigrafico ben definito (circa 18 milioni di anni fa), \u00e8 considerata una specie valida sulla base di differenze nella morfologia cranica.\nPaleoecologia.\nProbabilmente \"Desmostylus\" era un animale completamente acquatico, che viveva nelle acque basse delle zone costiere, solitamente profonde meno di 30 metri (Matsui et al., 2017). Recenti studi sugli isotopi stabili hanno indicato che \"Desmostylus\" probabilmente viveva (o passava la maggior parte del suo tempo) in ecosistemi di acqua dolce o di estuario, nutrendosi di piante di acqua dolce (Clementz et al., 2003).\nLa struttura ossea meno densa di quella di altri desmostili suggerisce che \"Desmostylus\" aveva uno stile di vita da nuotatore attivo e probabilmente si nutriva nei pressi della superficie, al contrario di altri desmostili quali \"Paleoparadoxia\" che si spostavano prevalentemente nei pressi del fondale (Hayashi et al., 2013)."}
{"id": "1864431", "revid": "486946", "url": "https://it.wikipedia.org/wiki?curid=1864431", "title": "Matto, Ishikawa", "text": ""}
{"id": "1864433", "revid": "228587", "url": "https://it.wikipedia.org/wiki?curid=1864433", "title": "Revelations", "text": ""}
{"id": "1864437", "revid": "834", "url": "https://it.wikipedia.org/wiki?curid=1864437", "title": "Revelations (album Vader)", "text": ""}
{"id": "1864438", "revid": "986213", "url": "https://it.wikipedia.org/wiki?curid=1864438", "title": "Francesco Moricotti", "text": "Biografia.\nNato da una nobile famiglia vicarese, venne eletto arcivescovo di Pisa nel 1362 da papa Urbano V. Nel 1378 Urbano VI, suo zio da parte di madre, lo promosse cardinale con il titolo di Sant'Eusebio. Cinque anni pi\u00f9 tardi, nel 1383, fu nominato vescovo di Palestrina e vice-cancelliere di Santa Romana Chiesa.\nMor\u00ec ad Assisi il 6 febbraio 1394. Il suo corpo fu traslato a Pisa e sepolto nella Primaziale.\nIl monumento funebre, di Nino Pisano e aiuti, \u00e8 dal 1986 conservato nella sala 9 del Museo dell'Opera del Duomo di Pisa insieme a quello dello zio Giovanni Scarlatti.\nSuccessione apostolica.\nLa successione apostolica \u00e8:"}
{"id": "1864442", "revid": "729019", "url": "https://it.wikipedia.org/wiki?curid=1864442", "title": "Nikumaroro", "text": "Nikumaroro \u00e8 un piccolo atollo disabitato dell'Oceano Pacifico situato nell'arcipelago delle Isole della Fenice ed appartenente alla Repubblica di Kiribati.\nPossiede una superficie di 4,1\u00a0km\u00b2.\nStoria.\nLa scoperta.\nL'isola Nikumaroro era conosciuta con diversi nomi all'inizio del XIX secolo: Kemins' Island, Kemis Island, Motu Oonga, Motu Oona e Mary Letitia's Island.\nLa prima annotazione ufficiale di un avvistamento dell'isola da parte di un europeo fu fatta dal Capitano C. Kemiss della nave inglese \"Eliza Ann\" nel 1824.\nL'Isola venne scoperta nel 1825 per opera del capitano J.Coffin della nave \"Ganges\" di Nantucket e fu denominata isola Gardner dal nome del proprietario del natante. Nel 1840 la nave statunitense \"USS Vincennes\", che faceva parte al programma statunitense di esplorazione del Pacifico, conferm\u00f2 la presenza dell'isola che venne ufficialmente registrata come isola \"Gardner\".\nIl nome Nikumaroro, derivante dalle leggende gilbertesi, venne adottato durante gli anni 70 quando le isole Kiribati riuscirono a raggiungere l'indipendenza.\nI tentativi di insediamento inglesi.\nNel maggio del 1892 l'isola fu reclamata dal Regno Unito. Le autorit\u00e0 inglesi rilasciarono una licenza all'imprenditore John T. Arundel per avviare una piantagione di palme da cocco. Sull'isola furono stanziate 29 persone e vennero costruite anche delle strutture per ospitarle, tuttavia la siccit\u00e0 fece fallire l'intero progetto nell'arco di un anno. Nel 1916 l'isola venne data in affitto ad un certo Capitano Allen, ma rimase disabitata sino al 1938.\nNel 1929 la fregata inglese \"SS Norwich City\" fece naufragio nei pressi dell'isola Gardner. L'imbarcazione, in balia di una tempesta marina, si aren\u00f2 in una secca e l'equipaggio si mise in salvo sbarcando sull'isola. I marinai sopravvissero per diversi giorni accampandosi presso i resti degli insediamenti costruiti da Arundel prima di essere tratti in salvo da una missione di recupero. I resti della nave inglese rimasero uno dei tratti distintivi del paesaggio dell'isola per oltre 70 anni.\nNel 1938 vennero avviati tentativi per trasformare l'isola in una stazione di atterraggio per idrovolanti. Nel dicembre di quell'anno gli ufficiali britannici sbarcarono con al seguito 20 coloni provenienti dalle Isole Gilbert. Nonostante la cronica mancanza di acqua i coloni riuscirono a trivellare alcuni pozzi e la popolazione dell'isola raggiunse quasi le 60 unit\u00e0 durante l'anno successivo.\nFigura di spicco dei tentativi di insediamento inglesi fu l'ufficiale britannico Gerald Gallagher che coordin\u00f2 la costruzione di importanti strutture. Quando mor\u00ec, nel 1941, i suoi resti furono sepolti sull'isola.\nLa popolazione crebbe ulteriormente e arriv\u00f2 sino a toccare le 100 unit\u00e0 nella met\u00e0 degli anni 50, tuttavia nel decennio successivo il problema della siccit\u00e0 grav\u00f2 molto sulla vita della colonia. A partire dal 1963 gli abitanti furono evacuati e trasportati nelle Isole Salomone, dal 1965 l'isola \u00e8 ufficialmente disabitata.\nNel 2002 una serie di forti tempeste ha cancellato la maggior parte dei resti degli insediamenti umani sull'isola.\nLa vicenda di Amelia Earhart.\nSecondo alcune ipotesi l'isola Nikumaroro potrebbe essere il luogo dove nel luglio del 1937 precipit\u00f2 la celebre aviatrice statunitense Amelia Earhart durante il suo tentativo di compiere un giro del mondo in aereo. Queste teorie hanno preso corpo a seguito del ritrovamento compiuto nel 1991 da parte dei membri di una missione scientifica di una scarpa femminile. Inoltre alcune prove documentarie testimoniano il ritrovamento sull'isola, durante gli anni 40, di uno scheletro e di alcuni oggetti che avrebbero potuto appartenere all'aviatrice statunitense o al suo navigatore.\nNel dicembre 2010 una nuova spedizione ha ritrovato sull'atollo frammenti ossei e altri oggetti che avvalorano ulteriormente le teorie sulla morte dell'aviatrice statunitense.\nIl giorno 18 agosto 2012 viene data la notizia del presunto ritrovamento di un relitto aereo che potrebbe essere riconducibile all'Electra della Earhart. Il corrispondente da Honolulu della Reuters riferisce che un team di ricercatori ha girato un video subacqueo nelle acque antistanti l'isola di Nikumaroro. Il video mostra una distesa di frammenti che possono essere riconducibili all'aereo della pilota statunitense scomparsa nel 1937.\nIl video \u00e8 stato girato nel luglio 2012 dal Gruppo internazionale per il recupero di velivoli storici (International Group for Historic Aircraft Recovery) Tighar, durante una spedizione sull'isola a 2.900 chilometri circa a sudovest di Honolulu."}
{"id": "1864443", "revid": "125436544", "url": "https://it.wikipedia.org/wiki?curid=1864443", "title": "Giovanni Battista Traverso (calciatore)", "text": "Carriera.\nCalciatore.\nCentrocampista nel ruolo di mediano ma anche interno sinistro e destro, fu una delle colonne della squadra che port\u00f2 il Grifone al settimo scudetto.\nCresciuto nel Fiorente, passa al nel 1912 al , con cui ottenne la promozione in massima serie al termine del campionato 1912-1913.\nNel 1913 fu ingaggiato dal , ottenendo nella sua prima stagione il secondo posto nella classifica finale, alle spalle del . La stagione successiva fu tra i protagonisti della vittoria bench\u00e9 il campionato venne interrotto a causa dell'entrata dell'Italia nella Grande Guerra.\nDopo il conflitto \u00e8 ancora con la maglia del e, nella stagione 1919/20 si fece notare a causa di una clamorosa protesta.\nIl 16 maggio 1920, durante la finale di andata Interregionale contro la a Milano, Traverso a causa delle dubbie interpretazioni arbitrali si autoespelse; per la cronaca la partita fin\u00ec tre a due per i \"bianconeri\".\nDopo una breve parentesi nella stagione 1921/22 all'Andrea Doria, torn\u00f2 al Genoa nella stagione seguente vincendo il suo secondo scudetto con i \"rossoblu\" grazie ad un'unica presenza, il 15 ottobre 1922, nella vittoria esterna contro la .\nDopo la seconda esperienza genoana passa alla Cremonese, nel ruolo di giocatore/allenatore, ottenendo con i lombardi il 6\u00ba posto nel girone B della Prima Divisione 1923-1924.\nLa stagione seguente passa al Derthona, gioca 12 partite e mette a segno 3 reti. Con i piemontesi chiude all'ultimo posto del girone B della Lega Nord."}
{"id": "1864445", "revid": "767487", "url": "https://it.wikipedia.org/wiki?curid=1864445", "title": "Sjarhej \u0160molik", "text": "Arbitro internazionale dal 2000, ha diretto gare per le qualificazioni alla coppa del Mondo e dei campionati europei, sia maggiori che Under 21. Ha arbitrato gare anche nelle competizioni europee per club organizzate dalla UEFA, tanto da essere considerato il miglior arbitro del suo paese. La manifestazione internazionale pi\u00f9 importante alla quale ha preso parte \u00e8 stato il Campionato mondiale di calcio Under-20 del 1999 in Nigeria.\nIl 5 luglio 2008 ebbe grande eco sui media la notizia che Shmolik era sceso in campo per dirigere la partita del campionato bielorusso fra FK Vitebsk e FC Naftan completamente ubriaco. Aveva infatti cominciato ad ondeggiare come se avesse avuto mal di schiena, ma le decisioni arbitrali immotivate e i successivi esami in ospedale hanno poi rivelato la verit\u00e0."}
{"id": "1864447", "revid": "237256", "url": "https://it.wikipedia.org/wiki?curid=1864447", "title": "Sergei Shmolik", "text": ""}
{"id": "1864450", "revid": "1100311", "url": "https://it.wikipedia.org/wiki?curid=1864450", "title": "Ray Lewington", "text": "Carriera.\nAllenatore.\nInizia la sua esperienza di allenatore del . Dal 29 aprile 1998 al 10 maggio 1998 guida il Crystal Palace, dal 20 novembre 2000 al 7 maggio 2001 il Brentford e dall'11 luglio 2002 al 28 marzo 2005 ha guidato il Watford.\nDal 9 agosto 2005 allena le riserve del con l'aiuto di Billy McKinlay. Il 21 dicembre 2007 dopo l'esonero di Lawrie Sanchez diventa allenatore interim insieme a Billy McKinlay alla guida del , il 28 dicembre lascia il comando della squadra a Roy Hodgson, e ne diventa vice, mentre Billy McKinlay rimane alla guida delle riserve. Il 1\u00ba luglio 2010 diventa di nuovo allenatore interim del dopo il passaggio di Roy Hodgson al , rimane alla guida fino al 29 luglio, dove i cottagers ingaggiano Mark Hughes, e diventa vice. Il 17 ottobre 2010 diventa responsabile del settore giovanile. Il 30 giugno 2011 il recente allenatore Martin Jol lo nomina vice allenatore. Il 2 febbraio 2012 ritorna alla guida della squadra riserve del .\nIl 4 maggio viene nominato vice allenatore di Roy Hodgson alla guida della nazionale inglese.\nIl 5 luglio lascia la guida della squadra riserve dei cottage."}
{"id": "1864456", "revid": "1442080", "url": "https://it.wikipedia.org/wiki?curid=1864456", "title": "Pier Carlo Masini", "text": "Antifascista, \u00e8 stato uno degli esponenti pi\u00f9 in vista del socialismo libertario del secondo dopoguerra, un socialismo ispirato dalla tradizione anarchica internazionalista della fine dell'Ottocento e da quella socialista democratica e federalista di Turati, Merlino, Rosselli, Andrea Caffi e Giuseppe Faravelli.\nBiografia.\nGiovent\u00f9 e primi impegni politici: dalla scelta antifascista all'anarchismo.\nPier Carlo Masini nacque a Cerbaia, frazione di San Casciano Val di Pesa (in provincia di Firenze), il 26 marzo del 1923, figlio di Antonio Masini e di Ada Calamandrei. Inizia la propria attivit\u00e0 politica e di studioso giovanissimo negli ambienti del movimento liberalsocialista di Tristano Codignola. Viene arrestato per attivit\u00e0 antifascista il 21 gennaio 1942 e condannato a tre anni di confino da scontare a Guardia Sanframondi, nel beneventano, sul massiccio del Matese. Riacquistata la libert\u00e0, il 19 maggio del 1943, torna a Firenze, riprende i contatti con i vecchi compagni e si avvicina al Partito Comunista Italiano. Quando le operazioni militari della Seconda guerra mondiale travolgono anche la Toscana, Masini \u00e8 in prima fila per aiutare la popolazione della sua zona, ricoprendo anche incarichi di responsabilit\u00e0, come quello di vicesindaco di San Casciano Val di Pesa, nominato dagli Alleati, e come quello di membro del CLN locale in rappresentanza del Pci, senza tuttavia partecipare mai direttamente ad azioni militari.\nNel periodo compreso tra l'ultima fase del conflitto e i momenti immediatamente successivi alla liberazione, di fronte alla svolta di Salerno di Palmiro Togliatti e alla interpretazione della lotta al nazifascismo, Masini \u00e8 legato da stretta amicizia e militanza a Zemiro Melas (Emilio) e maturano entrambi la scelta di abbandonare il Pci e si avvicinano al movimento anarchico. Masini e Melas scelgono gli anarchici, e la scelta \u00e8 fatta con convinzione e dedizione (\u00b0). Tant'\u00e8 che fra i primi giornali libertari usciti nella Toscana nei mesi successivi alla Liberazione, prima e dopo il congresso della Federazione Anarchica Italiana a Carrara, nel settembre del 1945, due numeri unici sono curati dallo stesso Masini a Firenze: \u00abPassione rivoluzionaria\u00bb, organo dei giovani anarchici toscani (estate 1945), e \u00abAlba dei Liberi\u00bb (gennaio 1946), mentre Zemiro Melas pubblica nella rivista \" Volont\u00e0 \" appena fondata da Giovanna Caleffi Berneri (vedova di Camillo Berneri) la poesia \" Libert\u00e0 Compagni Ascoltiamo \". Inoltre il 20-22 luglio 1946 Masini \u00e8 rappresentante dei giovani anarchici fiorentini e del Valdarno inferiore al convegno giovanile anarchico di Faenza\nDall'adesione alla FAI all'esperienza dei GAAP.\nAlcune figure dell'anarchismo storico sono state punto di riferimento culturale e politico per Masini: Michail Aleksandrovic Bakunin, Carlo Cafiero, Errico Malatesta e soprattutto Francesco Saverio Merlino e Camillo Berneri. Di Bakunin e Cafiero Masini ammira la dedizione alla causa, la coerenza e l'intensit\u00e0 emotiva della loro partecipazione agli eventi che li videro protagonisti; di Malatesta apprezza il pensiero semplice, lineare e razionale; di Merlino e Berneri valorizza la spregiudicatezza teorica, il \u201crevisionismo\u201d, la capacit\u00e0 di mettere a confronto e in discussione l'anarchismo con le altre correnti teoriche del movimento operaio e socialista. Non \u00e8 un caso che fin dal dopoguerra Masini instaura un fertile rapporto epistolare con Aldo Venturini, curatore delle opere di Merlino, e con Giovanna Berneri, moglie di Camillo. Per meglio comprendere la profondit\u00e0 e l'intensit\u00e0 di queste collaborazioni va ricordata la pubblicazione nel 1957, per le edizioni De Silva e La Nuova Italia, insieme proprio con Aldo Venturini, del volume Concezione critica del socialismo libertario di Merlino o degli scritti scelti di Camillo Berneri, Pietrogrado 1917 Barcellona 1937, per la Sugar editore nel 1964, curati con Alberto Sorti.\nIl rapporto con gli anarchici non \u00e8 facile, il giovane Masini pieno di entusiasmo e di dinamismo spesso si scontra con compagni pi\u00f9 anziani, esausti per la lunga lotta al fascismo, spesso isolati ed emarginati dall'egemonia marxista sui movimenti popolari. L'anarchismo italiano del dopoguerra, nonostante la grande tradizione, appare a Masini povero culturalmente ed organizzativamente, limitato e spesso sopraffatto da diatribe interne. Masini si propone di contribuire a disincagliare l'anarchismo dal peso della sua emarginazione, creando una rete di collaborazioni, spesso esterne al movimento, nella speranza che il travaso di culture diverse ma vicine possa in qualche modo far sbocciare una nuova pianta su una radice antica. L'idea di dare inizio a un processo di rinnovamento all'interno del movimento si concretizza attraverso il periodico \u00abGiovent\u00f9 anarchica\u00bb (1946-1947), redatto insieme a Carlo Doglio.\nMasini prende contatto con aree culturali e politiche fra loro diverse, come quella del Movimento di Religione di Ferdinando Tartaglia e Aldo Capitini, o del periodico bergamasco \u00abLa Cittadella\u00bb, o di piccole organizzazioni della \u201csinistra comunista\u201d e trotzkista. All'interno della FAI, Masini si occupa inizialmente della Commissione antimilitarista mentre progressivamente il suo impegno si intensifica sia come conferenziere sia, dal 1948, come redattore di \u00abUmanit\u00e0 Nova\u00bb e come collaboratore della rivista \u00abVolont\u00e0\u00bb (1947-1949). Lo scontro interno alla Fai fra i giovani che si muovono intorno a Masini e le componenti pi\u00f9 tradizionali del movimento, matura fra il congresso di Livorno (23-25 aprile 1949) e il congresso di Ancona (8-10 dicembre 1950). L'idea di Masini di un \u201cpartito libertario\u201d con una dimensione teorica e pratica dell'anarchismo aderente alla nuova realt\u00e0 economica, politica e sociale dell'Italia del dopoguerra, capace di stringere alleanze, su posizioni prettamente internazionaliste e legate alle lotte dei lavoratori, con una presenza costante all'interno del sindacato, sono le basi che portano alla nascita del periodico \u00abL'Impulso\u00bb e dei \u201cGruppi anarchici d'azione proletaria\u201d (Gaap).\nMasini \u00e8 tra i principali estensori delle tesi \"Sulla liquidazione dello Stato come apparato di classe\" che vengono presentate alla conferenza nazionale di Pontedecimo (GE) del 24-25 febbraio 1951 che segna la nascita ufficiale dei GAAP. La costituzione dell'organizzazione \u00e8 anche per\u00f2 l'inizio per Masini di un lento ma costante distacco dall'anarchismo militante tradizionale che lo porta nel giro di pochi anni ad approdare al socialismo democratico. La maggiore passione di Masini, in questo periodo come per tutto il resto della sua vita, \u00e8 la ricerca storica. Laureatosi in Scienze politiche a Firenze il 13 novembre 1946 si dedica con impegno nello studio della storia dell'anarchismo in questo periodo proprio per far fronte alle mistificazioni e all'egemonia culturale del Pci.\nIn questi anni in cui Masini ricopre l'incarico di redattore di \u00abUmanit\u00e0 Nova\u00bb (dal 1948 agli inizi del 1950) e collabora con il \u00abLibertario\u00bb (1950/52) non c'\u00e8 numero di questi giornali su cui non venga riportato, oltre a quello di politica, un articolo di storia; si tratta di veri e propri saggi che, a volte, escono a puntate, mentre l'entusiasmo per l'analisi dei documenti, di libri e di riviste rare \u00e8 documentato dalla rubrica firmata con lo pseudonimo \u201cL'Archivista\u201d. Costante, anche se molte volte il suo appello cade nel vuoto, \u00e8 il richiamo di Masini alla necessit\u00e0 per gli anarchici di ricostruire il proprio percorso storico in forma critica, per strappare dall'anarchismo quell'etichetta di fenomeno folcloristico e \u201cpreistorico\u201d della storia del movimento operaio, che gli storici allineati con le direttive del conformismo togliattiano tentano di attribuirgli. L'attivit\u00e0 di ricerca va oltre gli ambiti militanti confrontandosi ben presto con quella parte della storiografia contemporanea sul movimento operaio che inizia allora a fare i primi passi. Ecco dunque la collaborazione alla rivista \u00abMovimento operaio\u00bb di Gianni Bosio, con cui fra l'altro per circa vent'anni intrattiene una fittissima corrispondenza. In questa intensa fase di ricerca storica Masini collabora con il giovane Gino Cerrito e l'anziano militante Ugo Fedeli.\nDa Azione Comunista all'ingresso nel PSI.\nIntanto l'esperienza dei Gaap avvia la collaborazione con il movimento \u201cAzione comunista\u201d, un'area di militanti animata Giulio Seniga - ex braccio destro di Pietro Secchia - provenienti da varie esperienze politiche dell'estrema sinistra (bordighisti, trotzkisti), come Giorgio Galli, Luciano Raimondi o Bruno Fortichiari, tra i fondatori del PCd'I nel 1921 ecc. che ha il merito, tra il 1956 e il 1958, durante e dopo la crisi ungherese, di rappresentare, con un vivace dibattito e un'intensa attivit\u00e0, la parte internazionalista e antistalinista della sinistra extraparlamentare italiana. Con Seniga, in particolare, Masini stringe una amicizia profonda e una collaborazione culturale che negli anni sessanta producono l'esperienza della casa editrice Azione Comune. Lo scioglimento dei Gaap - che nell'aprile del 1957 decidono di fondersi con i Gruppi d'azione comunista per creare il Movimento della Sinistra comunista -, l'affermarsi all'interno di quest'ultimo delle tendenze neo-leniniste, l'insuccesso organizzativo di MSC come forza alternativa al PCI e al PSI, convincono Masini ad abbandonare qualsiasi residuo militante e teorico libertario, per approdare fra la fine del 1958 e l'inizio del 1959 al Partito Socialista Italiano.\nL'adesione al PSI, del gennaio 1959, viene preceduta dalla pubblicazione da parte di Masini de \"La corrente di \"sinistra\" vista da sinistra\" e \"Una classe un partito\". Due documenti dichiaratamente internazionalisti, classisti e decisamente \"antibolscevichi\". La tesi principale dei documenti \u00e8 quella che solo attraverso un partito socialista unificato, con al suo interno una corrente libertaria e internazionalista, \u00e8 possibile smascherare l'inganno bolscevico, e dare una prospettiva politica alla classe operaia. \u00c8 in questo denso periodo di partecipazione al dibattito politico che Masini entra in contatto con la redazione di \u00abCorrispondenza socialista\u00bb, stringe rapporti di amicizia con Giorgio Galli, Stefano Merli e Gaetano Arf\u00e9 e, inoltre, incontra Giuseppe Faravelli, socialista riformista di tradizioni turatiane, amico di Andrea Caffi e curatore della rivista indipendente \u00abCritica sociale\u00bb.\nSono questi gli anni in cui Masini si fa carico della ricerca storica, per scrivere saggi sulle tradizioni laiche, risorgimentali, libertarie, federaliste e anticlericali del primo socialismo italiano. In questo senso vanno anche letti i suoi interessi ed il suo notevole contributo alla riscoperta di personaggi importanti del movimento operaio italiano come ad esempio Arcangelo Ghisleri. L'uscita del volume, \"La scapigliatura democratica. Carteggi di Arcangelo Ghisleri: 1875-1890\", curato da Masini, per conto delle edizioni Feltrinelli nel 1961 \u00e8 una significativa chiave di lettura della concezione del suo metodo di ricerca storica e dei suoi interessi culturali. Ma la ricerca storica non distoglie Masini dalla militanza che anche nelle file socialiste non \u00e8 tranquilla ma assume subito i tratti di un impegno critico.\nBasta leggere i numerosi articoli di Masini sia sulla rivista \u00abCritica Sociale\u00bb, di cui sar\u00e0 collaboratore per vent'anni, sia sul quotidiano \u00abAvanti!\u00bb, per capire la sua irrequietezza culturale. Masini, pur ricoprendo incarichi nel partito - nel Psdi, partito nel quale milita dal 1969 al 1992 e nel quale ricopre l'incarico anche di segretario provinciale di Bergamo e membro del Comitato centrale - non si candida mai a qualsiasi carica pubblica, n\u00e9 di consigliere comunale n\u00e9 di parlamentare, e motiva queste scelte con la volont\u00e0 di mantenere una coerenza etica comportamentale, un proprio costante tratto distintivo. La sua originale concezione del Partito socialista e della sua funzione di sintesi fra le due anime, quella gradualista (Turati e Prampolini) e quella rivoluzionaria (Malatesta, Merlino e Berneri), rimane un caso isolato nel panorama del socialismo italiano di quegli anni.\nLa ricerca storica e l'impegno culturale.\nIn questo periodo continuano le collaborazioni alle riviste scientifiche come la \u00abRivista storica del socialismo\u00bb e \u00abMovimento operaio e socialista\u00bb. Ma escono anche i suoi primi lavori monografici. Nel 1958 viene pubblicato dalla casa editrice Avanti!, \"Gli internazionalisti. La Banda del Matese, 1876-1878\", seguono a ruota i primi tre volumi degli scritti di Bakunin e nel 1963 \"La Federazione Italiana dell'Associazione Internazionale dei Lavoratori. Atti ufficiali 1871-1880\" (atti congressuali; indirizzi, proclami, manifesti) (Edizioni Avanti!). Per capire l'importanza di questa attivit\u00e0 c'\u00e8 da considerare che nei primi anni sessanta, a parte piccole case editrici di movimento come le edizioni Antistato, la Fiaccola e la Libreria della Fai, non esistono collane o testi sull'anarchismo pubblicati da casa editrici note. Nel 1959 \u00e8 uscito \"Il Socialismo anarchico in Italia\" di Enzo Santarelli, edito da Feltrinelli, poi nient'altro: gli scritti di Masini, sparsi su riviste e quotidiani, divengono quindi l'unico punto di riferimento sul piano della ricerca storica.\nSolo pi\u00f9 tardi, alla fine degli anni sessanta, le case editrici pi\u00f9 importanti scoprono il tema dell'anarchismo. Proprio dalla scarsit\u00e0 di iniziative editoriali indipendenti nella sinistra nasce su iniziativa di Seniga la casa editrice Azione Comune che vede in Masini uno dei principali animatori. La collaborazione con la casa editrice \u00e8 importante sotto diversi punti di vista: la linea editoriale tende a portare alla luce i temi dell'azione politica e culturale di Masini. Le pubblicazioni di Azione Comune offrono per la prima volta ai giovani lettori testi sconosciuti e inediti della storia del socialismo italiano ed internazionale. Scorrendo il catalogo della casa editrice si trovano nei vari titoli i temi cari a Masini e alla sua visione di un socialismo umanista e libertario. Nel 1962 Masini cura la prima edizione del volume di Rosa Luxemburg, \"Centralismo o democrazia (Replica a Lenin)\"; nel 1966 pubblica l'opera di Camillo Berneri, \"Mussolini psicologia di un dittatore\".\nMa la casa editrice sale alle cronache soprattutto per la pubblicazione del volume di Guelfo Zaccaria, \"200 comunisti italiani tra le vittime dello stalinismo\", con in appendice un appello del \u201cComitato italiano per la verit\u00e0 sui misfatti dello stalinismo\u201d, uno dei rari volumi, forse l'unico a quel tempo in lingua italiana, di denuncia seria e corretta della barbarie del regime sovietico e delle complicit\u00e0 e delle responsabilit\u00e0 del PCI nella scomparsa di tanti italiani nel gorgo della repressione staliniana. Sul piano storiografico proprio nell'ambito delle celebrazioni del centenario della nascita della Prima Internazionale \u00e8 Masini a farsi carico di difenderlo e studiarlo. La sua comunicazione al convegno di Firenze su \"Il movimento operaio e socialista. Bilancio storiografico e problemi storici\" del 18-20 gennaio 1963, \"La Prima internazionale in Italia\", rimane negli annali della storiografia. In questo lavoro minuzioso va inserita la pubblicazione del volume \"Storia degli anarchici italiani. Da Bakunin a Malatesta\", (1969), la biografia di Cafiero (1974) e la \"Storia degli anarchici nell'epoca degli attentati\" (1981), pubblicati tutti della casa editrice Rizzoli di Milano.\nLa presenza di Masini \u00e8 costante nei numerosi convegni a carattere storico, sia militanti che no, come quello organizzato dalla Fondazione Luigi Einaudi a Torino nel dicembre 1969, \"Anarchici e anarchia nel mondo contemporaneo\", o quello sul centenario della morte di Bakunin del Centro studi Pinelli di Milano, a Venezia nel 1976, inizio di una nuova stagione di analisi e riflessioni storiche. Masini nel 1969 fonda a Bergamo la Biblioteca Max Nettlau, che per anni, in tempi difficili per la ricerca di materiali preziosi, rappresenta una tappa fondamentale per chiunque si accinga allo studio dell'anarchismo. Nel '78 escono i volumi \"Poeti della rivolta, da Carducci a Lucini\" e \"Eresie dell'Ottocento. Alle sorgenti laiche, umaniste e libertarie della democrazia italiana\". Negli ultimi anni della sua vita Masini si \u00e8 dedicato a studi su Manzoni, Alfieri e Porta. Nel 1993 partecipa alla fondazione della \u00abRivista Storica dell'Anarchismo\u00bb di cui sar\u00e0 membro del comitato scientifico. Masini muore a Firenze il 19 ottobre 1998."}
{"id": "1864465", "revid": "1431409", "url": "https://it.wikipedia.org/wiki?curid=1864465", "title": "Aidy Boothroyd", "text": "Carriera.\nAllenatore.\nDopo aver guidato la nazionale Under-20 inglese, ai primi di febbraio 2017 \u00e8 stato nominato alla guida della nazionale Under-21 inglese.\nStatistiche.\nNazionale inglese Under-21.\n\"Statistiche aggiornate al 19 giugno 2019\"."}
{"id": "1864467", "revid": "164044", "url": "https://it.wikipedia.org/wiki?curid=1864467", "title": "Adrian Boothroyd", "text": ""}
{"id": "1864480", "revid": "226458", "url": "https://it.wikipedia.org/wiki?curid=1864480", "title": "Carlo Canavari", "text": "Biografia.\nMaestro elementare ed incisore di professione, ebbe interessi sulla storia locale di Fabriano sulla quale scrisse delle opere e si interess\u00f2 anche di archeologia. Fu membro della Societ\u00e0 Escursionisti di Fabriano, quindi del Club Alpino Italiano e contribu\u00ec alla posa della scala metallica d'accesso alla Grotta di Monte Cucco (Umbria)."}
{"id": "1864490", "revid": "36426", "url": "https://it.wikipedia.org/wiki?curid=1864490", "title": "Giampietro Vieusseux", "text": ""}
{"id": "1864498", "revid": "1971044", "url": "https://it.wikipedia.org/wiki?curid=1864498", "title": "Gallina vecchia", "text": "Gallina vecchia \u00e8 una celebre commedia fiorentina scritta da Augusto Novelli, impostasi come classico del teatro di prosa italiana, tanto da aver reso noto il detto \"gallina vecchia fa buon brodo\". Banco di prova per grandi attrici del Novecento, \u00e8 ancora oggi tra i testi pi\u00f9 rappresentati in Italia.\nTrama.\nL'azione si svolge a Firenze, nel quartiere di San Lorenzo. Nunziata \u00e8 una donna d'affari, una bottegaia scaltra ed estremamente autonoma per il proprio tempo, tanto da gestire non solo la propria impresa direttamente e con polso, ma anche una vita privata dove, accanto al marito infermo, coltiva l'amante, Bista, suo dipendente, proprio sotto gli occhi del coniuge. All'alzarsi del sipario la donna \u00e8 da poco rimasta vedova e il fedele Bista, innamorato, spera ora di poter finalmente coronare il sogno di una vita comune alla luce del sole. D'altro avviso Nunziata, che, ritenendosi ancora piacente e soprattutto sicura delle proprie cospicue finanze, s'invaghisce del giovane fidanzato della sua affittuaria, Ugo, tanto da tentare di strapparlo alla ragazza e farselo amante, promettendogli uno stipendio certo e sventolandogli le sue ricchezze sotto il naso. L'ordito si scontra per\u00f2 inevitabilmente con i sentimenti di Bista e della Gina, che insieme riescono a capovolgere la situazione, gettando la donna nel ridicolo. Il finale, in apparenza lieto, rivela per\u00f2 tutta l'amarezza di un inevitabile compromesso. I due fidanzati si riuniranno, ma le battute della giovane promessa sposa lasciano intendere chiaramente che il bello e spregiudicato Ugo non solo non metter\u00e0 la testa a posto, ma che il futuro che li attende sar\u00e0 di tradimenti e di inevitabile rassegnazione per lei. Quanto a Nunziata e Bista, anche in questo caso la coppia torna a formarsi e anche qui \u00e8 evidente il risvolto amaro. Ormai smascherata e messa alla berlina, la donna non ha altra alternativa che rivolgersi all'affezionato amante per non rimanere sola, ristabilendo cos\u00ec anche la perduta rispettabilit\u00e0, mentre Bista, per troppo amore, accetta la situazione data.\nUn intreccio estremamente contemporaneo, pur riportando la data 1911, dove i caratteri, la salvaguardia di certe apparenze, ma anche la cattiveria o l'amarezza dei personaggi, riportano a un vissuto che non ha veramente tempo e che \u00e8 tanto pi\u00f9 attuale oggi, rispetto all'epoca del debutto. Il personaggio di Nunziata soprattutto, che non intende rassegnarsi all'avanzare dell'et\u00e0 e cerca in tutti i modi di contrastare il tempo che passa, donna manager \"ante litteram\". Chiss\u00e0 cosa avrebbe fatto oggi, con le sue finanze, nell'era della chirurgia plastica.\nRappresentazioni.\nLa commedia esord\u00ec nel 1911 a Firenze presso il Teatro Alfieri. A portarla in scena la compagnia di Niccoli, con prima protagonista Garibalda Niccoli. Tra le interpreti storiche vanno ricordate Ave Ninchi e Dori Cei, nonch\u00e9 la grande Sarah Ferrati, che fu protagonista anche di una celeberrima versione per la televisione trasmessa dalla Rai nel 1968; accanto alla Ferrati un giovane e affascinante Renzo Montagnani, Franco Scandurra, Nora Ricci, Angela Cardile e Cesare Bettarini.&lt;br&gt; \nLa commedia \u00e8 stata ripresa dal regista Angelo Savelli (1997), per la Compagnia \"Pupi e Fresedde\", che ha affidato il ruolo principale alla grande Marisa Fabbri, accanto alla quale, nel ruolo del primo attore, Bista, fu scelto Carlo Monni, e successivamente (2002) dalla Compagnia fiorentina \"Cenacolo dei Giovani\", che affid\u00f2 i ruoli principali a Mara Perini e Mario Martelli.&lt;br&gt; \nPi\u00f9 tardi, la versione del 2007 vedeva Marina Malfatti nel ruolo di Nunziata e la regia di Piero Maccarinelli. In tempi pi\u00f9 recenti, in tourn\u00e9e nazionale, \u00e8 l'allestimento firmato dal regista Paolo Birib\u00f2, per Altrove Teatro, con Anna Montinari nel ruolo di Nunzia, Remo Masini in quello di Bista e Marco Predieri in quello di Ugo.\nNelle stagioni 2012/13, 2013/14, 2014/15,2017/2018 e 2020/2021 il capolavoro di Novelli viene riportato con successo sulle scene italiane dalla Compagnia \"Namast\u00e9 Teatro\" di Firenze per la regia di Sandra Morgantini e vede come interpreti principali Rita Serafini, Michele Fabbri, Andrea Nardi e Barbara Danz\u00e8."}
{"id": "1864500", "revid": "729019", "url": "https://it.wikipedia.org/wiki?curid=1864500", "title": "Malattia di Pott", "text": "La malattia di Pott o morbo di Pott, chiamata anche spondilite tubercolare, \u00e8 una forma di tubercolosi extrapolmonare; si tratta della sindrome generata dalla localizzazione dei micobatteri (il bacillo di Koch), responsabili della malattia, nelle vertebre della colonna.\nEziologia.\nLa malattia deriva dal danno causato dal micobatterio ai tessuti intervertebrali, che vengono progressivamente distrutti; essa inizia a svilupparsi in una specifica vertebra per poi diffondersi anche ad altre; nel suo progredire la distanza delle vertebre si riduce sempre di pi\u00f9 fino a collassare, e per questo \u00e8 necessario un rapido intervento.\nSintomatologia.\nLa triade di Pott \u00e8 costituita da: dolore, gibbo e paraplegia (quest'ultima non sempre presente).\nSintomi muscolo-scheletrici.\nTra essi vi sono: ascessi, gonfiore, artrite, artrosi, spasmi muscolari e sensazione generalizzata di debolezza (soprattutto alle gambe), mancata crescita, la deviazione della colonna vertebrale, che provoca bassa statura (se il soggetto ne \u00e8 colpito durante l'adolescenza) e la cosiddetta \"gobba\" (spesso nel passato si pensava erroneamente alla scoliosi).\nSintomi cardiaci, circolatori e respiratori.\nPu\u00f2 causare cardiopatia, pericardite, idrotorace, danni ad organi interni, edema polmonare acuto (idropisia), pleurite e asma, a causa della compressione dello spazio polmonare e toracico, ipotensione (causata dalle lesioni midollari).\nSintomi neurologici.\nFra i sintomi neurologici (dovuti alla compromissione dei nervi cranici e spinali, e al collasso vertebrale causato dalla distruzione dei dischi intervertebrali) vi sono: dolore da compressione nervosa (alla schiena, alle gambe e alle braccia), paraplegia, annebbiamento della vista e difficolt\u00e0 visive, parestesie (specialmente sensazione anomala di freddo o di caldo, formicolii, ecc.), iperestesia e/o ipoestesia, sudorazione notturna, paralisi, rigidit\u00e0, talvolta anoressia, perdita di peso, disturbi dell'equilibrio e della postura e altri deficit vari e variabili.\nSintomi immunitari.\nSi ha febbre durante la fase acuta di infezione.\nEsami.\nLa diagnosi viene effettuata tramite radiografia, test del sangue e test tubercolinico. Tramite esami radiologici si riscontrano ascesso paravertebrale da cui pu\u00f2 formarsi un edema e distruzione del disco intervertebrale. Successivamente si procede a rachicentesi e biopsia ossea.\nTerapia.\nConsiste nell'eliminare il bacillo con terapia antibiotica anti-tubercolare, se esso \u00e8 ancora presente, e nel correggere i danni con la fisioterapia ed eventualmente con la chirurgia ortopedica e neurologica. Si usano inoltre gli antidolorifici nel trattamento sintomatico\nStoria.\nSi tratta di una malattia molto diffusa in passato e spesso non diagnosticata (\u00e8 stata ritrovata negli scheletri delle mummie egizie). Ne soffrirono, tra gli altri, Giacomo Leopardi e S\u00f8ren Kierkegaard (casi dibattuti), Vincenzo Cardarelli, il mafioso Luciano Liggio, Alberto Moravia, Santa Gemma Galgani, Santa Bernadette Soubirous, Alexander Pope, Jane Addams, Mario Scalesi e Antonio Gramsci.\nOggi \u00e8 molto rara nei paesi sviluppati, come la tubercolosi polmonare alla cui diffusione \u00e8 strettamente legata, condividendone l'agente patogeno."}
{"id": "1864503", "revid": "1305772", "url": "https://it.wikipedia.org/wiki?curid=1864503", "title": "Missing Pieces", "text": "Missing Pieces (\"pezzi mancanti\" in lingua inglese) pu\u00f2 riferirsi a:"}
{"id": "1864505", "revid": "204012", "url": "https://it.wikipedia.org/wiki?curid=1864505", "title": "Sindrome di Laurence-Moon-Biedi", "text": ""}
{"id": "1864512", "revid": "1970856", "url": "https://it.wikipedia.org/wiki?curid=1864512", "title": "Alessandro Finazzi Agr\u00f2", "text": "\u00c8 stato rettore dell'Universit\u00e0 di Roma Tor Vergata dal 1996 al 2008. Professore ordinario di enzimologia alla facolt\u00e0 di Medicina e Chirurgia della medesima Universit\u00e0, si \u00e8 laureato a Roma in Medicina e Chirurgia nel 1965. Fino al 1996 \u00e8 stato anche Preside della facolt\u00e0.\nRisulta tra gli indagati nel caso sugli stipendi gonfiati di professionisti del Policlinico Tor Vergata, in qualit\u00e0 di Rettore all'epoca dei fatti."}
{"id": "1864515", "revid": "1573940", "url": "https://it.wikipedia.org/wiki?curid=1864515", "title": "Chiesa di Santa Maria della Pace ai Parioli", "text": "La chiesa di Santa Maria della Pace ai Parioli \u00e8 una chiesa di Roma, nel quartiere Pinciano, in viale Bruno Buozzi.\n\u00c8 la chiesa prelatizia dell'Opus Dei, che conserva i resti mortali del suo fondatore. Il fonte battesimale della chiesa \u00e8 quello in cui fu battezzato Josemar\u00eda Escriv\u00e1 de Balaguer nel 1902, donato dalla diocesi di Barbastro a questa chiesa."}
{"id": "1864522", "revid": "17354724", "url": "https://it.wikipedia.org/wiki?curid=1864522", "title": "L'Ispettore Barnaby", "text": ""}
{"id": "1864523", "revid": "729019", "url": "https://it.wikipedia.org/wiki?curid=1864523", "title": "Tubercolosi miliare", "text": " \nPer tubercolosi miliare in campo medico, si intende una forma di tubercolosi, un'infezione contagiosa causata dal bacillo di Koch, l'agente eziologico che si diffonde nei polmoni e grazie al sangue in tutto il corpo. Si tratta in realt\u00e0 di una sepsi tubercolare.\nEpidemiologia.\nLe parti che vengono coinvolte durante il processo morboso sono principalmente i polmoni, il fegato, la milza e i reni, ma lo si osserva anche nel pericardio, il peritoneo, nella laringe, nei bronchi, negli occhi, nello stomaco e nell'apparato genitourinario.\nTipologia.\nEsistono diversi tipi che si suddividono in forme acute, subacute e croniche. Le forme acute sono le pi\u00f9 gravi anche perch\u00e9 riguardano sovente anche le meningi.\nSintomatologia.\nFra i sintomi si riscontrano cefalea, cianosi, dispnea, astenia, sudorazione, emottisi, febbre, sintomi comuni agli stati settici. La sintomatologia \u00e8 variabile in relazione alle sedi colpite dall'infezione tubercolare: se si manifesta pleurite sar\u00e0 presente anche dolore toracico, se colpito l'apparato genito-urinario con cistite e nerite si potranno osservare pollachiuria (anche notturna), leucocituria e piuria, dolorabilit\u00e0 alle logge renali. Con interessamento gastro-intestinale si manifestano dispepsia, reflusso gastro esofageo, stipsi, dolori addominali. Con interessamento epatico, innalzamento degli enzimi epatici, riduzione dei fattori della coagulazione sintomi gastrointestinali. Gran parte dei sintomi in corso di disseminazione \u00e8 ascrivibile allo stato settico e perci\u00f2 aspecifico, l'anamnesi e le colture ematiche e urinarie sono dirimenti.\nEsami diagnostici.\nPer la diagnosi occorre una radiografia; in assenza di essa risulta molto difficile riuscire a comprendere con esattezza la tipologia della malattia.\nEziologia.\nLa trasmissione avviene tramite inalazione dei batteri emessi (il caso pi\u00f9 comune \u00e8 attraverso un colpo di tosse) da una persona infetta. Nelle persone con immunodeficienze si sviluppa pi\u00f9 velocemente.\nFattori di rischio.\nFra i fattori di rischio condizioni igieniche non soddisfacenti e luoghi abitati sovraffollati; anche l'et\u00e0 gioca un ruolo importante: le persone molto anziane e molto giovani hanno pi\u00f9 probabilit\u00e0 che la malattia insorga. Inoltre anche le persone affette di tubercolosi che non vengono adeguatamente trattate possono sviluppare anche tale forma."}
{"id": "1864527", "revid": "599013", "url": "https://it.wikipedia.org/wiki?curid=1864527", "title": "Mohammed Zaboul", "text": "Carriera.\n Dopo aver giocato nel Montecolombo, nel 2003 Zaboul si \u00e8 trasferito nel Pennarossa, squadra del campionato sammarinese, con cui ha vinto il campionato nazionale nel 2003-2004. Nella stagione seguente ha esordito nelle competizioni UEFA per club disputando il primo turno preliminare della Coppa UEFA 2006-2007 contro lo \u017deljezni\u010dar, realizzando nella partita di andata l'unico gol della squadra sammarinese.\nNel 2006 \u00e8 passato al Murata con cui ha vinto altri due campionati e ha giocato la partita di ritorno del primo turno preliminare della UEFA Champions League 2007-2008 contro il Tampere United.\nZaboul nell'estate 2010 passa al Folgore/Falciano, dove disputa un ottimo campionato."}
{"id": "1864533", "revid": "647919", "url": "https://it.wikipedia.org/wiki?curid=1864533", "title": "Spondilite tubercolare", "text": ""}
{"id": "1864534", "revid": "287204", "url": "https://it.wikipedia.org/wiki?curid=1864534", "title": "Henry de Lumley", "text": "In oltre 40 anni di carriera ha effettuato importanti scoperte e ha contribuito con la realizzazione di strumenti scientifici a divulgare e accrescere la conoscenza sulla preistoria. Ha svolto inoltre notevoli ricerche archeologiche e paleontologiche.\nBiografia.\nConseguito il dottorato in scienze a Parigi, ha proseguito le sue ricerche a Marsiglia presso il CNRS di cui \u00e8 diventato direttore. Ha costituito un gruppo di ricerca presso l'Universit\u00e0 di Provenza dedito allo studio del Quaternario, della Preistoria e dei fossili di ominide. Ha condotto scavi a Caune de l'Arago, Terra Amata, Lazaret, Baume Bonne a Quinson e ha preso parte alla realizzazione di vari musei francesi di preistoria come a Mentone, Tenda, Quinson, Tautavel e Terra Amata oltre che avere contribuito allo studio delle incisioni rupestri nella Valle delle Meraviglie. Nel 1980 diventa professore al Museo Nazionale di Storia Naturale di Parigi e direttore del laboratorio del Museo di Preistoria Umana e Istituto di Paleontologia Umana. Dal 1994 al 1999 \u00e8 direttore del Museo di Storia Naturale parigino. Attualmente \u00e8 professore emerito presso quest'ultimo museo e direttore dell'Istituto di Paleontologia. Inoltre \u00e8 membro dell'Accademia delle Scienze di Francia. Partecipa a progetti internazionali di scavi in Asia centrale, Cina ed Etiopia. Attualmente si occupa del sito etiopico di Kada Gona che risale a 2,7 milioni di anni fa. Sta inoltre contribuendo alla realizzazione di un museo sull'evoluzione umana ad Addis Abeba.\nLibri pubblicati.\nIl De Lumley \u00e8 autore dei seguenti testi scientifici e divulgativi:"}
{"id": "1864535", "revid": "149485", "url": "https://it.wikipedia.org/wiki?curid=1864535", "title": "Jablonec 97", "text": ""}
{"id": "1864538", "revid": "1305772", "url": "https://it.wikipedia.org/wiki?curid=1864538", "title": "The Scarecrow", "text": ""}
{"id": "1864539", "revid": "70217", "url": "https://it.wikipedia.org/wiki?curid=1864539", "title": "Arzelato", "text": ""}
{"id": "1864547", "revid": "17354961", "url": "https://it.wikipedia.org/wiki?curid=1864547", "title": "War at Home", "text": ""}
{"id": "1864550", "revid": "275226", "url": "https://it.wikipedia.org/wiki?curid=1864550", "title": "Pallore", "text": "Il pallore \u00e8 la riduzione del normale colorito della cute, nonch\u00e9 di mucose e di organi, dovuto a una riduzione del flusso sanguigno nei capillari superficiali di taluni o tutti tali distretti corporei oppure a una riduzione della quantit\u00e0 di emoglobina contenuta negli eritrociti o del numero degli eritrociti, anche in presenza di normale flusso sanguigno. Rappresenta un segni clinico dello stato di sanguificazione.\nPatogenesi.\nSi possono distinguere due tipologie di pallore:"}
{"id": "1864561", "revid": "287204", "url": "https://it.wikipedia.org/wiki?curid=1864561", "title": "Trofeo Spagnolo", "text": "Il Trofeo Spagnolo \u00e8 stato un torneo calcistico amichevole istituito nel 1995 dal Genoa in memoria di Vincenzo Claudio Spagnolo, il tifoso genoano ucciso prima della partita di campionato contro il Milan del 29 gennaio di quello stesso anno.\nDisputato come torneo triangolare con partite da 45 minuti nelle prime tre edizioni, dal 1998 viene assegnato al vincitore di una gara singola allo stadio Luigi Ferraris tra il Genoa e una squadra invitata.\nA partire dal 1995 il Trofeo si \u00e8 disputato ogni anno nel periodo compreso tra il 9 ed il 17 agosto tranne che nel 2006, anno in cui si tenne il 3 settembre, e nel 2012 che si disput\u00f2 il 7 settembre in concomitanza del 119\u00ba anniversario della fondazione del Genoa. \u00c8 stato sospeso nel 2005, a causa della retrocessione a tavolino in serie C1 del Genoa, nel 2009, a causa dell'indisponibilit\u00e0 dello stadio Ferraris, e nel 2011, a causa della concomitanza con la partita del secondo turno di Coppa Italia allo stadio Ferraris tra Sampdoria ed Alessandria del 14 agosto. L'ultima edizione si \u00e8 tenuta nel 2012."}
{"id": "1864562", "revid": "599013", "url": "https://it.wikipedia.org/wiki?curid=1864562", "title": "Milan Fukal", "text": "Carriera.\nClub.\nInizi\u00f2 a giocare nel 1981 con il Sokol Kokon\u00edn e a 13 anni and\u00f2 nello Jablonec. Passato il servizio militare con il VTJ Karlovy Vary, tra il 1994 e il 1996 milit\u00f2 per EM\u011a M\u011bln\u00edk, FK \u010cesk\u00fd Brod, Pelik\u00e1n D\u011b\u010d\u00edn e Bohemians Praga.\nNel 1996 ritorn\u00f2 allo Jablonec dove in breve tempo divenne titolare. Nel 2000 pass\u00f2 allo Sparta Praga e le prestazioni mostrate sia con il club, sia con la al indussero i tedeschi dell'Amburgo ad acquistarlo. Nel 2004 fu ceduto ai \"puledri\" del Borussia M\u00f6nchengladbach con cui gioc\u00f2 per altre tre stagioni in Bundesliga.\nNel 2006 fece ritorno in Repubblica Ceca allo Jablonec e nel luglio 2008 ha firmato per il Kapfenberger SV, squadra di Bundesliga austriaca. Nel 2011 torn\u00f2 nel primo campionato ceco per la squadra FC Hradec Kr\u00e1lov\u00e9, dove ha giocato fino all'estate del 2013.\nNell'estate del 2013 si \u00e8 aggregato allo SV Esternberg che milita nel quinto campionato austriaco.\nNazionale.\nDal 1997 al 2003 totalizz\u00f2 19 presenze impreziosite da due reti e partecip\u00f2 al campionato europeo del 2000."}
{"id": "1864563", "revid": "154639", "url": "https://it.wikipedia.org/wiki?curid=1864563", "title": "Onorio Augustodunense", "text": "Onorio Augustodunense (in latino Honorius Augustodunensis), chiamato tradizionalmente Onorio d'Autun, \u00e8 stato un monaco cristiano, teologo e filosofo vissuto tra gli ultimi decenni dell\u2019XI secolo e la prima met\u00e0 del XII, probabilmente in Germania.\nBiografia.\nDella vita di Onorio non abbiamo notizie certe. Il riferimento principale si trova nella conclusione del suo \"De luminaribus ecclesiae\": dopo aver dato l\u2019inventario delle opere degli autori ecclesiastici dall\u2019inizio dell\u2019era cristiana ai suoi giorni, l\u2019autore si firma come \"Honorius Augustodunendis ecclesiae presbyter et scolasticus\", quindi d\u00e0 l\u2019elenco di ventidue proprie opere (compreso il \"De luminaribus\" stesso) e l\u2019indicazione cronologica \"sub quinto Henrico floruit\", intendendo l\u2019imperatore Enrico V di Germania (1106-1125). Queste scarne indicazioni hanno dato l\u2019avvio a un ampio dibattito sulla persona storica di Onorio, sulla sua origine e il luogo di attivit\u00e0, su una determinazione cronologica pi\u00f9 precisa della sua vita e della sua opera letteraria.\nClassicamente l\u2019interpretazione della firma di Onorio ha portato a ritenere che egli fosse stato sacerdote della Chiesa di Autun in Borgogna (\"Augustodunum\" \u00e8 infatti il nome latino per Autun), dove avrebbe insegnato teologia per un certo periodo, quindi si sarebbe ritirato in un monastero (quest\u2019ultima ipotesi spiegherebbe i termini \"solitarius\" e \"inclusus\" che accompagnano il nome dell\u2019autore in molti manoscritti delle sue opere). Vi erano per\u00f2 delle difficolt\u00e0 nel sostenere questa teoria: non vi \u00e8 traccia nella storia di Autun dell\u2019attivit\u00e0 di Onorio e per di pi\u00f9 non si \u00e8 sicuri dell\u2019esistenza di un insegnamento teologico regolare in questa citt\u00e0 alla sua epoca; inoltre l\"Imago Mundi\" dell\u2019autore presenta una descrizione molto sintetica della Francia, senza far menzione della Borgogna, mentre la descrizione della Germania, e di Baviera e Franconia in particolare, \u00e8 molto pi\u00f9 particolareggiata.\nQuesto, unito al fatto che l\u2019autore sembra impiegare alcune parole tedesche nella \"Gemma animae\", ha portato Le Boeuf all\u2019ipotesi che Onorio fosse invece vissuto in Germania: inizialmente \u00e8 stata proposta la citt\u00e0 di Augst presso Basilea (attualmente in Svizzera), ipotesi scartata perch\u00e9 il vescovato di Augst era stato uniformato a quello di Basilea prima del XII secolo; un\u2019altra citt\u00e0 tedesca candidata fu Augusta in Baviera, ma \u00e8 stato fatto notare che il nome latino corrispondente \u00e8 \"Augusta Vindelicorum\", simile ma non uguale ad \"Augustodunum\".\nSono state avanzate anche delle ipotesi di compromesso, come il fatto che Onorio sarebbe stato sacerdote e scolastico ad Autun ma si sarebbe poi ritirato in monastero in Germania, dove avrebbe composto alcune delle sue opere. Dieterich invece, identificando il \"Gotteschalcus\" dedicatario del \"De libero arbitrio\" di Onorio con un Gottschalk prevosto della collegiata di Maria auf dem Felde a Magonza intorno al 1120, ha ritenuto che Onorio sia nato o quanto meno vissuto in questa citt\u00e0, giustificando il termine \"Augustodunensis\" con l\u2019ipotesi che per una parte della sua vita egli abbia studiato o forse anche insegnato ad Autun; poi verso il 1132 egli sarebbe tornato in Germania e si sarebbe fatto monaco a Ratisbona in Baviera (l\u2019unica citt\u00e0 tedesca nominata con precisione nell\"Imago mundi\").\nSoprattutto l\u2019ipotesi di Ratisbona si \u00e8 consolidata grazie agli studi di Endres, che ha individuato in Cristiano, abate di San Giacomo degli Scozzesi a Ratisbona dal 1133 al 1153, il dedicatario dell\"Imago mundi\" e committente del suo \"Commentario ai Salmi,\" e ha visto nel portale dell\u2019abbazia una traduzione scultorea del \"Commento al Cantico dei cantici\" di Onorio; \u00e8 in questo monastero benedettino che l\u2019autore avrebbe composto le sue opere. Poich\u00e9 inoltre in due dei manoscritti che conservano lo \"Speculum ecclesiae\" si legge che i fratelli della Chiesa di Canterbury hanno udito predicare Onorio quando ha soggiornato presso di loro, Endres ha spiegato cos\u00ec i punti di contatto esistenti tra il pensiero di Onorio e quello di Anselmo d\u2019Aosta (arcivescovo di Canterbury dal 1033]] al 1109). Crouse ha per\u00f2 obiettato che la conoscenza del pensiero di Anselmo non presuppone necessariamente la presenza nel luogo dove egli insegnava, ma semplicemente la lettura dei suoi scritti.\nPer quanto riguarda l\u2019appellativo di \"Augustodunensis\", Endres ritiene che sia uno pseudonimo dovuto al fatto che il monastero di San Giacomo a Ratisbona \u00e8 collocato su un\u2019altura (-\"dunum\" secondo una radice celtica) legata a una vittoria di Carlo Magno (\"Augustus\"); quest\u2019ultima ipotesi non \u00e8 per\u00f2 parsa molto soddisfacente e non ha portato tutta la critica ad abbandonare l\u2019idea di un legame di Onorio con Autun, pur mantenendo anche l\u2019ipotesi della sua permanenza a Ratisbona.\nSi segnala anche l\u2019ipotesi di Kelle, che ha ritenuto che intorno al nome di Onorio si siano raccolte una serie di opere anonime affini in qualche modo allo \"Speculum ecclesiae\" a lui attribuito; peraltro la paternit\u00e0 onoriana di questo stesso scritto \u00e8 contestata dallo studioso, che ritiene si tratti di un adattamento di sermoni di altri autori come Agostino, Gregorio Magno, Rabano Mauro. Di conseguenza la conclusione del \"De luminaribus ecclesiae\" sarebbe un riflesso di questa situazione, per cui non sarebbe degna di fede per una ricostruzione della persona di Onorio; una conclusione cos\u00ec radicalmente distruttiva non si \u00e8 per\u00f2 imposta nel dibattito critico.\nLa supposta associazione di Onorio con Canterbury e il fatto che San Giacomo a Ratisbona fosse una fondazione di monaci \"Scottii\" (irlandesi e scozzesi) ha portato una parte della critica a ipotizzare una sua origine insulare. Bauerreiss ad esempio ritiene che Onorio non abbia semplicemente soggiornato a Canterbury, ma vi abbia ricevuto la sua formazione sotto Anselmo, per spostarsi prima all\u2019abbazia di San Michele a Siegburg, dove avrebbe dedicato il \"Commentario ai Salmi\" a Cunone di Raitenbuch (abate dal 1105 al 1126), e poi seguire quest\u2019ultimo quando divenne vescovo di Ratisbona (1126-1132); \"Augustodunensis\" potrebbe essere una corruzione di \"Augustinensis,\" con riferimento alla chiesa di sant\u2019Agostino a Canterbury. Gwynn ha sottolineato come il Cristiano abate di San Giacomo a cui Onorio avrebbe dedicato l\"Imago mundi\" fosse membro della famiglia reale irlandese dei MacCarthy e si fosse recato in Irlanda due volte, l\u2019ultima delle quali divenendo arcivescovo di Cashel; Southern ha notato che \u201cCashel\u201d in gaelico significa \u201ccollina dei re\u201d, il cui corrispondente latino potrebbe essere \"Augustodunum\": l\u2019indicazione geografica con cui Onorio caratterizza se stesso sarebbe quindi un omaggio al suo abate e adombrerebbe una propria origine irlandese. L\u2019ipotesi che connette Onorio all\u2019Irlanda \u00e8 stata per\u00f2 contestata da Flint, dal momento che nell\"Imago mundi\" ne tratta molto rapidamente: da un supposto irlandese ci si aspetterebbe una descrizione pi\u00f9 dettagliata della propria patria.\nUn\u2019ulteriore ipotesi sembrerebbe rafforzare l\u2019idea che Onorio abbia trascorso una parte della sua vita in Inghilterra per trasferirsi poi in area tedesca. Flint infatti ha notato che vi \u00e8 una notevole concentrazione di manoscritti contenenti le sue opere nelle aree di Lambach in Austria e di Worcester in Inghilterra. La studiosa ha quindi ipotizzato che Onorio sia stato prima attivo nella zona di Worcester, per poi trasferirsi a Lambach. A suo parere l\u2019ipotesi \u00e8 rafforzata dal fatto che a G\u00f6ttweig (un monastero connesso all\u2019abbazia di Lambach) \u00e8 conservata una donazione di libri da parte di un certo Enrico a una chiesa non identificata, risalente al XII secolo, nella quale sono elencate 21 delle 22 opere di Onorio citate nel \"De luminaribus\"; Flint ha quindi proposto che Enrico sia da identificare con Onorio stesso. In un secondo momento Flint ha anche proposto di identificare Onorio e l\u2019Enrico autore della donazione con Enrico di Augusta, autore di un \"Dialogus de musica\", adducendo come dimostrazione soprattutto la corrispondenza stilistica tra quest\u2019opera e quelle di Onorio, e alcune corrispondenze di contenuto con certi passi dell\"Imago mundi\". Flint sottolinea anche che una copia dell\"Imago mundi\" definisce l\u2019autore con il nome \"Henricus,\" e che nel lascito di G\u00f6ttweig sono presenti opere di argomento musicale.\nSi pu\u00f2 infine segnalare la ricostruzione biografica di Garrigues: secondo la studiosa il nome \"Honorius\" sarebbe uno pseudonimo perch\u00e9 non esistono attestazioni indipendenti dell\u2019esistenza di un personaggio con questo nome; il termine \"Augustodunensis\" invece non pu\u00f2 che riferirsi alla diocesi di Autun dove l\u2019autore avrebbe forse ricevuto l\u2019ordinazione, poich\u00e9 in altri luoghi delle sue opere egli utilizza il termine \"Augustodunum\" sempre in riferimento a questa citt\u00e0 francese. La permanenza nello \"Schottenkloster\" di san Giacomo a Ratisbona e l\u2019influenza che nella sua opera avrebbero certe conoscenze legate alla chiesa irlandese farebbero pensare a una sua provenienza da quest\u2019area, dove dev\u2019essere nato non dopo il 1080. L\"Elucidarium,\" sua prima opera, e il \"Sigillum beatae Mariae\" sarebbero per\u00f2 state scritte in Inghilterra, dove avrebbe studiato e ricevuto l\u2019influenza di Anselmo, tra 1098 e 1101. Verso il 1102 egli avrebbe poi lasciato la Gran Bretagna, forse proprio per Autun; tra 1105 e 1125 si sarebbe dedicato all\u2019insegnamento in un monastero non identificato, e avrebbe scritto una serie di opere (tra cui l\"Imago mundi,\" il \"De neocosmo\", l\"Inevitabile\") che mostrerebbero l\u2019influenza degli insegnamenti che all\u2019epoca si potevano ricevere negli ambienti di Parigi o di Laon; il \"De vita vere apostolica\" sembra affermare che Onorio abbia ascoltato le lezioni di Guglielmo di Champeaux. Garrigues postula in questo periodo anche un viaggio in Italia, perch\u00e9 questo paese riceve una trattazione molto dettagliata nell\"Imago mundi\". Verso il 1126 sarebbe pressoch\u00e9 certa la presenza di Onorio in Germania, forse prima a Siegburg dove avrebbe conosciuto Cunone di Raitenbuch, poi a Ratisbona dove si sarebbe stabilito. Nella regione tedesca avrebbe contemporaneamente condotto la propria vita monastica e composto opere di polemica ecclesiastica; successivamente avrebbe abbandonato questa forma di impegno per dedicarsi alla meditazione sulle Sacre Scritture. Sono infatti i manoscritti di quest\u2019epoca e questa regione a definire Onorio con i termini di \"solitarius\" e \"inclusus\"; forse Onorio si era ritirato nel priorato di Weih-Sankt-Peter, dipendente dall\u2019abbazia di san Giacomo. Infine, Garrigues ricorda una testimonianza del 1154 dell\u2019abate Gregorio, che tesse le lodi di un suo \"reclusus\" anonimo molto anziano che si dedicava all\u2019esegesi biblica; la studiosa propone di identificarlo con Onorio poco prima della morte.\nOpere.\nInventari delle opere di Onorio.\nOpere elencate nel \"De luminaribus ecclesiae\".\nLa fonte principale per la conoscenza delle opere di Onorio Augustodunense \u00e8 l\u2019elenco di ventidue opere che egli ha apposto alla fine del quarto libro del \"De luminaribus ecclesiae\", delle quali 19 sono conservate dalla tradizione manoscritta (\"Elucidarium, Sigillum beatae Mariae, Inevitabile, Speculum ecclesiae, Offendiculum, Summa totius, Gemma animae, Sacramentarium, Neocosmus, Eucharistion, Cognitio vitae, Imago mundi, Summa gloria, Scala coeli, De anima et de Deo, Expositio totius Psalterii, Expositio in Cantica canticorum, Clavis physicae, De luminaribus ecclesiae\"), tre risultano invece perdute (\"Evangelia quae beatus Gregorius non exposuit, Refectio mentium, Pabulum vitae\").\nL\u2019autenticit\u00e0 di questa lista \u00e8 per\u00f2 stata contestata da alcuni critici. In particolare Kelle ritiene che l\u2019intero \"De luminaribus ecclesiae\" consti degli aggiornamenti effettuati nel corso dei secoli al \"De viris illustribus\" di Gerolamo, che trattava di tutti gli autori ecclesiastici dalle origini del cristianesimo alla propria epoca (inizio del V secolo); considerando inoltre che la lista delle opere in alcuni manoscritti manca completamente, egli ha ipotizzato che sia spuria e che un \"Honorius Augustodunensis\" autore del \"De luminaribus\" e delle altre opere citate non sia mai esistito. Menhardt invece non ha rifiutato la paternit\u00e0 dell\u2019intero trattato a Onorio, ma solo l\u2019autenticit\u00e0 della lista a lui attribuita. La giustificazione che egli adduce a questa teoria \u00e8 la coincidenza pressoch\u00e9 totale delle opere qui elencate con quelle senza indicazione d\u2019autore che sono presenti nella \"Donatio Gottwicensi\", che \u00e8 paleograficamente anteriore a tutti i testimoni del \"De luminaribus\": la lista a conclusione del trattato sarebbe quindi un\u2019aggiunta posteriore ricalcata sulla \"Donatio\". In ogni caso la maggior parte della critica propende per l\u2019autenticit\u00e0 di questa indicazione.\n\"Donatio Gottwicensis\".\nUn\u2019altra risorsa importante \u00e8 un elenco di opere donate a una chiesa non identificata da un certo \"frater Heinricus\", contenuto in un manoscritto del XII secolo conservato nell\u2019abbazia di G\u00f6ttweig in Austria: su 50 titoli, 21 coincidono con le opere citate nel \"De luminaribus ecclesiae\", con qualche differenza di forma nei titoli: \"Psalterium, Cantica canticorum, Clavis physicae, Speculum ecclesiae, Refectio moerentium, Pabulum vitae, Elucidarium, Offendiculum, Eucharistion, Neocosmos, Scala coeli, Gemma animae, Sacramentarium, Summa totius, Imago mundi, Summa gloria, Sigillum beatae Mariae, Cognitio vitae, Inevitabile, De luminaribus ecclesiae, De deo et anima\".\nListe di Giovanni Tritemio e Bernhard Pez.\nDue ulteriori liste di opere attribuite a Onorio sono frutto delle ricerche degli eruditi moderni Giovanni Tritemio, abate di San Giacomo degli Scozzesi a W\u00fcrzburg a cavallo tra XV e XVI secolo, e Bernhard Pez (1683-1735), abate benedettino di Melk.\nTritemio presenta nella sua opera \"De scriptoribus ecclesiasticis\" un catalogo delle opere di Onorio Augustodunense molto simile a quello contenuto nel \"De luminaribus\": \"Elucidarium, Sigillum sanctae Mariae, Speculum ecclesiae, Summa historiarum, Gemma animae, De libero arbitrio, Offendiculum, Imago mundi, In Cantica canticorum, De luminaribus ecclesiae, De corpore domini, De Deo et vita aeterna, Scala coeli, In toto Psalterio, De Papa et imperatore, Resurrectio messium, Epistolarum ad diversos, In Hexameron, De anima, Clavis physicae, In Evangelia homiliarum, Dialogus ex opusculis Augustini, Pabulum vitae.\" Secondo Garrigues l\u2019attendibilit\u00e0 di quest\u2019elenco \u00e8 dovuta al fatto che Tritemio avrebbe avuto accesso ad archivi oggi scomparsi, in un\u2019area della Germania vicina ai luoghi dove Onorio sarebbe stato attivo.\nLa lista stilata da Pez \u00e8 molto preziosa perch\u00e9 ci permette di aumentare di molto il numero di opere attribuibili a Onorio: \"Liber amplus theologicarum quaestionum, De decem plagis Aegyptii spiritualiter, Scala caeli minor, Liber duodecim questionum, Quaestiones octo, De animae exilio et patria, De libero arbitrio, De vita claustrali, De philosophia mundi, De Solis affectibus, Series romanorum pontificum, De haeresibus, Quaestiones et ad easdem responsiones in duo Salomonis libro, Proverbia et Ecclesiasten, Summa de virtutibus et vitiis.\" Secondo Garrigues Pez avrebbe avuto accesso a documenti per noi oggi irraggiungibili, effettuando le proprie ricerche soprattutto nelle biblioteche dell\u2019abbazia di Melk e della certosa di Gaming.\nOpere dogmatiche e ascetiche.\n\"Clavis physicae\"\nUn fortunato scritto di Onorio, composto probabilmente tra il 1125 e il 1130, \u00e8 la \"Clavis physicae\", che si apre con un'affermazione molto impegnativa: \u00abPoich\u00e9 vedo che non solo molti ignoranti, ma anche persone che brillano del fulgore della sapienza deviano troppo dal cammino della vera fisica, io mi accingo a ricondurre sulla via della verit\u00e0 coloro che vogliono seguirmi lungo tutto ci\u00f2 che il mio ragionamento, con l'aiuto della grazia divina, mi ha fatto vedere\u00bb.\nIn realt\u00e0, per\u00f2, la \"Clavis physicae\" \u00e8 costituita per circa due terzi (parr. 1-315) da un ampio riassunto dei primi quattro libri del \"De divisionae naturae\" (\"Periphyseon\") di Giovanni Scoto Eriugena, mentre la seconda parte (parr. 316-529) \u00e8 la copia integrale del quinto libro dell'opera di Eriugena: nell'opera del filosofo irlandese i primi due libri trattano soprattutto di logica e di teologia, il terzo di filosofia naturale, il quarto di antropologia e l'ultimo della teoria escatologica del ritorno delle creature a Dio.\nAnche se nel 1225 papa Onorio III ordin\u00f2 di bruciare come eretica l'opera dell'irlandese, lo scritto di Onorio godette di buona fortuna, contribuendo a diffondere il pensiero di Eriugena in Germania per gran parte del Medioevo, pur con i limiti di corretta esposizione che si riscontrano nella \"Clavis\".\n\"De anima et de Deo\" (sive \"De anima et de Deo ex Augustino excerpta sub dialogo exarata\")\n\"De animae exilio et patria\"\n\"De claustrali vita\"\n\"De cognitione verae vitae\" (sive \"Cognitio vitae\")\n\"De libero arbitrio\"\n\"De vitiis et virtutibus\" (?)\n\"Elucidarium\" (sive \"Dialogus de summa totius christianae theologiae\")\nL\"'Elucidarium\" \u00e8 la prima opera composta da Onorio. La data viene ricavata dall'osservazione che essa risulta gi\u00e0 conservata nel 1101 nella biblioteca del monastero benedettino di Blaubeuren, nel W\u00fcrttemberg. Lo scritto conobbe un grande successo: riportato in centinaia di codici, ebbe traduzioni e commenti per tutto il Medioevo.\nSi tratta di un dialogo diviso in tre libri, nei quali il discepolo pone una serie di domande al suo maestro. Il primo libro, \"De divinis rebus\", contiene 203 domande con relative risposte concernenti Dio, la creazione, il peccato originale, l'incarnazione di Cristo, l'eucaristia, la redenzione. Nel secondo libro, \"De rebus ecclesiasticis\", 106 domande affrontano problemi quali la provvidenza, il male, i sacramenti, la morte, gli angeli e i demoni. Nel terzo, \"De futura vita\", 122 domande chiedono lumi sulla vita futura, sul paradiso, sull'inferno, sul purgatorio, sull'anticristo, sul giudizio universale e sulla resurrezione.\nL\"'Elucidarium\" \u00e8 debitore delle dottrine di Anselmo di Aosta e in particolare del suo \"Cur Deus homo\", che fu pubblicato nel 1108. Le fonti di Onorio si ricavano direttamente dalle \"auctoritates\", cio\u00e8 dai nomi degli autori indicati nei margini del manoscritto: in essi sono riportati centinaia di \"auctores\", soprattutto Agostino, Gregorio Magno e, appunto, Anselmo, dal quale trae la dottrina dell'incorporeit\u00e0 e non allocazione di Dio, la rappresentazione dell'universo come un palazzo, la teoria del demonio come angelo caduto, e quella del creato inteso come lode a Dio, la concezione dell'eucaristia. \u00c8 presente anche \"Iohannes Crisostomos\", ossia Giovanni Eriugena, della cui \"De divisione naturae\" la propria successiva \"Clavis physicae\" rappresenta un sunto.\nNel complesso, anche l\"'Elucidarium\" \u00e8 un sunto di \u00abtutto ci\u00f2 che era allora importante per l'umanit\u00e0: la dottrina di Dio (libro I), della Chiesa (libro II), della vita futura nell'aldil\u00e0 (libro III) [...] Mosso da una curiosit\u00e0 infantile, [Onorio] trovava una spiegazione simbolica pi\u00f9 evidente di una spiegazione logica o causale\u00bb.\n\"Eucharistion\" (sive \"Liber de corpore et sanguine Domini\")\n\"Inevitabile\" (sive \"De praedestinatione et libero arbitrio dialogus\")\nDell'opera successiva, \"Inevitabile, sive de praedestinatione et libero arbitrio dialogus\", Onorio redasse due versioni. La prima ripete la teoria agostiniana della predestinazione, gi\u00e0 esposta del resto nell\"'Elucidarium\", secondo la quale solo la grazia pu\u00f2 salvare l'anima umana, irrimediabilmente corrotta dal peccato originale; la successiva, seconda versione sposa invece la tesi della centralit\u00e0 della libera volont\u00e0 umana nella scelta del bene, esposta da Anselmo sia nel \"De libero arbitrio\" che nel \"De concordia praescentiae et praedestinationis\".\n\"Scala caeli maior\" (sive \"Scala caeli maior de gradibus visionum\")\n\"Scala caeli minor\" (sive \"De gradibus charitatis opusculum\")\nOpere esegetiche.\n\"Commentarium in librum Ecclesiastes\" (?)\n\"De decem plagis Aegypti spiritualiter\"\n\"Expositio in Cantica canticorum\"\n\"Expositio in Cantica Veteris et Novi Testamenti\"\n\"Expositio Psalterii\" (sive \"Selectorum psalmorum expositio\")\n\"Hexaemeron\" (sive \"De neocosmo\" sive \"Neocosmus\")\n\"Quaestiones et responsiones in Proverbia et Ecclesiasten\" (sive \"Quastiones et ad easdem responsiones in duo Salomonis libros Proverbia et Ecclesiasten\") (?)\n\"Quaestiones in Iohannem\" (sive \"Dialogus in Evangelium Iohannis\") (?)\n\"Quaestiones in Matthaeum\" (sive \"Dialogus in Evangelium Matthaei\") (\n\"Sigillum beatae Mariae\"\nOpere storiche ed enciclopediche.\n\"De luminaribus ecclesiae\" (sive \"De scriptoribus ecclesiasticis\")\n\"Dialogus de musica\" (?)\n\"Imago mundi\" (sive \"De dispositione orbis\" sive \"De imagine mundi\")L\"Imago mundi\", che ebbe grande diffusione in tutto il Medioevo, come attestano i pi\u00f9 di trecento codici che la riportano, si compone di tre libri. Nel primo, secondo lo schema dei quattro principi che costituiscono la natura - terra, acqua, aria e fuoco - Onorio descrive la Terra, poi i mari e i fiumi, quindi i fenomeni meteorologici e infine quelli astronomici. Nel secondo tratta del tempo e della sua divisione, mentre nel terzo Onorio traccia un quadro della storia umana, dalla creazione fino ai tempi a lui presenti.\nLe sue fonti sono Plinio il Vecchio, Solino, Calcidio, Macrobio, Orosio, Isidoro di Siviglia, Beda il Venerabile, Elferico e Rabano Mauro: \u00abNell\"'Imago\" non c'\u00e8 n\u00e9 l'ardimentosa sottigliezza di Guglielmo di Conches, n\u00e9 la raffinatezza di Thierry di Chartres. Eppure Onorio vi rivela un fondo naturalistico insospettato da chi lo intende come un torbido simbolista: ad Anselmo, ad Eriugena e ai Padri orientali menzionati con tanta venerazione nel proemio della \"Clavis physicae\" si affianca ora la tradizione scientifica latina di Calcidio e Macrobio\u00bb.\nVi \u00e8 dunque in Onorio una caratteristica oscillazione tra un'interpretazione simbolica della natura, i cui fenomeni sono allegorie che rimandano a una spiegazione sovrannaturale, secondo l'indirizzo aperto in Germania da Rupert von Deutz, e un sincero interesse per la spiegazione razionale e la ricerca naturalistica, per la scienza che, scrive nel \"De animae exilio et patria\", sottrae \u00abl'uomo dall'esilio dell'ignoranza\u00bb per riportarlo \u00aballa sua vera patria, che \u00e8 la sapienza\u00bb, pur se resta inteso che vera sapienza, per lui, \u00e8 la conoscenza di Dio.\nSe Onorio non disprezza la scienza e la dialettica degli scolastici, non \u00e8 nemmeno un Adelardo di Bath o un Daniele di Morley, \u00abpionieri della nuova scienza, educati secondo il modello dei medici-filosofi arabi\u00bb: \u00e8 un enciclopedista tradizionale, che unisce alla scienza possibile dei suoi tempi l'esegesi scritturale e l'interpretazione simbolica della natura.\n\"Liber de haeresibus\"\n\"Series Romanorum pontificum et imperatorum\" (sive \"Catalogus Romanorum pontificum\")\n\"Summa totius de omnimoda historia\"\nOpere liturgiche.\n\"Evangelia (quae beatus Gregorius non exposuit)\" (opera perduta)\nOpera menzionata da Onorio nella lista in calce al \"De luminaribus ecclesiae\", che risulta attualmente perduta; potrebbe essere stata una raccolta di omelie su brani del Vangelo letti durante le funzioni religiose, che non erano stati commentati da Gregorio Magno nelle sue \"Homiliae in Evangelia\". In un manoscritto viennese dell\"Elucidarium\" sono riportate delle \"Quaestiones\" su quattro libri della Bibbia, tra cui due Vangeli: \u00e8 stato proposto da Michel Denis che queste ultime rappresentino gli \"Evangelia\" di Onorio, ma la proposta \u00e8 stata accettata solo da Flint. Garrigues rifiuta questa identificazione per motivi stilistici e perch\u00e9 non riportano tracce dell\u2019influenza del pensiero di Scoto Eriugena, che invece \u00e8 molto presente nell\u2019opera di Onorio.\n\"Gemma animae\"\nTrattato dedicato alla liturgia cristiana in quattro libri, di cui il primo \u00e8 dedicato ai riti svolti durante la messa e ai ministri del culto; il discorso si allarga anche all\u2019ornamentazione delle chiese, al vestiario dei celebranti e agli oggetti legati alla liturgia, la quale \u00e8 suddivisa in parti secondo una numerazione simbolica. Sono discusse anche questioni di disciplina per i religiosi. Il secondo libro riguarda le ore canoniche, che vengono fatte coincidere con le suddivisioni del cosmo. Il terzo libro tratta delle cerimonie domenicali e delle festivit\u00e0 del calendario liturgico a partire dall\u2019Avvento, pi\u00f9 alcune date legate ai santi; il libro termina con una discussione sul significato simbolico dei mesi, legato ai periodi della storia del mondo. Infine il quarto giustifica le letture previste per i vari giorni dell\u2019anno, riconnettendole alla storia della salvezza.\nIl trattato \u00e8 dedicato nella prefazione a dei monaci, probabilmente benedettini per le allusioni alla \"Regola\" e per il rilievo che assume la festa di San Benedetto all\u2019interno dell\u2019opera; inoltre Onorio sottolinea la prerogativa del monaco benedettino di condurre insieme una vita attiva, dedicata ai doveri sacerdotali, e una contemplativa, pi\u00f9 propriamente monastica. Garrigues data l\u2019opera a dopo il 1133.\n\"Pabulum vitae\" (opera perduta)\nOpera menzionata in calce al \"De luminaribus ecclesiae\", che risulta attualmente perduta; forse una raccolta di sermoni legata all\u2019anno liturgico, a complemento dello \"Speculum ecclesiae\". Garrigues ipotizza che il manoscritto identificato da Flint come potenzialmente contenente la \"Refectio mentium\" possa contenere in realt\u00e0 un primo abbozzo del \"Pabulum vitae\".\n\"Refectio mentium\" (opera perduta)\nOpera menzionata nella lista del \"De luminaribus ecclesiae\" e nella \"Donatio Gottwicensis,\" che la definisce come una raccolta di sermoni; risulta attualmente perduta, ma la critica ha avanzato delle proposte di identificazione con le raccolte conservate in alcuni manoscritti. Flint ad esempio ritiene che il manoscritto Lambach 139, che contiene una collezione di sermoni estratti in buona parte dalla \"Gemma animae\" e dallo \"Speculum ecclesiae,\" possa coincidere con la perduta \"Refectio mentium\".\nGarrigues sostiene di aver rinvenuto nel manoscritto Praga 930 la dicitura \"Honorii monachi de refectione mentium seu sermones capitulares,\" ma scarta questa identificazione per motivi stilistici e cronologici, perch\u00e9 alcuni sermoni appaiono posteriori alle canonizzazioni di San Bernardo e Thomas Beckett. Garrigues segnala anche i manoscritti Monaco CLM 2982 e 4636, che riportano la stessa raccolta di sermoni e di cui il primo riporta il titolo cancellato di \"Refectio mentium\". Ella ritiene possibile che queste omelie siano di mano di Onorio, ma non le fa coincidere \"in toto\" con questa raccolta perduta. Piuttosto Garrigues ipotizza che noi possediamo tutti i sermoni composti dall\u2019autore, ma la tradizione manoscritta non ce li tramandi secondo la suddivisione originale in \"Speculum ecclesiae, Pabulum vitae\" e \"Refectio mentium\"; buona parte sarebbe stata amalgamata allo \"Speculum\" originale e trasmessa sotto questo nome.\n\"Sacramentarium\" (sive \"Sacramentarium seu de causis et significatu mistico Rituum divini in Ecclesia officii liber\")\nGli argomenti di questo trattato sono analoghi a quelli della \"Gemma animae\", ma la dimensione dell\u2019opera \u00e8 molto pi\u00f9 ridotta. Il trattato inizia con la descrizione delle diverse suddivisioni dell\u2019anno liturgico, quindi parla dell\u2019ordinazione e degli ornamenti sacri, infine si ritorna all\u2019anno liturgico e all\u2019illustrazione della messa.\nTradizionalmente quest\u2019opera \u00e8 stata ritenuta un riassunto della \"Gemma animae,\" nel quale vengono eliminati i particolari pi\u00f9 tecnici della liturgia e la spiegazione del loro significato storico e simbolico; questo ha fatto pensare che, mentre la \"Gemma animae\" \u00e8 rivolta a membri del clero interessati in modo specifico alla liturgia a livello teorico e pratico, il \"Sacramentarium\" sarebbe rivolto a lettori meno istruiti, per educarli alla santit\u00e0 insita nel culto cristiano.\nGarrigues per\u00f2 ha fatto notare che il \"Sacramentarium\" presenta delle riflessioni di argomento mistico e teologico che dovrebbero far pensare a un pubblico colto; semplicemente in questo caso il \"focus\" della trattazione \u00e8 spostato da una disamina dettagliata delle questioni liturgiche a una riflessione teologica pi\u00f9 profonda. Un esempio eclatante secondo Garrigues della differenza di tono tra la \"Gemma animae\" e il \"Sacramentarium\" riguarda il tema dell\u2019uomo come microcosmo, che nella prima \u00e8 trattato sbrigativamente perch\u00e9 non \u00e8 di interesse per la liturgia, mentre nel secondo \u00e8 analizzato in un intero capitolo. Garrigues data l\u2019opera a dopo il 1133.\n\"Speculum ecclesiae\"\nRaccolta di sermoni, ripartiti su tutto l\u2019anno liturgico, partendo dal Natale e concludendo con l\u2019Avvento. Il numero e la consistenza dei sermoni oscilla molto tra i numerosi manoscritti che trasmettono l\u2019opera, tanto da formare un \u2039\u2039corpus immenso e multiforme\u203a\u203a piuttosto che una lista definita; il totale dei sermoni che sono attribuiti dall\u2019insieme della tradizione allo \"Speculum ecclesiae\" diventa cos\u00ec di pi\u00f9 di cinquecento, secondo Garrigues, che ritiene impossibile stabilire il nucleo originario della raccolta, ma comunque non contesta l\u2019autenticit\u00e0 delle omelie pervenuteci.\nL\u2019opera doveva servire come un campionario di modelli per la predicazione: pi\u00f9 che direttamente alla fruizione dei fedeli, questi sermoni sembrano essere rivolti principalmente a quella dei monaci, che oltre alla trama del discorso vi trovavano ricche informazioni sulle modalit\u00e0 con cui presentarlo, con indicazioni riguardanti anche l\u2019adattamento dell\u2019omelia alle necessit\u00e0 dell\u2019uditorio, alla stagione, alla differente solennit\u00e0 delle occasioni. Lo \"Speculum ecclesiae\" si segnala anche perch\u00e9 \u00e8 la prima opera del Medioevo, dopo Gregorio Magno, in cui si recupera la tradizione dell\"exemplum\" come storiella dal significato morale. Onorio utilizza un vasto campionario di \"exempla\", che in parte riprende le tradizioni classica, patristica e agiografica, ma per lo pi\u00f9 tratta di personaggi presi dalla quotidianit\u00e0.\nDalla prefazione si ricava che questa raccolta era stata richiesta da un convento in cui Onorio aveva gi\u00e0 dato prova della sua abilit\u00e0 nel realizzare omelie; alcuni manoscritti indicano che questi monaci facevano parte della comunit\u00e0 ecclesiastica di Canterbury, ma, per quanto questo indizio sia stato importante nel dibattito sui luoghi di origine e di attivit\u00e0 dell\u2019autore, non si \u00e8 in grado di stabilire con certezza la verit\u00e0 di questa affermazione. Garrigues data il nucleo originario della raccolta al 1107-1111.\nOpere polemiche.\n\"De apostatis\" (sive \"Offendiculum de apostatis\")\n\"De esu volatilium\" (sive \"Dialogus cuiusdam magistri de esu volatilium\") (?)\n\"De vita vere apostolica\" (?)\n\"Offendiculum\" (sive \"De offendiculo\" sive \"Offendiculum de incontinentiis sacerdotum\")\n\"Quid sit scala ad caelum\"\n\"Quid vasa honoris et quid vasa contumeliae\"\n\"Quod monachis liceat praedicare\" (sive \"Quaestio utrum monachis liceat praedicare\")\n\"Summa gloria\" (sive \"Summa gloria de apostolico et augusto\" sive \"Summa gloria de praecellentia sacerdotii prae regno\")\n\"Quaestiones\" e \"interrogationes\".\n\"Interrogatio\"\n\"Interrogatio de ascensu et consessu Christi\"\n\"Interrogatio de descensu Christi\"\n\"Liber duodecim quaestionum\"\n\"Quaestiones octo de angelo et homine\"\n\"Quaestiones theologicae\"\n\"Utrum sit peccatum nubere vel carnem comedere\""}
{"id": "1864566", "revid": "297031", "url": "https://it.wikipedia.org/wiki?curid=1864566", "title": "Onorio d'Autun", "text": ""}
{"id": "1864597", "revid": "282094", "url": "https://it.wikipedia.org/wiki?curid=1864597", "title": "Vincenzo Bellovacense", "text": ""}
{"id": "1864599", "revid": "767487", "url": "https://it.wikipedia.org/wiki?curid=1864599", "title": "Valdesiani", "text": "I valdesiani furono una forte componente del movimento filosofico-religioso definito spiritualismo, diffuso soprattutto in Italia nel XVI secolo. Prende il nome dal suo principale fautore, Juan de Vald\u00e9s, cavaliere e filosofo spagnolo fuggito dalla terra natia per evitare le persecuzioni controriformiste applicate dall'Inquisizione.\nIl movimento fu particolarmente attivo a Napoli, ove Vald\u00e8s si rec\u00f2 nel 1533. I concetti dello spiritualismo valdesiano presero forza soprattutto all'interno di una cerchia di personaggi dell'aristocrazia e perfino del clero regolare della Chiesa cattolica Romana. Tra questi i pi\u00f9 celebri erano i cardinali Morone, Bernardino Ochino, Pier Martire Vermigli, Francesco Renato e forse anche Reginald Pole; le aristocratiche Caterina Cybo e Giulia Gonzaga; grandi pensatori del tempo quali Pietro Carnesecchi, Marcantonio Flaminio e Mario Galeota. Fu sempre una dottrina mantenuta segreta, visto il clima reazionario che viveva l'Europa, sconvolta da due decenni di guerre religiose (e non) e dal moltiplicarsi di confessioni riformate e scismatiche.\nDopo la morte di Vald\u00e8s nel 1541, il gruppo a lui fedele si sciolse presto, e il clima di intransigenza papale sempre crescente port\u00f2 all'arresto di alcuni di loro. In particolare: Papa Paolo IV fece mettere all'Indice dei libri proibiti il testo fondamentale dei valdesiani, il \"Di\u00e1logo de doctrina christiana\"; Paolo IV applic\u00f2 una dura politica di repressione dei movimenti religiosi paralleli a quello ufficiale, fece processare il vescovo Vittore Soranzo e arrestare il cardinale Giovanni Morone; Pio V fece giustiziare Pietro Carnesecchi proprio davanti a Castel Sant'Angelo.\nPensiero valdesiano.\nI valdesiani, al pari degli spiritualisti, rivedono la religione cristiana, separandosi dalla natura prettamente dogmatica della Chiesa cattolica. Cambia innanzitutto la visione della parola rivelata, del verbo professato direttamente da Dio attraverso cui l'uomo apprende il messaggio divino e la sua Legge.\nLaddove per cattolici e protestanti essa ha fondamento unicamente nei sacri testi, per Valdes il baricentro della fede cambia nettamente. I testi contengono di certo la parola di Dio, ma il suo studio miope e forzato non garantisce una piena esperienza nel contatto con Dio e nel cammino del proprio automiglioramento. Il Sacro testo pu\u00f2 essere una fonte di conoscenza e una base per l'accrescimento spirituale, ma in s\u00e9 non \u00e8 fondamentale nella vita del vero cristiano. Il concreto perno della religione \u00e8 l'esperienza individuale, una fede che scaturisce dall'interiorit\u00e0 del singolo, che delineia da s\u00e9 l'idea di Dio in un cammino spirituale costante. La natura e le sue esperienze sensibili vanno vissute in maniera spiritualmente libera da vincoli temporali.\nIl dogma non diventa fede ma forzatura, deviazione materiale che snatura la materia dello spirito. Ecco perch\u00e9, secondo Vald\u00e8s, il vero accrescimento della fede singola pu\u00f2 essere interiorizzato senza mediazioni di alcuna gerarchia presuntamente garante della volont\u00e0 divina. Ciascun individuo \u00e8 capace di entrare in contatto col creatore al pari degli altri, ed un prete non avr\u00e0 per definizione alcun \"favoritismo\" nel percepire il messaggio rispetto agli umili. Nell'esempio di Cristo si trova il viaggio perfetto e ideale che lo spirito umano compie nell'ascesa alla consapevolezza di Dio.\nVa da s\u00e9 che tali tesi stridono con la Chiesa secolare di Roma, che proprio nel dogma, nella dottrina e nell'ubbidienza dei fedeli, raccolti nella vita comunitaria della Chiesa sotto la guida del clero, trae la sua forza e garantisce l'integrit\u00e0 della societ\u00e0 cristiana. Riguardo alle fedi riformate anch'esse debbono, per natura loro, sconfessare lo spiritualismo valdesiano, giacch\u00e9 esse fondano l'integrit\u00e0 della comunit\u00e0 dei fedeli sul concetto della \"Sola Scriptura\". La Bibbia e i Vangeli contengono indiscutibilmente la parola rivelata e solo su di essi il fedele deve trarre insegnamento. In essi sono contenuti i veri modelli di vita, l'esempio eccellente della vita del Cristo e fuorviare dalle sue leggi significa vivere al di fuori della legge divina, rivelandosi peccatori naturali."}
{"id": "1864600", "revid": "289247", "url": "https://it.wikipedia.org/wiki?curid=1864600", "title": "Ciclismo alle Olimpiadi 1896", "text": ""}
{"id": "1864604", "revid": "289247", "url": "https://it.wikipedia.org/wiki?curid=1864604", "title": "Ciclismo alle Olimpiadi 1900", "text": ""}
{"id": "1864605", "revid": "809148", "url": "https://it.wikipedia.org/wiki?curid=1864605", "title": "Scala di Kolmogorov", "text": "La scala di Kolmogorov o pi\u00f9 correttamente le scale di Kolmogorov sono le scale pi\u00f9 piccole utilizzate nella descrizione di un flusso turbolento. Nella sua teoria del 1941, Andrej Nikolaevi\u010d Kolmogorov introdusse l'idea che le scale pi\u00f9 piccole a cui si pu\u00f2 descrivere la turbolenza fossero universali, simili cio\u00e8 per ogni flusso turbolento indipendentemente dal fenomeno fisico che le ha generate, e dipendenti solo dai due parametri \"\u03b5\" e \"\u03bd\". Le definizioni delle scale di Kolmogorov possono essere ottenute partendo da questa assunzione e facendo un ragionamento di analisi dimensionale.\nIn particolare si definiscono:\ndove \"\u03b5\" \u00e8 la quantit\u00e0 media di energia dissipata per unit\u00e0 di massa nell'unit\u00e0 di tempo e \"\u03bd\" \u00e8 la viscosit\u00e0 cinematica del fluido. Questa teoria \u00e8, quindi, una teoria di campo medio poich\u00e9 assume che i parametri siano considerati in media. Durante i fenomeni di turbolenza, l'energia dissipata per unit\u00e0 di massa, tuttavia, \u00e8 differente in punti e in istanti diversi, quindi \u00e8 possibile pensare che il valore delle scale di Kolmogorov cambino nel tempo e spostandosi da un punto all'altro. \nI fondamenti di questa teoria sono nell'osservazione del fenomeno fisico, poi dimostrato matematicamente, che qualsiasi sia la scala di forzamento di un flusso turbolento, l'energia immessa si riverser\u00e0 su scale sempre pi\u00f9 piccole (cascata di energia). Questo fenomeno \u00e8 facilmente osservabile per esempio nella scia di un corpo tozzo, in cui i vortici divengono sempre pi\u00f9 piccoli man mano che ci si allontana dal corpo stesso.\nQuando la scala delle strutture vorticose \u00e8 pari alla scala di lunghezza di Kolmogorov, i gradienti di velocit\u00e0 sono cos\u00ec elevati che gli sforzi viscosi, direttamente proporzionali ad essi, dissipano l'energia del flusso, perci\u00f2 non possono esistere strutture vorticose su scale minori di essa."}
{"id": "1864606", "revid": "220544", "url": "https://it.wikipedia.org/wiki?curid=1864606", "title": "Fasci gaussiani astigmatici", "text": ""}
{"id": "1864607", "revid": "78273", "url": "https://it.wikipedia.org/wiki?curid=1864607", "title": "Ciclismo alle olimpiadi estive 1904", "text": ""}
{"id": "1864608", "revid": "78273", "url": "https://it.wikipedia.org/wiki?curid=1864608", "title": "Ciclismo alle olimpiadi estive 1908", "text": ""}
{"id": "1864609", "revid": "78273", "url": "https://it.wikipedia.org/wiki?curid=1864609", "title": "Ciclismo alle olimpiadi estive 1912", "text": ""}
{"id": "1864610", "revid": "78273", "url": "https://it.wikipedia.org/wiki?curid=1864610", "title": "Ciclismo alle olimpiadi estive 1920", "text": ""}
{"id": "1864611", "revid": "78273", "url": "https://it.wikipedia.org/wiki?curid=1864611", "title": "Ciclismo alle olimpiadi estive 1924", "text": ""}
{"id": "1864612", "revid": "287204", "url": "https://it.wikipedia.org/wiki?curid=1864612", "title": "L'ultimo Halloween", "text": "L'ultimo Halloween (\"Headless Halloween\") \u00e8 il settantaduesimo libro della collana \"Piccoli brividi\" di R. L. Stine.\nTrama.\nBrandon Plush \u00e8 un ragazzo di dodici anni, il cui passatempo preferito \u00e8 spaventare o commettere atti di bullismo nei confronti di ragazzi pi\u00f9 piccoli, tra cui sua sorella Maya di sette anni e il cugino undicenne Vinnie. Un giorno a scuola, facendo finta di inciampare, rovescia addosso a Vinnie dell'acqua e lo spaventa dicendogli che si tratta di acido. Viene per\u00f2 scoperto e rimproverato dal professor Benson, chiamato \"la Montagna\" per la sua statura. Cos\u00ec Brandon, tramando vendetta, contatta il suo amico Cal per andare a casa del suo professore il giorno di Halloween e mettere a soqquadro la casa. Il giorno premeditato, poco prima di uscire viene fermato dalla madre che lo costringe ad accompagnare Maya, le sue amichette e Vinnie a girovagare per il quartiere e fare \"dolcetto o dispetto\". Brandon e Cal per\u00f2 si sbarazzano dei ragazzini e procedono verso la casa del professore. Mentre sono all'opera i cani da guardia del professor Benson rompono le catene e si introducono in casa, ringhiando e cercando di acciuffare i due amici. Brandon riesce a scappare da una finestra, mentre Cal rimane incastrato. Inseguito da uno dei cani, Brandon si trova poi costretto a saltare il \"Crepaccio del Corvo\", un precipizio che divide il suo villaggio con un altro.\nAl di l\u00e0 del crepaccio, sorpreso per l'aver saltato per pi\u00f9 di tre metri, Brandon comincia a vagare senza meta in quella cittadina, senza trovare in giro qualcuno che lo aiuti. All'improvviso si imbatte in un misterioso ragazzo di nome Norband, che lo porta con s\u00e9 ad una festa di Halloween. Qui Norband e i suoi amici gli giocano orribili scherzi, come fargli mangiare una ciambella piena di vermi e mettergli la testa in un secchio di scarafaggi. Brandon, impaurito e disgustato, scappa e cerca nuovamente di affrontare il \"Crepaccio del Corvo\", ma arrivato sul punto di saltare, si ferma pietrificato alla vista del suo cadavere sul fondo del burrone. Sopraggiunge Norband assieme agli altri ragazzi, che si rivelano essere tutti spettri. Norband spiega al protagonista come stanno veramente le cose: Brandon non \u00e8 riuscito in realt\u00e0 a superare il precipizio, \u00e8 morto nel tentativo e adesso \u00e8 soltanto un fantasma. Incredulo e disperato, Brandon chiede a Norband se esiste un modo per far tornare tutto alla normalit\u00e0 e questi risponde che l'unico modo \u00e8 quello di aiutare tre persone in preda alla paura entro un'ora, durante la quale potr\u00e0 usufruire del suo corpo.\nBrandon rientra nel suo corpo, risale il crepaccio e torna a casa del professor Benson, dove Cal sta per essere attaccato dai cani. Brandon riesce a salvarlo e scampare anche lui agli animali. Poco dopo libera anche Vinnie, che era stato imprigionato in una casa fantasma, davanti alla quale era stato lasciato in precedenza dallo stesso Brandon e Cal. Grazie alla luce di una torcia elettrica, Brandon riesce infatti a neutralizzare la casa fantasma e il suo \"cucciolo\", il macabro fantasma di un uomo. Poco prima dello scadere del tempo, il ragazzo s'imbatte in Maya e le sue amichette, che sono state aggredite da un gruppo di teppisti. Brandon interviene, ma i bulli lo obbligano a salire su un albero. Proprio in quel momento l'ora scade e il ragazzo si ritrova nuovamente sotto forma di spettro, facendo fuggire sia i teppisti terrorizzati che Maya e le sue amichette alla vista del suo corpo inerte ed esanime sull'albero.\nBrandon torna allora dall'altra parte del \"Crepaccio del Corvo\" per riottenere definitivamente il suo corpo, in quanto \u00e8 riuscito a salvare le tre persone richieste. I fantasmi gli rivelano per\u00f2 che era tutto uno scherzo di Halloween, Brandon in realt\u00e0 non ha mai avuto modo di riavere il suo corpo. Inoltre, Norband \u00e8 un fantasma che si era travestito da lui, poich\u00e9 il nome Norband \u00e8 l'anagramma di \"Brandon\". Destinato a rimanere un fantasma, Brandon propone agli altri di tornare dall'altro lato del crepaccio per spaventare qualcuno."}
{"id": "1864615", "revid": "289247", "url": "https://it.wikipedia.org/wiki?curid=1864615", "title": "Ciclismo alle olimpiadi estive 1928", "text": ""}
{"id": "1864618", "revid": "78273", "url": "https://it.wikipedia.org/wiki?curid=1864618", "title": "Ciclismo alle olimpiadi estive 1932", "text": ""}
{"id": "1864619", "revid": "78273", "url": "https://it.wikipedia.org/wiki?curid=1864619", "title": "Ciclismo alle olimpiadi estive 1936", "text": ""}
{"id": "1864620", "revid": "78273", "url": "https://it.wikipedia.org/wiki?curid=1864620", "title": "Ciclismo alle olimpiadi estive 1948", "text": ""}
{"id": "1864621", "revid": "78273", "url": "https://it.wikipedia.org/wiki?curid=1864621", "title": "Ciclismo alle olimpiadi estive 1952", "text": ""}
{"id": "1864622", "revid": "78273", "url": "https://it.wikipedia.org/wiki?curid=1864622", "title": "Ciclismo alle olimpiadi estive 1956", "text": ""}
{"id": "1864623", "revid": "78273", "url": "https://it.wikipedia.org/wiki?curid=1864623", "title": "Ciclismo alle olimpiadi estive 1960", "text": ""}
{"id": "1864624", "revid": "1591878", "url": "https://it.wikipedia.org/wiki?curid=1864624", "title": "Franco Cordelli", "text": "Biografia.\nScrittore, saggista e critico teatrale del \"Corriere della Sera\", ha lavorato a lungo a Radio 3. La sua attivit\u00e0 di critico letterario comprende: l'antologia \"Il pubblico della poesia\" (curata con Alfonso Berardinelli, 1975), che rendeva conto della \u201cderiva\u201d dei linguaggi e delle esperienze poetiche della fine degli anni sessanta; raccolte di saggi sulle problematiche socio-politiche connesse all'attivit\u00e0 letteraria; l'animazione del ciclo di performance poetiche svoltosi al Beat 72 di Roma nel 1977.\nNel 1991 ha vinto il Premio Nazionale Letterario Pisa, sezione di Narrativa. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia."}
{"id": "1864625", "revid": "78273", "url": "https://it.wikipedia.org/wiki?curid=1864625", "title": "Ciclismo alle olimpiadi estive 1964", "text": ""}
{"id": "1864627", "revid": "78273", "url": "https://it.wikipedia.org/wiki?curid=1864627", "title": "Ciclismo alle olimpiadi estive 1968", "text": ""}
{"id": "1864628", "revid": "78273", "url": "https://it.wikipedia.org/wiki?curid=1864628", "title": "Ciclismo alle olimpiadi estive 1972", "text": ""}
{"id": "1864630", "revid": "78273", "url": "https://it.wikipedia.org/wiki?curid=1864630", "title": "Ciclismo alle olimpiadi estive 1976", "text": ""}
{"id": "1864631", "revid": "78273", "url": "https://it.wikipedia.org/wiki?curid=1864631", "title": "Ciclismo alle olimpiadi estive 1980", "text": ""}
{"id": "1864633", "revid": "78273", "url": "https://it.wikipedia.org/wiki?curid=1864633", "title": "Ciclismo alle olimpiadi estive 1984", "text": ""}
{"id": "1864634", "revid": "1613185", "url": "https://it.wikipedia.org/wiki?curid=1864634", "title": "Stabat Mater (Pergolesi)", "text": "Lo Stabat Mater \u00e8 una composizione sacra di Giovanni Battista Pergolesi.\nStoria.\nLa composizione dello \"Stabat Mater\" fu commissionata a Pergolesi probabilmente nel 1734, dalla laica confraternita napoletana dei \"Cavalieri della Vergine dei Dolori di San Luigi al Palazzo\", per officiare alla liturgia della Settimana Santa. Essa avrebbe dovuto sostituire la precedente versione di Alessandro Scarlatti, commissionata dalla medesima confraternita vent'anni prima.\nCaratteristiche.\nNella stesura Pergolesi si mantenne fedele in linea di principio con l'esperienza di Scarlatti: simile \u00e8 la strumentazione per archi e basso continuo, inalterata la presenza nelle parti solistiche delle due sole voci di soprano e contralto. Entrambi i compositori suddividono la sequenza in una serie di duetti ed arie solistiche, cos\u00ec come era di prassi nel XVIII secolo: i numeri musicali infatti sono 12 per Pergolesi e ben 18 per Scarlatti. Ci\u00f2 indica quanto la versione pergolesiana sia pi\u00f9 breve e pi\u00f9 concisa rispetto alla precedente: infatti, considerando l'intera sequenza composta da 20 stanze, il rapporto fra i diciotto numeri musicali di Scarlatti \u00e8 quasi di un numero per stanza. Il lavoro di Pergolesi quindi \u00e8 pi\u00f9 compatto, ma al contempo non rinuncia alla struttura tradizionale cos\u00ec accentuata in quello precedente, nonostante le concezioni armoniche e melodiche risultino innovative ed al passo con le tendenze della musica di scuola napoletana ed europea. In effetti, pu\u00f2 essere stata questa la ragione che spinse la confraternita a sostituire il lavoro di Scarlatti con una composizione \"alla moda\".\nLe innovazioni nel campo della musica sacra, sebbene incontrino maggior difficolt\u00e0 ad attecchire rispetto a quelle di altri generi, trovano invece un'unitaria compostezza nello \"Stabat Mater\" di Pergolesi: ci\u00f2 avviene da un punto di vista stilistico grazie all'approdo ad una prospettiva pi\u00f9 squisitamente sentimentale (teoria degli affetti), incentrata sul \"pathos\" del testo sacro e, da un punto di vista tecnico-compositivo, grazie all'alleggerimento degli austeri toni presenti nella versione scarlattiana. Ci\u00f2 non implica un completo abbandono delle forme tipiche della tradizione sacra - presente per esempio nei richiami arcaizzanti di alcuni passaggi del \"Fac, ut ardeat cor meum\" - ma esse si compendiano in un perfetto bilanciamento con i drammatici trilli del \"Cujus animam gementem\" o nell'interpretazione dei toni dell'anima con il \"Fac me vere tecum flere\".\nTali caratteristiche, fanno di questo lavoro uno dei pi\u00f9 importanti esempi della musica italiana del '700.\nSuccesso della composizione.\nLo \"Stabat Mater\" ha sempre goduto di una certa notoriet\u00e0. Molti musicisti si ispirarono ad esso in alcune loro composizioni, quali ad esempio Giovanni Gualberto Brunetti, Camillo De Nardis e Giovanni Paisiello. Johann Sebastian Bach nel suo mottetto \"Tilge, H\u00f6chster, meine S\u00fcnden\" (BWV 1083) utilizz\u00f2 la musica dello Stabat Mater di Pergolesi con piccole modifiche di strumentazione e portando l'Amen finale nel modo maggiore e la adatt\u00f2 al testo del Salmo 51. Joseph Eybler, amico di Mozart e maestro di cappella a Vienna, sostitu\u00ec alcuni duetti ed ampli\u00f2 l'orchestra in un suo riadattamento.\nStruttura musicale.\n\u00c8 suddiviso in dodici numeri:"}
{"id": "1864635", "revid": "78273", "url": "https://it.wikipedia.org/wiki?curid=1864635", "title": "Ciclismo alle olimpiadi estive 1988", "text": ""}
{"id": "1864636", "revid": "78273", "url": "https://it.wikipedia.org/wiki?curid=1864636", "title": "Ciclismo alle olimpiadi estive 1992", "text": ""}
{"id": "1864639", "revid": "271278", "url": "https://it.wikipedia.org/wiki?curid=1864639", "title": "Capuns", "text": "I Capuns sono un piatto tradizionale grigionese a base di un impasto (farina e uova cui vengono generalmente aggiunti pezzetti di affettato tagliato a dadini come carne secca, landj\u00e4ger, prosciutto cotto, andutgel o salsiz), avvolto in una foglia di costa (o di bietola da taglio), bolliti nel latte e nel brodo e poi serviti con un pizzico di speck, formaggio oppure cipolle.\nStoria.\nNominato gi\u00e0 in documenti del 1742 da Nicolin Sererhard di Zernez che scriveva: \u00abQuesti involti sono un ottimo pasto per le buone forchette e i braccianti nonch\u00e9 un cibo nutriente per tutto il popolo, d'estate come d'inverno\u00bb.\nSi tratta di un piatto piuttosto difficile da trovare nei ristoranti al di fuori delle zone romance dei Grigioni anche se negli ultimi anni (complice un marcato sviluppo turistico di queste valli) la popolarit\u00e0 dei capuns \u00e8 cresciuta tanto da diventare uno dei simboli del cantone."}
{"id": "1864640", "revid": "289247", "url": "https://it.wikipedia.org/wiki?curid=1864640", "title": "Ciclismo alle Olimpiadi estive", "text": ""}
{"id": "1864651", "revid": "162201", "url": "https://it.wikipedia.org/wiki?curid=1864651", "title": "Terra Amata (sito archeologico)", "text": "Terra Amata \u00e8 un importante sito archeologico preistorico vicino a Nizza. Vi sono stati ritrovati numerosi resti di capanne a forma ovale con focolare centrale risalenti al pleistocene."}
{"id": "1864653", "revid": "15756", "url": "https://it.wikipedia.org/wiki?curid=1864653", "title": "Monte Pio di Montevarchi", "text": "Il Monte Pio di Montevarchi era un'antica istituzione bancaria e creditizia fondata in Montevarchi nel 1550 e rimasta attiva fino al 1954 quando venne incorporata dalla Cassa di Risparmio di Firenze.\nStoria.\nFondazione.\nNell'aprile del 1549 le tre compagnie montevarchine di Sant'Antonio, di San Ludovico e della Madonna del Pellegrinaggio, si riunirono stabilendo di fondersi insieme e con i loro beni dar vita a un \u00ab\"Monte di Piet\u00e0 et Charit\u00e0\"\u00bb, ovvero ad una istituzione creditizia ma senza scopo di lucro, per \u00ab\"prestare a bisognosi in su pegni secondo li ordini del Monte di Firenze et tutto fare in honore di Dio et benefitio de poveri e senza defraudatione alcuna\"\u00bb . L'idea fu approvata da Firenze solo il 1\u00ba ottobre 1551 dagli Otto di Pratica. \nIl regista di tutta l'operazione era il bucinese, ma montevarchino d'adozione, ser Carlo Bartoli, capo della potentissima Fraternita del Sacro Latte, che aspirava a unificare le tre compagnie, ricche di liquidi e di immobili, e con il capitale ottenuto fondare un monastero controllato dalla sua fraternita, cio\u00e8 da lui, arricchendosi e aspirando a ottenere la leadership cittadina a dispetto della potente famiglia dei Nacchianti. In totale i beni che la nuova istituzione sarebbe andata a gestire si attestavano sugli oltre venti ettari di terra, cinque grossi immobili in Montevarchi e crediti a vario titolo per un valore di oltre 500 scudi. Non moltissimo in senso assoluto ma una discreta fortuna per una piccola realt\u00e0 urbana come quella montevarchina. Quando l'idea del nuovo monastero fu bocciata dall'amministrazione fiorentina, si ripieg\u00f2 sul Monte di Piet\u00e0 che, come istituzione creditizia, sarebbe divenuto il braccio finanziario della Fraternita del Latte. Bartoli e i suoi, nel giro di neanche dieci anni, si ritrovarono a controllare quella che per secoli rimase una delle rarissime banche tra Arezzo e Firenze. \nLa stangata.\nCerto \u00e8 che Carlo Bartoli, il Nannocci, il Soldani e il Ceccherini con il Monte di Piet\u00e0 facevano sul serio. Risposero infatti alla richiesta del granduca di presentare un progetto organico per la costituzione dell'istituto con un vero e proprio manifesto del loro modo di concepire il potere.\nIntanto volevano che il Monte fosse governato da \u00ab\"xiii huomini l'uffitio dei quali duri in perpetuo co'authorit\u00e0 di governare, administrare et reggere detto Monte\" [...] \"Et conoscendo che il creare ogn'anno nuovi huomini per detto numero de xij operai potrebbe causare gran disordine rispetto al riscontrare in certa mano di deboli persone. Per\u00f2 per miglior'ordine e fermo governo, ordiniamo che il detto Monte habbi per suo reggimento xij huomini chiamati Operai di Monte. I quali durante la vita di ciascuno di loro s'intenda essere e sia operaio, et Governatore, salve le conditioni, et articoli inserti nelli infrascritti capitoli per difetto delle loro transgressioni, et prevaricationi\"\u00bb. Governato a vita s'intende e naturalmente quei 13 amministratori li dovevano scegliere loro perch\u00e9 \u00ab\"atteso che una tal'opera merita di essere governata no' solo da persone di giuditio, et qualit\u00e0 ma ancora di et\u00e0 perfetta. Per\u00f2 ordiniamo che li huomini et operai predetti a tal governo da deputarsi si elegghino, e si creino di tutta l'universit\u00e0 secolare del Castello di Montevarchi di et\u00e0 di anni trenta finiti al manco, e che in detta terra habbi continuamente e familiarmente habitato anni trenta, e contrafacendo tale elettione s'intenda nulla e di nessun valore. Et per dar principio, acci\u00f2 che detta opera habbi havere con stabilit\u00e0 e fermezza un ottimo governo Noi Sindici prefat\u00ed per questa prima volta elegghiamo et creiamo\"\u00bb.\nSe poi qualcuno degli operai dava le dimissioni, era espulso, o veniva a mancare, avrebbero pensato loro a rimpiazzarlo: \u00ab\"considerato che giornalmente potr\u00e0 occorrere che alcuni di detti operai di Monte cassarne o morirne, et acci\u00f2 che tali si possino con buon ordine e regola rimettere e creare. Per\u00f2 vogliamo et ordiniamo, che quando tal' cosa accader\u00e0 che li altri rimanenti, et in tali uffitii existenti, et ciascuno di essi da per se elegghi et nomini uno, et quello si noti e di poi per loro solenne partito tutti detti notati ciascuno di essi da per se si metta \u00e0 partito, et quello che otterr\u00e0 pi\u00f9 partito favorevole s'intenda eletto in luogo di tal mancante\"\u00bb. \nCiliegina sulla torta la figura del Proposto, dell'amministratore capo, che poteva fare e disfare a suo piacimento il Monte Pio compreso radiare altri membri del consiglio: \u00ab\"Sicome per la experienza si vede che in ogni coadunatione di persone, per miglior' reggimento, vi si determina un capo e guida, et considerato gli prefati Sindici, che in tal' numero non si dichiara alcun proposto o vero capo. Per\u00f2 vogliamo, et ordiniamo, che il pi\u00f9 vecchio o graduato, caso che tal' graduato per degnit\u00e0 eccedesi tal' vecchio, cio\u00e8 che detta degnit\u00e0 procedessi da persona dottorata s'intenda essere, e sia capo, o vero proposto di detto numero o vero governo, e quello si habbi a riverire, et \u00e0 ogni sua requisitione adunarsi, acci\u00f2 che le cose del detto Monte si habbino con pi\u00f9 amore, ordine e benefitio \u00e0 operare\"\u00bb. \nE non da meno comunque erano i poteri degli altri dodici: \u00ab\"Per\u00f2 vogliamo e ordiniamo per virt\u00f9 della nostra autorit\u00e0 che li detti 12 operai et dua terzi almeno di essi concordanti habbino autorit\u00e0 di accrescere, diminuire, et ordinare, e capitulare quanto alle cose eseguibili, et sopra l'opera del Monte accrescere e diminuire ministri, e salarij e tali ministri raffermare nel modo come di sopra nelli altri capitoli \u00e8 detto \u00f2 s\u00ec veramente quelli cassare, e rimuovere secondo parr\u00e0 loro espediente et necessario\"\u00bb.\nTutte queste indicazioni furono inoltrate alla cancelleria ducale nell'autunno del 1550 da Luigi Vettori podest\u00e0 di Montevarchi. E Lelio Torelli, segretario di stato, gir\u00f2 per competenza la missiva agli Otto di Pratica che, al riceverla, evidentemente saltarono sulla sedia perch\u00e9 convocarono immediatamente i Quattro o, meglio, il trio Nannocci-Soldani-Ceccherini perch\u00e9 Carlo Bartoli, pur essendo la mente di tutto, non compariva ufficialmente coinvolto nella faccenda. Dopo averli ascoltati in udienza, gli Otto emisero il loro verdetto il 17 marzo 1551. Verdetto ben diverso da quanto architettato e aspettato dalla Banda. \nIntanto gli Operai del Monte sarebbero stati sempre scelti dagli Otto di Pratica, previa ratifica del granduca, e da nessun altro; la durata della carica di ciascun membro del consiglio non avrebbe superato i tre anni, anche se rinnovabili, e quindi non sarebbe stata a vita; il proposto non sarebbe stato il pi\u00f9 anziano degli operai ma colui che il consiglio del monte avrebbe regolarmente eletto; qualsiasi decisione del proposto, prima di essere effettiva, avrebbe dovuto essere messa ai voti ed essere approvata a maggioranza; infine le modifiche allo statuto potevano essere apportate solo dagli Otto. Ma soprattutto in merito alla revisione dei conti che la Banda voleva rimanesse in famiglia gli Otto stabilirono che \u00ab\"quanto al x.mo che dispone che il Camarlingo ogn'anno alla fine del suo ufitio infra xv d\u00ec dal d\u00ec della sua uscita debbi haver rimesso la sua ragione, et salda per quattro de sopraddetti operai da deputarsi a tale atto per solenne partito delli altri operai, l'opinione nostra \u00e8, la quale piace ancora a Sua Eccellenza, che il detto saldo ogn'anno babbi da esser riveduto qui dal Magistrato de Cinque\"\u00bb. Il magistrato fiorentino insomma accontent\u00f2 i Quattro solo nella loro nomina a primi operai insieme a:\nMa non era finita qui. I tre provveditori, durante la loro udienza presso gli Otto, avevano chiaramente commesso una serie di pasticci se avevano portato i magistrati a dover deliberare altrimenti da quanto proposto. Intervenne allora direttamente Carlo Bartoli che nell'Aprile successivo convinse, non si sa come, sia Cosimo I che gli Otto a cambiare le regole di nomina degli operai. Otto, come stabilito, sarebbero stati scelti dalle autorit\u00e0 della capitale (il podest\u00e0 montevarchino faceva una lista di 40 nomi, gli Otto ne selezionavano 14 e il principe appuntava gli 8 definitivi) ma gli altri 5 sarebbero stati nominati dal consiglio del Monte uscente a ogni rinnovo. Sarebbero cio\u00e8 stati nominati, come da progetto, da lui e i suoi compari.\nChe tutto questo manovrare fosse a esclusivo favore della Banda dei Quattro e non certo della citt\u00e0 lo dimostra una lettera scritta dalla Comunit\u00e0 di Montevarchi a Cosimo I nel maggio 1556:\nOtto anni pi\u00f9 tardi, con l'elevazione a collegiata di San Lorenzo ad opera del solito Carlo Bartoli e del Monte Pio, la scena si ripropose identica a se stessa: profitto di pochi alle spalle di tutti. E, anche in quel caso, part\u00ec una nuova lettera a Cosimo.\nLa gestione Bartoli: 1551-1599.\nNell'ottobre del 1551 il Monte Pio di Montevarchi pot\u00e9 ufficialmente costituirsi e cominciare la sua attivit\u00e0 \u00ab\"dua d\u00ec della settimana cio\u00e8 il Mercoled\u00ec e il Sabato dua volte per giorno cio\u00e8: da mattina a dua ore di giorno esser presentati a detto Monte e starvi per termine di hor' dua o quel pi\u00f9 che bisognassi e la sera a hor' ventesima fino alle 23 o pi\u00f9 che bisognassi, e, caso che fussi festivit\u00e0 comandata dalla Santa Chiesa, in tali giorni di tornata si intenda tener aperto il giorno dinanzi\"\u00bb. \nSubito il Monte cominci\u00f2 a fornire credito in funzione di beni che gli venivano dati in pegno ma la scarsa capitalizzazione dell'istituto, e i numerosi sprechi e ruberie, non permettevano di prestare su pegno pi\u00f9 di tre lire a patto che il valore degli oggetti impegnati fosse almeno pari alla met\u00e0 della cifra prestata. Per ogni lira concessa in prestito il Monte, mensilmente, riscuoteva un interesse in denaro. La durata massima del prestito era di quattro mesi dopodich\u00e9 si procedeva alla vendita all'asta dell'oggetto impegnato perch\u00e9 \u00ab\"considerato il disordine che causa il non havere tempo determinato al vendere i pegni che giornalmente passano il tempo et venghino nella vendita et acci\u00f2 che le cose vadino con buono ordine determinorno et ordinorno che per lo avvenire ogni anno si facci tre vendite cio\u00e8 ogni quattro mesi da incominciarsi la prima vendita e farsi domenica passato mezo il mese di settembre proximo a venire et la prima domenica del mese si debbi trarre del solito bossolo de venditori et mandare il bando per la vendita\"\u00bb.\nRicapitalizzazione.\nNonostante la penuria di capitali a nemmeno un anno dalla sua fondazione, i caveau del Monte erano cos\u00ec pieni anche di beni preziosi che, in risposta a una richiesta dei funzionari montevarchini, i magistrati fiorentini degli Otto di Pratica scrissero, in data 19 agosto 1552, a Luigi Morelli podest\u00e0 di Montevarchi: \u00ab\"Gli Uffitiali et Operai della Charita di cotesta terra ci hanno scritto per una loro che' ritrovandosi buona somma di pegni di gran valuta et conoscendo poter portare qualche pericolo rispetto a questi tempi sospecti di guerra. Il che quando seguissi che Dio ne guardi sarebbe con grandissimo danno loro per essere deputati al governo di detto Monte et de' privati, hanno deliberato ottenere gratia da noi che ogni volta che essi conosceranno tal pericolo egli possino per via di bando pubblicamente notificare a chi avessi pegni in sul detto Monte debbi fra certo termine da costituirsi da loro risquoterli et passato il detto termine si penser\u00e0 no li riscotendo, mandarli in quelli luoghi quali giudicheranno essere pi\u00f9 sicuri per salvargli\"\u00bb. Gli Otto di Pratica respinsero la richiesta ma ci\u00f2 non toglie che in un solo anno il Monte Pio montevarchino aveva sfondato il mercato.\nPer questo nel novembre dello stesso anno si decise di aumentare l'importo massimo dei prestiti da tre a cinque lire attraverso la raccolta di capitali che, depositati presso il monte in una specie di libretto di risparmio, avrebbero fruttato ai correntisti un interesse annuo del 5%. Il primo a depositare fu Piero d'Antonio Cuffi che nel dicembre successivo vers\u00f2 \u00ab\"in su detto Monte e appresso del loro Camarlingo scudi sessantasei, lire una e soldi nove e denari otto\"\u00bb per \u00ab\"pagharli a Ser Bernardo Lapini da Montevarchi per virt\u00f9 di certa compera di beni per la somma di scudi novanta di \u00a3. 7 per scudo, rogato per Ser Niccol\u00f2 di Bastiano Turchi da Montevarchi del anno 1551 a d\u00ec 25 di gennaio co' conditione come nello strumento si contiene ch'esso Ser Bernardo non possa n\u00e9 debba levar detto deposito se prima non dar\u00e0 idonei mallevadori per la detta somma di scudi 90 o si non rinvesti detta somma in tanti beni immobili, stabili e sicuri per la osservantia di detta compera, et di tutte le cose contenenti in detto strumento\"\u00bb. Lo segu\u00ec a ruota Gregorio Bazzanti, uno degli operai, che si apr\u00ec un conto da 60 scudi. \nInvece per\u00f2 di andare a coprire, con i due depositi, le esigenze creditizie preesintenti si and\u00f2 ad aumentare il limite massimo dei prestiti riportando l'istituto in deficit di liquidit\u00e0. \u00ab\"Infatti atteso e considerato li dua depositi fatti in detto Monte e che si paga per detto Monte li interessi de cinque per cento e che detti denari stanno in mano del camarlingo senza utile di detto Monte [...] determinorno che per il tempo a venire si possa prestare fino alla somma di scudi cinque di \u00a3. 7 per scudo per ciascun pegno e li scudi 5 s'intendino posser' prestar' alla Podesteria di Montevarchi e di Castelfranco\"\u00bb.\nGli operai del monte furono dunque costretti ad autotassarsi per far fronte alle continue richieste di contanti mentre i depositi restavano scarsi. Evidentemente i montevarchini benestanti, conoscendo molti dei retroscena legati alla Bartoli&amp;Co., non si fidavano. Solo nel febbraio 1554 un Donato di Salvestro Sarchielli vers\u00f2 ulteriori 60 scudi di denaro fresco, poi, ma dopo ben due anni, fu la volta di Madonna Lisabetta con altri 60 scudi e, l'anno successivo, arrivarono anche 35 scudi da Guasparri Becafumi che per\u00f2 era anche lui membro del consiglio del monte. Le operazioni di deposito insomma procedevano a rilento e dunque, a fronte della continua richiesta di denaro agli sportelli e la scarsa quantit\u00e0 di fondi in cassa, gli operai dovettero tassarsi ancora una volta nel 1560. \nPoi per\u00f2, a poco a poco, i montevarchini presero a fidarsi dell'istituto e ad utilizzarlo regolarmente per le loro esigenze di deposito e di investimento a lungo termine. Nel settembre del 1561 Ser Christofano di Luca Marrubini deposit\u00f2 27 scudi e mezzo a un tasso del 3% \u00ab\"per darli e pagharli alle infrascritte fanciulle ogni volta che saranno maritate o monacate e alli mariti di quelle cio\u00e8 Lucretia di Lodovico Cialdai, Lorenza di Luca del Zaccharia et Andrea del Cipriano tutte da Montevarchi\"\u00bb.\nVenne allora la volta di Madonna Piera che, nel 1563, vers\u00f2 10 scudi al 5% per farli fruttare in previsione della dote di sua figlia Jacopa, seguita da Madonna Francesca con 5 scudi per la figlia Ubertina e ancora, nel maggio del 1565, Madonna Margherita, figlia di Francesco d'Anselmo da Montevarchi, depositava 45 scudi per la dote della nipote Maddalena. Queste iniezioni di capitale aprirono una nuova fase operativa per il Monte Pio ovvero quella dei prestiti senza pegno e i primi due ai quali venne concesso uno di questi \"leasing\" furono, nel marzo del 1564, Lattanzio di Giuliano Magiotti e Simone di Francesco Gieri per un importo di 55 scudi ciascuno. Tra il tasso del 20-30% che facevano i banchieri privati e il 5% del Monte Pio c'era una bella differenza.\nL'anno di esercizio 1577-1578.\nPer la gestione Bartoli, di Carlo prima e di suo figlio Andrea poi, rimane conservato un solo libro di pegni relativo all'anno 1577-1578 anche se gravemente deteriorato e con il mese di marzo che risulta illeggibile. Dal documento risulta che, nell'anno, vennero impegnati al Monte Pio 4018 oggetti per un valore complessivo di 8594 lire con una media, per pegno, di 2,139 lire. \nLa grande maggioranza dei pegni era costituita da lenzuola, \"\"primacci\" cio\u00e8 materassi, panni a peso in libbre, \"sciugatoi\" cio\u00e8 asciugamani, zimarre, piccole gioie di corallo. Poi paioli, vasi di rame, coltelli e \"candelari\". E ancora \"fazzoletti del naso\", zoccoli, camicie da uomo e da donna, grembiuli, scarpe, giacchette, pantaloni, calzoni e calze. Anche una \"cuffia da nato\" e una \"cuffia da sposa nera\"\". C'erano poi i preziosi. Meo di Simone Catani aveva impegnato la sua fede d'oro per 4 lire cos\u00ec come Bastiano di Lorenzo Catani, Ceseri di Salvatore Menchi e Piero di Francesco Vestrucci. Lessandra di Domenico Magiotti aveva invece dato in pegno un vezzo d'argento per 4 lire, un piatto di stagno per 3, vari panni per altre 3 lire. La famiglia Bazzanti con Santi di Tommaso, Tommaso di Santi e Lorenzo di Tommaso aveva pegni per 12 lire in una gioia di corallo, tre fazzoletti, un asciugamano e alcune camicie.\nUn assortimento di oggetti che nel XXI secolo fa semplicemente sorridere. Ma all'epoca c'era poco da scherzare. Le famiglie, anche le pi\u00f9 ricche, possedevano una quantit\u00e0 di oggetti minima e ognuno di questi, dal cucchiaio al candelabro, rappresentava un vero e proprio tesoro che veniva utilizzato fino all'usura assoluta. Era troppo costoso, all'epoca, comprare un qualcosa di nuovo per il fatto che era, soprattutto, difficile da reperire non esistendo ancora una produzione e una distribuzione di massa. Lo stesso valeva per gli abiti o le scarpe che duravano, spesso, per generazioni. Impegnare dunque tutti questi generi del quotidiano era per una famiglia, soprattutto se di basso livello economico, un vero e proprio sacrificio e quindi i pignorati facevano di tutto per riscattare i loro pegni anche perch\u00e9, ricomprare nuovo lo stesso oggetto, sarebbe costato comunque molto di pi\u00f9. Il Monte tuttavia, scaduto il periodo di deposito massimo dei pegni, non aveva nessuna difficolt\u00e0 a trovare acquirenti per questi oggetti che molto probabilmente finivano in gran parte aggiudicati a qualche mercante che poi li rivendeva, con chiara facilit\u00e0, al mercato di Montevarchi o in qualche fiera paesana tipo quella di Terranuova Bracciolini. \nA questo proposito, un esempio davvero interessante \u00e8 rappresentato dal pegno del piatto di stagno di Lessandra Magiotti valutato la cifra record di 3 lire. L'oggetto oggi comunissimo era in quel periodo un lusso mica da ridere tanto che Montaigne nel 1581, soggiornando alla locanda di Levanella, descrive proprio le stoviglie di peltro montevarchine come il massimo della sciccheria.\nIl Calonza-Gate.\nLorenzo di Francesco Calonza nell'agosto del 1562 venne chiamato a ricoprire la carica di Massaio del Monte Pio montevarchino e, in qualche modo, ci fece rientrare anche suo figlio Francesco. Calonza padre aveva una certa esperienza con il maneggiar denaro in quanto, come poi lui stesso dichiar\u00f2 al granduca, era \u00ab\"stato fedelissimo servitore di Vostra Altezza Serenissima ventidue anni nel riscuotere Decime, acchatti, balzelli e arbitrio et bavere reso fedelissimo conto il che ritraiamo essere vero et che si \u00e8 servito in tali maneggi nel Valdarno di sopra al tempo di Antonio de' Nobili\"\u00bb. Ma molto pi\u00f9 probabilmente ottenne il posto perch\u00e9 amico, cliente, complice o testimone scomodo di qualcuno della Banda. Tant'\u00e8 che gli avevano permesso di far partecipare anche il figlio, con probabile stipendietto, alle attivit\u00e0 del monte. \nDi che razza di personaggi si fossero circondati i Quattro, e quindi che tipo di loschi individui fossero questi ultimi, la comunit\u00e0 di Montevarchi se ne roso conto nell'agosto del 1563 quando Ceseri Menchi, operaio dell'istituto, si present\u00f2 a riscattare una collana d'oro che aveva impegnato otto giorni prima. Messer Lorenzo, messo alle strette, fu costretto ad ammettere che la collana non c'era pi\u00f9 \u00ab\"perch\u00e9 l'aveva impegnata al giudeo di San Giovanni\"\u00bb ovvero al Davit di Raffaello. Scoppi\u00f2 uno scandalo che fin\u00ec direttamente sul tavolo dei Nove Conservatori che avviarono un'indagine ufficiale. I risultati della quale furono sconcertanti:\nLorenzo Calonza fu condannato ad una ammenda pecuniaria di \u00a3 140 e all'interdizione perpetua dai pubblici uffici mentre il figlio Francesco, interdetto pure lui, dovette farsi anche sei mesi di galera alle Stinche dato che \u00ab\"dice\" [Lorenzo] \"che li detti errori seguirno perch\u00e9 lasci\u00f2 esercitare quello uffitio da Francesco suo figlio che all'hora era giovane, et come giovane si valse di quei denari\"\u00bb.\nLa Torregiani Connection.\nIl Calonza-Gate comunque era niente di fronte a quello che combin\u00f2 Marco di Ser Vanni della Torre o Torregiani tra il 1557 e il 1579. \nI Torregiani come famiglia non erano ricchi o nobili ma erano fedelissimi dei Bartoli e infatti il loro patronimico compare spesso tra gli operai e i camarlinghi della Fraternita del Latte. E Marco Torregiani doveva essere particolarmente leale a ser Carlo se, contemporaneamente all'incarico di massaio del Monte negli anni 1557-1562 e 1565-1579, era stato anche gonfaloniere, sindaco tanto per capirsi, di Montevarchi nel 1552, nel 1560, nel 1566 e ancora nel 1572. Chiaro dunque il modo in cui i Bartoli avevano preso in mano la citt\u00e0 e soprattutto a chi si affidavano.\nNel 1579 per\u00f2 i Nove Conservatori si accorsero che qualcosa non andava nei conti dell'istituto. Dopo una nuova indagine venne fuori che ser Marco aveva emesso in totale 2406 polizze completamente false ovvero aveva regolarmente sottratto denaro dalle casse del Monte a fronte di pegni inesistenti intitolati a persone inesistenti o a prestanome. L'ammanco totale ammontava a 960 scudi cio\u00e8 6.720 lire toscane pari praticamente a 10 anni di utili che fino al 1590 si aggiravano, annualmente, tra le 500 e le 600 lire. \nSer Marco venne quindi arrestato e poi \u00ab\"confinato per 5 anni in Porto Ferraio et non osservando, per altrettanto tempo in Galea et perch\u00e9 non ha osservato si ritrova, per quanto s'intende, qui in carcere del Bargello\"\u00bb. La recidivit\u00e0 all'arresto del Torregiani fece allargare ulteriormente lo scandalo dato che, simili ruberie perpetrate nel corso di praticamente un ventennio, non potevano essere avvenute senza che nessuno se ne fosse accorto. E cos\u00ec i Nove prima misero le manette a Bernardo Bartoli, fratello di Carlo e zio di Andrea, che era stato Provveditore del Monte ai tempi del Torregiani. Bernardo Bartoli fu condannato a restituire tutti i suoi stipendi da amministratore e perpetuamente interdetto dai pubblici uffici. Poi i magistrati fiorentini furono addosso a Orazio Petri che, messo sotto torchio, ammise di aver approfittato anche lui dei maneggi del Torregiani quasi sicuramente in cambio di mazzette:\nL'inchiesta per abuso d'ufficio, frode, corruzione, falso in bilancio ed evasione fiscale si allarg\u00f2 ancora. Dopo aver messo all'asta e venduto tutti i beni del Torregiani i Nove incastrarono anche Giovanni di Carlo Vestrucci e Francesco di Benedetto Soldani, due altri fedelissimi bartoliani e complici del Torregiani, i quali vennero condannati a rimborsare 250 scudi a testa.\nAlla morte dei Quattro e dopo anche quella di Andrea Bartoli, l'ultimo della cosca, gli ammanchi totali del Monte Pio di Montevarchi, cio\u00e8 il denaro via via arraffato dalla Banda dei Quattro e dai loro compari, ammontavano a 2.130 lire e spiccioli. Furono da allora messi perpetuamente a bilancio come crediti esigibili ma ovviamente non vennero mai riscossi.\nIl post-bartolismo.\nLa natura truffaldina e oligarchica del Monte Pio di Montevarchi si perpetu\u00f2 anche dopo la fine della gestione Bartoli. Ma, allo stesso tempo, anche i capitali e quindi il potere dell'istituto e il suo peso nell'economia e nella vita cittadina continuarono a crescere. Infatti nel 1620 la dirigenza dell'ente si vide costretta a chiedere al granduca il permesso di ampliare i locali in cui il Monte aveva sede.\nLa risposta da Firenze giunse il 25 gennaio 1620: \u00ab\"gli operai del Monte di Piet\u00e0 di Montevarchi dicono che essendo il detto Monte augmentato di molti capitali, ha grandissimo concorso di pegni et non havendo stanze bastanti a capirli\" [...] \"hanno resoluto fare una soffitta sopra la stanza di esso Monte che har\u00e0 luogo atto e sicuro e si far\u00e0 con la spesa di scudi 100\" [...] \"et siamo ragguagliati per lettere del Podest\u00e0 di Montevarchi e del Cancelliere che questo Monte ha di corpo scudi 2023 e si trovano di presente nelle stanze del detto Monte circa settemiladodici capi di pegni\"\u00bb. Sotto, con la grafia di Cosimo II, la nota \u00ab\"Concedesi e faccisi come si propone\"\u00bb.\nUn'escalation confermata nel 1627 da una visita ispettiva dei Nove Conservatori che rilevarono un numero di pegni pari a 5.936 per un valore in lire toscane di 29.613,4. Il bilancio del 1662 riporta che gli utili dell'istituto si attestavano intorno alle 1630 lire annue. Una cifra discreta per Montevarchi anche se ben pochi di quei soldi ritornavano poi alla comunit\u00e0. Infatti il 75% dei profitti d'esercizio, ossia 1232 lire, se ne andava in stipendi per i dirigenti del Monte e per foraggiare potentati vari come i canonici della Collegiata. Quindi a parte il contributo per il maestro pubblico, che per\u00f2 dal 1564 faceva scuola solo ai figli dei ricchi e dello loro clientele, quello per il medico e per il cerusico di stanza a Montevarchi, una dote di 35 lire e altre 35 lire di elemosine, di sociale non c'era altro. Tutto il resto finiva in tasca ai soliti noti.\nL'incredibile longevit\u00e0 dell'istituzione, nonostante questa direzione secolare assolutamente catastrofica per la comunit\u00e0 (ma non per gli amministratori), venne spiegata nel 1769 dal granduca Pietro Leopoldo, in visita alla citt\u00e0, nel fatto che \u00ab\"a Montevarchi vi \u00e8 un Monte di piet\u00e0, che \u00e8 il solo tra Arezzo e Firenze e ha 12 mila scudi di fondo ed \u00e8 il solo Monte di Piet\u00e0 della Toscana che prenda il 4 per cento\"\u00bb e, trent'anni dopo, dalle autorit\u00e0 napoleoniche di occupazione \u00ab\"perch\u00e9 in questo comune c'\u00e8 un numero considerevole di persone poco agiate e che, mancando di lavoro durante una parte dell'anno, trovano nel ricorrere a pegni momentanei al tasso di interesse del 4% il modo di superare la stagione morta e di arrivare a quel momento dell'anno in cui il frutto del loro lavoro e delle loro economie li mette in condizione di ritirare quegli oggetti di cui si erano spogliati\"\u00bb.\nIl declino e lo scioglimento.\nIl Monte Pio di Montevarchi raggiunse il periodo di massimo sviluppo agli inizi del XIX secolo quando i pegni oscillavano attorno a una media annua di 13.000 operazioni mentre il totale dei depositi, perch\u00e9 il Monte accettava in custodia anche denaro, tocc\u00f2 quota 100.000 lire toscane. Ma dopo questa punta di prosperit\u00e0, dovuta soprattutto all'insicurezza e alla cronica mancanza di valuta circolante per le difficolt\u00e0 del periodo napoleonico, cominci\u00f2 il lento declino dell'istituto che nel 1840 non arriv\u00f2 agli 8.000 pegni annui e quasi tutti di scarso valore. \nE mentre molte altre istituzioni bancarie e creditizie, anche altrettanto vecchie come il Monte Pio di Siena fondato nel 1565, si adattavano alle nuove esigenze finanziarie di una economia divenuta ormai industriale e quindi alquanto strutturata, il Monte Pio di Montevarchi, per inerzia e ottusit\u00e0 ma anche e soprattutto avidit\u00e0 dei suoi gestori, rimase caparbiamente cristallizzato nei suoi statuti e pratiche cinquecentesche tanto che nel 1891 il Consiglio Comunale di Montevarchi elesse una commissione di esperti per studiare l'opportunit\u00e0 di sopprimere l'ente bancario montevarchino.\nLa commissione, scartata l'ipotesi di liquidazione, sugger\u00ec per\u00f2 tutta una serie di provvedimenti da prendere per modernizzare e rendere maggiormente competitivo il Monte Pio ma ovviamente non ne venne adottato nessuno e, nel languore pi\u00f9 assoluto, nel 1914 le attivit\u00e0 di pegno arrivarono a ridursi di un ulteriore 50%. Poi nel 1915 fu nominato d'ufficio un commissario regio nella figura dell'avvocato montevarchino Eliseo Vigilardi che avrebbe dovuto mettere mano nella gestione del Monte e tentare di salvarlo dalla chiusura. Vigilardi compil\u00f2 allora un nuovo statuto, pi\u00f9 moderno e funzionale, trasformando il Monte Pio da solo monte di piet\u00e0 a monte di piet\u00e0 e cassa di risparmio ma l'operazione serv\u00ec a poco e il Monte Pio di Montevarchi non decoll\u00f2 mai come banca vera e propria.\nTenuto artificialmente in vita durante tutto il ventennio fascista per ovvie ragioni di propaganda e mantenimento del consenso nei ceti dirigenti locali, nel 1954 il governo Fanfani decise per l'assorbimento del Monte Pio da parte della Cassa di Risparmio di Firenze. \nDurante il \"question time\" del 30 gennaio 1954, alla domanda del deputato socialista Mauro Ferri, eletto nel 1953 nella circoscrizione Arezzo-Siena-Grosseto, di \u00ab\"conoscere se\" [il governo] \"non intenda rassicurare l'amministrazione comunale di Montevarchi sulla sorte del Monte pio esistente in detta citt\u00e0\" [perch\u00e9] \"l'assorbimento di detto istituto, che ha antichissime tradizioni, in altro istituto di credito, recherebbe grave pregiudizio alla vita economica dell'industria cittadina del Valdarno\"\u00bb, il ministro del Tesoro Silvio Gava, per voce del sottosegretario Angelo Motta, rispose: "}
{"id": "1864654", "revid": "599013", "url": "https://it.wikipedia.org/wiki?curid=1864654", "title": "Ceresone", "text": "Il fiume Ceresone \u00e8 un corso d'acqua che scorre nelle province di Vicenza e Padova.\nRaccoglie le acque di risorgiva e di drenaggi della campagna compresa tra i fiumi Tesina e Brenta.\nNasce da risorgive in localit\u00e0 Casona di Pozzoleone e si muove verso sud toccando San Pietro in Gu, Gazzo, Isola Mantegna, Grossa e Camisano Vicentino. Dopo Poiana di Granfion, accolte le acque dello scolo Riazzo, assume il nome di \"Ceresone Nuovo\" o \"Ceresone Grande\", per non confonderlo con il pi\u00f9 modesto fiumicello \"Ceresone Vecchio\" o \"Ceresone Piccolo\" che ne occupa l'antico corso.\nSuperata Arlesega, dopo un tratto di circa km 3 incontra il Tesinella suo tributario per poi ricevere poco pi\u00f9 a valle le acque del Ceresone Vecchio o Ceresone Piccolo assumendo, da quel punto in poi la denominazione di fiume Tesina Padovano passando vicino a Veggiano, per poi sfociare dopo un percorso di circa Km 5 nel fiume Bacchiglione.\nLa qualit\u00e0 dell'acqua \u00e8 discreta nella parte superiore del corso, mentre tende a degradarsi addentrandosi nella pianura. A Camisano Vicentino \u00e8 stato dotato di un bacino di espansione, per evitare le continue esondazioni.\nStoria.\nFino al 589, anno della grande alluvione registrata nei resoconti di Paolo Diacono, questo piccolo alveo era in realt\u00e0 il fiume Brenta, il cui alveo fu inghiaiato nei pressi di Friola con la conseguente interruzione del flusso. In seguito divenne lo scolatore dei terreni lungo il suo corso, oltre che lo scolo delle risorgive a monte, che derivano dalle acque del Brenta. In localit\u00e0 Camisano, a sud-est, il toponimo Vanzo Vecchio indica che in quella zona c'erano terreni ghiaiosi di nulla qualit\u00e0, da cui d'avanzo.\nLe ampie anse che si vedono ancora dal satellite ne sono testimonianza diretta.\nNei 1400 anni seguenti il profondo alveo pian piano si interr\u00f2, appianandosi e diventando arabile.\nIl suo corso oggi fa da confine fra provincie, come gi\u00e0 in epoca romana, perch\u00e9 il fiume era gi\u00e0 presente, probabilmente dal III secolo a.C., anno in cui ci furono altre grandi alluvioni. Il termine confine deriva da \"cum-finem\", cio\u00e8 il finire del territorio del vicentino.\nA vedere l'idrografia antica da mappe, satellite e interpretazioni, questo alveo \u00e8 il 6\u00b0 che da Vicenza si sposta verso est, sia a causa di grandi alluvioni che per il piegamento tettonico delle microzolle della crosta terrestre. Questo dai tempi della grande Mega Alluvione Post Glaciale, cio\u00e8 durante la deglaciazione iniziata 10.300 anni fa.\nOrigine del nome.\nIl nome Ceresone deriva probabilmente da Cerere, dea delle messi e dei cereali, prodotti nei campi rivariali. A sud di Camisano Vicentino c'erano dei porticcioli di carico dei prodotti agricoli, che venivano trasportati per mezzo di burci (imbarcazioni fluviali dal fondo piatto) a Padova, Altino e Clodia, seguendo il corso del Brenta fino allo sfociare in Laguna. Il nome fu assegnato in epoca medioevale, cio\u00e8 dopo il VI secolo, quando nella zona and\u00f2 perduto il nome Medoacus Maior con cui era identificato ai tempi dell'antica Roma.\nAffluenti.\nDa sinistra: Fiumicello Ceresone Piccolo o Ceresone Vecchio. Da destra: il Riello, Roggia Poina, Scolo Riazzo e Fiumicello Tesinella\nAutorit\u00e0 sul fiume.\nConsorzio di Bonifica Pedemontano Brenta ora Consorzio di Bonifica Brenta e Regione del Veneto - Ufficio del Genio Civile di Padova"}
{"id": "1864656", "revid": "121836", "url": "https://it.wikipedia.org/wiki?curid=1864656", "title": "Moti del 1830-31", "text": ""}
{"id": "1864658", "revid": "101127", "url": "https://it.wikipedia.org/wiki?curid=1864658", "title": "Pileolo", "text": ""}
{"id": "1864663", "revid": "105673990", "url": "https://it.wikipedia.org/wiki?curid=1864663", "title": "Mattia Signorini", "text": "Biografia.\nMattia Signorini \u00e8 nato nel 1980 a Badia Polesine e ha vissuto a Rovigo fino al 2005. Ha studiato Scienze della Comunicazione all'Universit\u00e0 di Padova, laureandosi con una tesi in Sociologia che tratta le modalit\u00e0 di comunicazione tra studenti e docenti nelle scuole secondarie, basandosi sulle teorie di interazione proposte da Erving Goffman. Dopo l'universit\u00e0 ha lavorato a Padova nel marketing come copywriter e nel commerciale di una GDO che si occupa di prodotti per la casa e cosmetici. \nNel 2007 ha pubblicato \"Lontano da ogni cosa\" (Salani), che ha ottenuto un ottimo successo di pubblico e critica. Di questo romanzo hanno scritto: \"Il libro fotografa con lucidit\u00e0 d'inchiostro i figli degli anni '80, ma soprattutto riesce nell'impresa non facile di raccontare una generazione senza cadere nel romanzo generazionale\" (D-Repubblica); \"Un romanzo che mette a nudo soprattutto i sentimenti, quelli forti, autentici, con una carica emozionale rara, che coinvolge i lettori\" (Avvenire). L'anno successivo si \u00e8 iscritto al corso magistrale di Filosofia all'Universit\u00e0 di Padova, che ha lasciato a un esame dalla laurea. \nNel 2009 ha pubblicato \"La sinfonia del tempo breve\" (Salani), con cui ha vinto il Premio Tropea 2010, la cui terna finalista era composta anche da \"Scintille\" di Gad Lerner e \"Il silenzio dei chiostri\" di Alicia Gim\u00e9nez-Bartlett, e che \u00e8 stato tradotto in Europa, Sudamerica e Israele. Di questo romanzo hanno scritto: \"Un libro che ha tutte le qualit\u00e0 della narrativa, ma anche il respiro della grande letteratura\" (GQ); \"Una fiaba intessuta da memorie di scrittori amati, da Calvino a Conrad\" (Corriere della Sera); \"Un romanzo pieno di charme\" (Liberation); \"Un romanzo che ci fa credere nella bellezza della vita\" (Bild am Sonntag). Si \u00e8 trasferito a Milano, dove ha vissuto per quattro anni e ha scritto per le riviste GQ e Vogue intervistando i protagonisti della scena indie musicale italiana e dove ha lavorato come editor e talent scout di narrativa italiana per l'Agenzia Letteraria Vicki Satlow. Ha terminato di scrivere il suo terzo romanzo pochi mesi prima di lasciare la citt\u00e0. \nNel 2013 ha pubblicato \"Ora\" (Marsilio), finalista al Premio Stresa. Di questo romanzo hanno scritto: \"Ora affronta i temi della maturit\u00e0, con tutto il carico di interrogativi esistenziali che essa porta con s\u00e9. Un libro profondo ma anche vivace e leggero, intenso e molto godibile, percorso da momenti di riflessione e, insieme, da episodi divertenti. Con una scrittura - non ultima qualit\u00e0 di quest'opera - di grande scorrevolezza e leggibilit\u00e0\" (Il Sole 24 Ore); \"Ora ricorda per tema e importanza narrativa \"La casa a Nord-Est\" di Maldini, e come per il capolavoro di Maldini, anche Signorini sceglie i luoghi, le persone, il paese, mettendo al centro l'anima del protagonista e il suo sguardo sulle piccole grandi cose quotidiane, comprese le disillusioni che graffiano l'animo di tutti, le difficolt\u00e0 legate alla perdita della famiglia, e ancor pi\u00f9 profondamente il riflettere su ci\u00f2 che eravamo e non saremo pi\u00f9\" (Il Messaggero). All'inizio dello stesso anno \u00e8 ritornato a vivere a Rovigo, dove ha fondato la scuola di scrittura creativa Palomar, che ha visto due studenti del primo anno firmare contratti per le case editrici Mondadori e Rizzoli. \nNel 2014 ha dato vita al Festival Rovigoracconta, che si svolge a maggio e vede protagonisti scrittori, cantanti, giornalisti e attori di cinema e teatro e conta migliaia di spettatori ogni anno.\nNel 2015 ha pubblicato \"Le fragili attese\" (Marsilio). Di questo romanzo hanno scritto: \"Uno dei migliori romanzi italiani degli ultimi anni. Un romanzo di emozioni, di convinzioni, di lotte, di vita. Un romanzo che incanta\" (Gian Paolo Serino, Il Giornale); \"Poetico. Struggente\" (Valeria Parrella, Grazia); \"Conquista per la capacit\u00e0 di narrare con limpidezza quei momenti bui che ci si trova a dover attraversare nella vita\" (Elle). "}
{"id": "1864664", "revid": "767487", "url": "https://it.wikipedia.org/wiki?curid=1864664", "title": "White Town", "text": "Biografia.\nWhite Town \u00e8 spesso considerato un one-hit wonder per il singolo del 1997 \"Your Woman\", notevole successo in tutto il mondo, arrivato alla prima posizione in Inghilterra.\nMishra spesso conferisce ai propri brani caratteri politici, velatamente nascosti sotto l'aspetto di rapporti interpersonali (accadeva anche in \"Your Woman\"). Anche per tale ragione Mishra fu licenziato dalla EMI Records nel 1997, ed ha potuto lavorare solo per etichette indipendenti come la \"Parasol Records\". Il suo album del 2000 \"Peek &amp; Poke\", ha ricevuto critiche entusiaste , ma si \u00e8 dimostrato un disastro commerciale.\nNel 2005, White Town ha partecipato alla canzone \"The Pnac Cabal\" nell'album di beneficenza \"Voyces United for UNHCR\". Nel 2006 ha pubblicato un nuovo EP, dal titolo \"A New Surprise\", per l'etichetta svedese indipendente \"Heavenly Pop Hits\", seguito a ruota dall'album \"Don't Mention the War\", primo lavoro dell'etichetta \"Bzangy Records\", fondata proprio da Mishra."}
{"id": "1864666", "revid": "599013", "url": "https://it.wikipedia.org/wiki?curid=1864666", "title": "Martina Guiggi", "text": "Carriera.\nClub.\nLa carriera di Martina Guiggi inizia nel 1998 quando gioca per la Pallavolo Pecciolese in Serie C1; nel 2000 entra a far parte del progetto federale del .\nNella stagione 2001-02 avviene il suo esordio nella pallavolo professionistica grazie all'ingaggio da parte dell' di Novara, in Serie A1, club nel quale milita per due stagioni, per poi passare, nell'annata 2003-04, alla neonata , a cui la squadra precedente aveva ceduto il titolo sportivo: durante la sua permanenza in Piemonte vince la Coppa CEV 2002-03, la Supercoppa italiana 2003 e Coppa Italia 2003-04.\nNella stagione 2004-05 passa alla , il cui sodalizio dura per sette annate, aggiudicandosi tre scudetti, una Coppa Italia, quattro Supercoppe italiane, oltre ad una Coppa CEV 2005-06 ed una Coppa CEV 2007-08.\nNella stagione 2011-12 passa al , mentre per il campionato successivo difende i colori del , venendo per\u00f2 ceduta a stagione in corso al di Piacenza, con cui vince la Coppa Italia e lo scudetto.\nSi trasferisce in Cina nella stagione 2013-14 al , anche se nella stagione successiva torna nuovamente in Italia, ancora una volta al club di Novara, dove resta per due annate e vince la sua Coppa Italia 2014-15.\nNella stagione 2016-17 veste la maglia dal mentre in quella successiva \u00e8 al , sempre in Serie A1. Per il campionato 2018-19 si accasa al club greco dell', in A1 Ethnik\u012b dove gioca nell'inedito ruolo di opposto, terminando anzitempo il rapporto con la squadra ellenica nel febbraio 2019 per seguire il marito Mitar \u0110uri\u0107, appena ingaggiato dallo , in Francia. Dopo un'annata di inattivit\u00e0 per maternit\u00e0, rientra in campo nella stagione 2020-21 quando si trasferisce nella 1A. DOL slovena firmando per il : tuttavia, pochi mesi dopo, interrompe l'attivit\u00e0 per una nuova gravidanza, a seguito della quale annuncia il suo ritiro.\nNazionale.\nNel 2002 ottiene le prime convocazioni in nazionale, esordendo nel Montreux Volley Masters, in una partita contro il Giappone, dove poi vince la medaglia d'argento.\nNegli anni successivi si aggiudica la medaglia d'argento al World Grand Prix 2005 e tre medaglie di bronzo consecutive nella stessa competizione dall'edizione 2006 a quella 2008, oltre a due medaglie d'oro, nel 2007, sia al campionato europeo che alla Coppa del Mondo. Ottiene le ultime convocazioni per i Giochi della XXXI Olimpiade di Rio de Janeiro."}
{"id": "1864667", "revid": "125132606", "url": "https://it.wikipedia.org/wiki?curid=1864667", "title": "Affaritaliani.it", "text": "Affaritaliani.it \u00e8 un quotidiano italiano online fondato nel 1996, con sede a Milano. La propriet\u00e0 del giornale \u00e8 della Uomini e Affari srl, il cui socio di maggioranza \u00e8 Angelo Maria Perrino, fondatore e responsabile della pubblicazione.\nSebbene l'intestazione reciti \"il primo quotidiano on-line\", tale primato appartiene (parzialmente) ad altre testate: prima di \"Affari Italiani\", registrato il 16 aprile 1996, sono stati pubblicati sul Web \"L'Unione Sarda\", come compendio delle notizie pi\u00f9 importanti gi\u00e0 dal 31 luglio 1994, sebbene si tratti di un quotidiano locale e che nasce come non unicamente on-line, e in particolare, in forma completa e con cadenza giornaliera (ma senza essere un quotidiano generalista), il giornale \"Punto Informatico\", nato sin dal 1995 come BBS e registrato come testata il 7 febbraio 1996.\nStoria.\nLa testata nasce il 16 aprile 1996 con il nome di Affari Italiani. All'inizio, la struttura del sito web \u00e8 molto semplice, e consiste in una lunga home page che riassume le notizie pi\u00f9 importanti, con alcune sezioni interattive dove i lettori potevano contribuire con dei commenti. Nel 1997 viene effettuato il primo restyling grafico: quattro sezioni tematiche, con aggiornamento in tempo reale, e l'introduzione di servizi agli utenti, come meteo e oroscopo.\nNel 2003 introduce la possibilit\u00e0 di sottoscrivere un abbonamento per usufruire di sezioni di approfondimento. Questa sperimentazione cessa nel 2005 quando, grazie a una partnership commerciale con Wind, diventa il canale di notizie del portale \"Libero\". Rimarr\u00e0 nel portale fino al 1\u00ba luglio 2008. All'uscita dalla piattaforma di Libero, il sito cambia denominazione e diventa Affaritaliani.it.\nIl 14 dicembre 2019, pubblica una videointervista col poeta ed ex militante comunista Franco Loi, intitolata \"Mussolini ha fatto pi\u00f9 di tutti per gli operai\". Il video viene rimosso da Facebook e ripubblicato dopo appena 24 ore, risultando uno dei pi\u00f9 visti in assoluto nella storia del giornale.\nStruttura.\nLe sezioni di cui \u00e8 composto il giornale sono: \"Politica, Economia, Cronache, Sport, MilanoItalia, Culture/Costume, Mediatech, Entertainment\". Oltre a esse, il giornale ha dato vita a due blog tematici: uno di \"Sport &amp; Entertainment\" e l'altro di \"MediaTech &amp; Economy\"."}
{"id": "1864668", "revid": "585241", "url": "https://it.wikipedia.org/wiki?curid=1864668", "title": "Andutgel", "text": "Andutgel (dal romancio) \u00e8 un tipico insaccato affumicato grigionese prodotto prevalentemente nella regione di Disentis. \nIl prodotto, aromatizzato, \u00e8 generalmente composto da carne di maiale e carne di manzo ma si pu\u00f2 trovare facilmente trovare anche di selvaggina o con aggiunta di patate ed aglio.\nSi tratta di un prodotto tradizionale a carattere locale e perlopi\u00f9 sconosciuto al di fuori delle valli grigionesi."}
{"id": "1864670", "revid": "1543377", "url": "https://it.wikipedia.org/wiki?curid=1864670", "title": "Arctocephalus forsteri", "text": "L'otaria orsina della Nuova Zelanda od otaria orsina meridionale, Arctocephalus forsteri, \u00e8 una specie di otaria orsina diffusa intorno alle coste meridionali dell'Australia, a quelle dell'Isola del Sud della Nuova Zelanda e a quelle delle piccole isole situate a sud e a est di quest'ultima. Colonie composte da soli maschi sono situate anche sulle coste dello Stretto di Cook, presso Wellington, sull'Isola del Nord. Il nome comune otaria orsina della Nuova Zelanda viene utilizzato in Nuova Zelanda (anche se il nome originale in lingua m\u0101ori \u00e8 kekeno), mentre in Australia viene chiamata otaria orsina meridionale. Nonostante le due popolazioni mostrino alcune differenze genetiche, la loro morfologia \u00e8 molto simile e per questo si continua a classificarle come un'unica specie.\nQueste otarie sono state cacciate indiscriminatamente durante il periodo che va dalla scoperta europea della Nuova Zelanda fino alla fine del XIX secolo. La popolazione neozelandese si ridusse al 10% della popolazione originaria. Attualmente questa specie di otaria orsina \u00e8 posta sotto la protezione del Marine Mammal Protection Act (1978).\nNonostante quest'animale sembri docile, \u00e8 in grado di muoversi molto velocemente e non \u00e8 mai consigliabile avvicinarsi ad una femmina con il piccolo o frapporsi tra uno di questi animali e l'acqua, tagliando loro la strada per fuggire in mare: i loro denti sono molto affilati ed hanno morso molti neozelandesi.\nDescrizione.\nI maschi pesano normalmente circa 126\u00a0kg, ma possono arrivare a pesare anche 250\u00a0kg e misurano da 2 a 2,5 m di lunghezza. Le femmine pesano mediamente 30\u201350\u00a0kg e misurano circa 1,5 m.\nIl colore del pelo pu\u00f2 variare dal marrone-grigiastro al nero.\nI cuccioli pesano alla nascita circa 4\u20136\u00a0kg e misurano 60\u201370\u00a0cm."}
{"id": "1864672", "revid": "2163589", "url": "https://it.wikipedia.org/wiki?curid=1864672", "title": "Talco mentolato", "text": "Il talco mentolato \u00e8 un farmaco galenico composto da mentolo disperso all'1% m/m in talco. \nSi presenta in forma di polvere o fluida (per ridurre il rischio di inalazioni). \nHa azione vasodilatatrice e viene dunque applicato sulla pelle per ottenere un effetto rinfrescante ed alleviare il prurito. Ha anche un blando potere analgesico. E' quindi usato come rimedio di effetto immediato ma temporaneo in varie patologie cutanee che provocano prurito, quali eritemi, ustioni o malattie esantematiche. \nIl suo uso \u00e8 controindicato nei bambini al di sotto dei 2 anni, in quanto il mentolo, se inalato, pu\u00f2 causare laringospasmo, broncospasmo, convulsioni.\nIn generale, il mentolo pu\u00f2 produrre reazioni allergiche o di sensibilizzazione."}
{"id": "1864677", "revid": "17356657", "url": "https://it.wikipedia.org/wiki?curid=1864677", "title": "VMware ThinApp", "text": ""}
{"id": "1864678", "revid": "436907", "url": "https://it.wikipedia.org/wiki?curid=1864678", "title": "Incognito (Spyro Gyra)", "text": "Incognito \u00e8 il sesto album in studio del gruppo musicale statunitense Spyro Gyra, pubblicato nel 1982.\nIl disco \u00e8 stato classificato al secondo posto dalla rivista settimanale statunitense Billboard per la categoria \"Jazz Albums\"."}
{"id": "1864688", "revid": "76069", "url": "https://it.wikipedia.org/wiki?curid=1864688", "title": "Simone de Magistris", "text": ""}
{"id": "1864692", "revid": "1573940", "url": "https://it.wikipedia.org/wiki?curid=1864692", "title": "Chelus fimbriata", "text": "La mata mata (\"Chelus fimbriata\" ()), anche nota come mata-mata o matamata, \u00e8 una specie di tartaruga d'acqua dolce appartenente al genere \"Chelus\", originaria del Sud America, presente primariamente nel rio delle Amazzoni e nell'Orinoco. Originariamente si credeva che il genere \"Chelus\" fosso monotipico, contenendo la singola specie \"C. fimbrita\". Tuttavia, successive analisi genetiche hanno dimostrato che la popolazione presente nel fiume Orinoco rappresenta in realt\u00e0 una seconda specie, \"Chelus orinocensis\".\nDescrizione.\nDimensioni.\nMisura fino a 45\u00a0cm di lunghezza del solo carapace, per un peso che pu\u00f2 sfiorare i 15\u00a0kg: queste misure ne fanno una delle tartarughe d'acqua dolce di maggiori dimensioni, superata solo dalla tartaruga Arrau (\"Podocnemis expansa\"), dalla tartaruga alligatore (\"Macrochelys temminckii\") e dalla tartaruga azzannatrice (\"Chelydra serpentina\"), sicuramente la specie pi\u00f9 grande della sua famiglia.\nAspetto.\nA prima vista, la mata mata appare come un animale piuttosto bizzarro, con numerose caratteristiche che la rendono immediatamente distinguibile da qualsiasi altra specie di tartaruga. La pelle, di colore giallastro-bruno pi\u00f9 o meno scuro a seconda della popolazione presa in considerazione, \u00e8 interamente ricoperta di escrescenze carnose, le quali hanno la funzione di mimetizzare il pi\u00f9 possibile l'animale con l'ambiente circostante. La testa \u00e8 assai grande, triangolare, larga ed appiattita: ai due lati del cranio sono presente due \"ali\" carnose triangolari, riccamente innervate, la cui funzione \u00e8 tuttavia avvolta nel mistero. Gli occhi, dotati di \"tapetum lucidum\", sono piccoli e posti lateralmente nei pressi dell'enorme bocca, assai larga e munita di barbigli laterali. Il collo \u00e8 assai lungo, per permettere all'animale di raggiungere la superficie senza doversi muovere dal fondo: a tal fine l'animale possiede anche un naso allungato a forma di proboscide, sulla sommit\u00e0 del quale sono poste le narici. Il carapace, di colore generalmente bruno-olivaceo, \u00e8 formato da tre file verticali di placche a forma di piramide ed ha i margini dentellati: i margini mostrano evidenti anelli di crescita, che permettono di determinare facilmente l'et\u00e0 dell'animale. \u00c8 interessante notare che il carapace delle popolazioni dell'Orinoco ha forma ovale, mentre nelle popolazioni amazzoniche esso tende ad assumere forma rettangolare. Negli esemplari pi\u00f9 anziani, il carapace \u00e8 completamente ricoperto di alghe, in modo tale da mimetizzare ulteriormente l'animale. Le zampe, corte e forti, sono munite di piccoli artigli e sono tutte palmate. La coda appare piuttosto lunga e si assottiglia man mano che si procede verso la sua parte distale.\nDimorfismo sessuale.\nI maschi hanno piastrone di forma concava e coda pi\u00f9 lunga e robusta rispetto alle femmine, che dal canto loro a parit\u00e0 d'et\u00e0 raggiungono dimensioni maggiori ed hanno un collo pi\u00f9 lungo: tali differenze, per\u00f2, sono assai poco marcate e risulta piuttosto arduo riconoscere i due sessi senza esami accurati.\nDistribuzione e habitat.\nLa mata mata \u00e8 diffusa nel bacino amazzonico e nell'Orinoco, pertanto il suo areale comprende Colombia, Venezuela, Guyana, Suriname, Guyana francese, l'Ecuador ed il Per\u00f9 orientali, la Bolivia settentrionale ed il Brasile: \u00e8 inoltre diffusa sull'isola di Trinidad, mentre non sono andati a buon fine i tentativi di introduzione della specie in Florida, sebbene voci insistenti mormorino della sua presenza nell'area di Pembroke Park. Tuttavia, la popolazione presente nel fiume Orinoco si \u00e8 rivelata una seconda specie, \"Chelus orinocensis\", pertanto la presenza della specie tipo nell'area \u00e8 dibattuta.\nLa mata mata abita fiumi e corsi d'acqua dalle correnti lente, acque nere, pozze stagnanti, zone umide e paludi. La mata mata \u00e8 una specie strettamente acquatica che predilige acque poco profonde dove il loro lungo muso pu\u00f2 raggiungere facilmente la superficie per respirare.\nTassonomia.\nLa mata mata venne descritta per la prima volta dal naturalista francese Pierre Barr\u00e8re, nel 1741, come una \"grande tartaruga terrestre striata e scagliosa\" (traduzione). La specie venne classificata per la prima volta come \"Testudo fimbriata\" dal naturalista tedesco Johann Gottlob Schneider, nel 1783. Venne ribattezzata 14 volte diverse in due secoli, per poi essere infine ribattezzato \"Chelus fimbriata\" nel 1992. Delle osservazioni delle differenze morfologiche tra gli esemplari di mata mata selvatici hanno trovato differenze distintive tra le popolazioni dei bacini dell'Amazzonia e dell'Orinoco. Nel 2020, \u00e8 stata riportata un'analisi genomica della mata mata, che ha mostrato una profonda divisione tra le popolazioni nei bacini dell'Amazzonia e dell'Orinoco. Gli autori hanno proposto che la popolazione dell'Orinoco fosse assegnata a una nuova specie, \"Chelus orinocensis\", mentre la popolazione amazzonica mantenne la designazione della specie \"Chelus fimbriatus\".\nSinonimi.\nI sinonimi di questa specie comprendono:\nBiologia.\nL'aspetto del guscio della mata mata ricorda un pezzo di corteccia mentre la forma della testa e ed i vari fronzoli di pelle sul collo mimano delle foglie cadute. Rimanendo immobile sul fondale dei fiumi, i fronzoli di pelle sul collo gli consentono di mimetizzarsi nella vegetazione circostante fino a quando un pesce non si avvicina. A quel punto la mata mata allunga la testa spalancando le fauci il pi\u00f9 possibile, creando un vuoto a bassa pressione che risucchia la preda nella bocca, una tecnica nota come alimentazione per aspirazione. Dopo che la mata mata chiude le fauci, l'acqua viene espulsa lentamente dalla bocca ed il pesce viene inghiottito intero.\nDieta.\nLa mata mata \u00e8 una tartaruga carnivora, che si nutre esclusivamente di invertebrati acquatici e pesci. Uno studio che esamin\u00f2 il contenuto dello stomaco di 20 tartarughe selvatiche not\u00f2 che la loro dieta era costituita esclusivamente da piccoli pesci. Di giorno questi animali rimangono nascosti nel fango tra la vegetazione dei bordi degli stagni, uscendo dai loro nascondigli prevalentemente di notte per cacciare in acque fangose e dalla visibilit\u00e0 limitata. Tuttavia, la mata mata \u00e8 ben adattata a cacciare in queste situazioni, avendo una vista molto fine con occhi che riflettono la luce, similmente ad altri rettili notturni. Inoltre, anche i lembi di pelle sul collo sono estremamente sensibili e aiutano la mata mata a rilevare i movimenti delle prede che vi si avvicinano.\nIn gruppo le mata mata usano un metodo specifico per catturare le loro preda. Nuotando lentamente spingeranno le prede in zone d'acqua pi\u00f9 bassa, circondandole e agitando le zampe anteriori per impedirle di scappare. Una volta circondate, le mata mata apriranno la bocca e contrarranno la loro faringe, provocando un flusso d'acqua che spinger\u00e0 la preda nella loro bocca, aspirandole.\nRiproduzione.\nI maschi si esibiscono per le femmine estendendo gli arti, allungando la testa verso le femmine con le bocche spalancate e ondeggiando i lembi di pelle sul collo e sulla testa. La nidificazione avviene da ottobre a dicembre nell'Amazzonia superiore, dove le femmine scavano una buca profonda circa 20 centimetri lontano dalla riva, al sicuro dalle inondazioni. Vi deporr\u00e0 da 12 a 28 uova sferiche, dal diametro di 35 millimetri, a covata. Il nido viene poi ricoperta di terra e sabbia. Dopo circa 3 mesi le uova si schiudono e i piccoli salgono in superficie e si dirigono verso le fonti d'acqua pi\u00f9 vicine.\nIn cattivit\u00e0.\nLe mata mata sono tartarughe facilmente reperibili nel commercio e nell'allevamento di animali esotici, ma sono piuttosto costose da ottenere. A causa del loro aspetto unico e bizzarro, sono interessanti animali da esposizione e pertanto sono comuni negli zoo e negli acquari. Generalmente, in commercio si trovano soprattutto esemplari giovani, ma che con tempo possono raggiungere notevoli dimensioni. Tuttavia, le mata mata sono cacciatori d'agguato, quindi, come la tartaruga alligatore, non hanno bisogno di molto spazio per muoversi, rispetto ad una specie grande e attiva.\nCome per tutte le tartarughe acquatiche, la qualit\u00e0 dell'acqua \u00e8 una delle chiavi fondamentali affinch\u00e9 l'animale sia in buona salute. L'acqua calda e acida \u00e8 la condizione migliore utilizzata con un alto contenuto di detriti che dovrebbero essere mantenuti tutto l'anno. Si consiglia una filtrazione da moderata ad intensa. Alcuni proprietari affermano che le mata mata in cattivit\u00e0 siano piuttosto intelligenti. Ad esempio, \u00e8 stato osservato un esemplare posizionarsi vicino alla barra spray dell'acquario al momento del pasto, in modo che il cibo galleggiante venisse spinto sotto la superficie dell'acqua dove la tartaruga poteva catturarlo pi\u00f9 facilmente."}
{"id": "1864693", "revid": "767487", "url": "https://it.wikipedia.org/wiki?curid=1864693", "title": "Leathermouth", "text": "Leathermouth \u00e8 il side-project del chitarrista ritmico dei My Chemical Romance, Frank Iero. Sua \u00e8 anche la prima etichetta che ha sottoscritto il gruppo, la Skeleton Crew Records.\nLa band viene formata nel 2007 da alcuni amici di Frank Iero, il quale viene molto colpito dalle potenzialit\u00e0 del gruppo dopo aver ascoltato alcune loro demo. Iero diventa membro fisso quando i testi del precedente cantante non vengono pi\u00f9 reputati soddisfacenti. Iero contribuisce nella scrittura dei testi, e li utilizza per esternare quella che \u00e8 la sua visione del mondo.\nNell'Ottobre del 2008 firmano con la Epitaph Records in opposizione al progetto originale della Skeleton Crew Records. Iero ha pensato che sarebbe stato difficile promuovere l'album attraverso la sua etichetta, visti i suoi impegni con i My Chemical Romance e gli obblighi nei confronti delle altre band appartenenti alla sua etichetta.\nIl 27 gennaio 2009 viene pubblicato il primo album dei Leathermouth intitolato X\u00d8"}
{"id": "1864694", "revid": "287204", "url": "https://it.wikipedia.org/wiki?curid=1864694", "title": "Como Calcio 1986-1987", "text": "Questa voce raccoglie le informazioni riguardanti il Como Calcio nelle competizioni ufficiali della stagione 1986-1987.\nStagione.\nNella stagione 1986-1987 il Como allenato da Emiliano Mondonico ha concorso in due competizioni ufficiali: in Serie A si \u00e8 piazzato al 9\u00ba posto della classifica, miglior marcatore stagionale Salvatore Giunta con 6 reti, delle quali 2 segnate in Coppa Italia e 4 le reti in campionato. In Coppa Italia si \u00e8 fermato al primo turno, chiudendo al terzo posto (dopo sorteggio perch\u00e9 le reti tra Como e Casertana erano in parit\u00e0) nel primo girone di qualificazione composto da Empoli, (entrambe qualificate), Fiorentina, e . Lo straniero dei lariani \u00e8 ancora lo svedese Dan Corneliusson giunto alla sua terza stagione a Como, ma gioca e segna poco, causa guai fisici. Lo sponsor principale per questa stagione \u00e8 la Mita Copiers, mentre il fornitore tecnico \u00e8 l'Adidas.\nOrganigramma societario.\nArea direttiva\nArea tecnica"}
{"id": "1864695", "revid": "1543377", "url": "https://it.wikipedia.org/wiki?curid=1864695", "title": "Claudio Capone (cestista)", "text": "Carriera.\nCapone, guardia di 187 centimetri, dopo aver maturato cestisticamente con la squadra della sua citt\u00e0, milit\u00f2, per una quindicina d'anni, tra il 1985 e il 2001, in squadre di Serie A, tra cui Juvecaserta, Aurora Desio, Scaligera Verona, Montecatini, Libertas Forl\u00ec, Aresium Milano, Fabriano Basket, Virtus Roma, Serapide Pozzuoli e Scandone Avellino.\nDurante queste parentesi, si \u00e8 reso protagonista per due volte di tiri che hanno valso la promozione in Serie A1. Nel 1994-1995, quando Capone giocava nell'Aresium Milano in A2, fu un suo canestro a 2 secondi dalla fine a decidere la decisiva gara5 nella finale play-off vinta contro Cant\u00f9. Ad Avellino, invece, Capone fu protagonista di un tiro da quasi met\u00e0 campo che sanc\u00ec la prima storica promozione degli irpini nella massima serie: era il 25 maggio 2000 e a Jesi si stava disputando gara4 della finale play-off contro la squadra di casa, quando Capone recuper\u00f2 palla negli ultimissimi secondi e allo scadere realizz\u00f2 una tripla dalla lunga distanza in equilibrio precario.\nNel 2000-2001 rimase un ultimo anno con la Scandone Avellino con la squadra biancoverde che debuttava in Serie A1, poi scese rispettivamente in B2 e B1 a Caserta (sponda Falchetti, una delle due societ\u00e0 che di l\u00ec a poco diedero vita alla nuova Juvecaserta) e in Legadue a Pavia. Nel 2003-2004 gioc\u00f2 in C1 nel Sant'Agnese Basket, squadra di un piccolo quartiere di San Giorgio del Sannio, nel beneventano, dove fu determinante per la salvezza dei campani. Ritorn\u00f2 nel 2005 alla Pallacanestro Chieti in C1 poi, nel biennio 2006-2008 fece parte del roster della Pallacanestro Pescara (Serie C1, girone G).\nDal 2009 incominci\u00f2 una nuova avventura nel Vasto Basket che militava nel campionato di Serie C2: anche se arrivato intorno a met\u00e0 campionato, fu uno dei miglior realizzatori del girone chiudendo la sua stagione con circa venti punti di media.\nPer la stagione 2009-2010 riconferm\u00f2 la sua permanenza a Vasto diventando sempre pi\u00f9 un punto di forza dalla squadra. Nella stagione 2010-2011 milit\u00f2 nel Martinsicuro Basket. Nella stagione 2011-2012 ancora una nuova avventura cestistica, venne infatti tesserato dai We're Basket Ortona, che militavano nel campionato di Serie D abruzzese.\nNel 2014 l'ex cestista teatino assunse l'incarico di capo allenatore dell'Intrepida Salesiani Ortona, oltre a collaborare a livello giovanile con altre realt\u00e0 locali.\nSi ritir\u00f2 di fatto dal basket giocato il 21 gennaio 2015, giorno del compimento dei 50 anni di et\u00e0 in cui organizz\u00f2 una partita di addio.\nNel frattempo face parte della Nazionale Italiana Master, con cui ottenne i seguenti risultati:\n\u00c8 uno dei pochi giocatori italiani ad aver superato quota 10.000 punti nei campionati FIP."}
{"id": "1864696", "revid": "92723", "url": "https://it.wikipedia.org/wiki?curid=1864696", "title": "Carlo Besozzi", "text": "Egli era figlio dell'oboista e compositore Antonio Besozzi, il quale fu indubbiamente suo insegnante. Nel 1755 entr\u00f2 assieme al padre come oboista regolare dell'orchestra della corte di Dresda (al servizio della principessa elettrice di Sassonia Maria Antonia Walpurgis), posizione che mantenne per tutta la vita. Durante gli anni successivi, sempre accompagnato dal padre Antonio, comp\u00ec diversi viaggi attraverso l'Europa: tra le varie citt\u00e0 in cui soggiorn\u00f2, si ricordano in particolar modo Parigi nel 1757, Stoccarda nel 1758-9 e Salisburgo nel 1778, dove fu giudicato positivamente da Leopold Mozart. In seguito ad Augusta fu elogiato da un certo Schubert come il \"monarca degli oboisti e un grande teorico\". Nel settembre del 1772, quando Charles Burney visit\u00f2 Dresda descrisse con precisione la tecnica che Besozzi impiegava per suonare il proprio strumento. Nel settembre del 1774 Carlo ebbe il permesso di assentarsi dai propri doveri presso la capitale sassone e di recarsi a Torino, dove fece visita ai suoi genitori. Il 15 aprile 1776 gli venne aumentato lo stipendio a 200 talleri e il 4 maggio gli venne concesso un ulteriore viaggio in Italia. Attualmente non ci giungono successive informazioni sul suo conto.\nAnche se nessuna delle numerosi composizioni di Besozzi fu stampata durante la esistenza, sopravvivono attualmente 23 concerti, 26 sonate e un divertimento. I suoi concerti erano chiaramente scritti per essere suonati da lui stesso ed erano concepiti per mostrare la sua abilit\u00e0. Nei movimenti finali di queste composizioni si denota un carattere prevalentemente serio, segno di un chiaro influsso da parte dello \"Sturm und Drang\"."}
{"id": "1864699", "revid": "2184720", "url": "https://it.wikipedia.org/wiki?curid=1864699", "title": "Your Woman", "text": "Your Woman \u00e8 un singolo del cantante britannico White Town, pubblicato il 13 gennaio 1997 come primo estratto dal secondo album in studio \"Women in Technology\".\nDescrizione.\nIl brano campiona il popolare assolo di tromba del brano \"My Woman\" (1932) della Lew Stone &amp; his Monseigneur Band (bench\u00e9 nel caso di White Town lo strumento utilizzato sia effettivamente un oboe), che ricorda vagamente il primo passaggio della \"Marcia imperiale\", della colonna sonora di \"Guerre stellari\". Il singolo ha raggiunto la posizione numero uno in Inghilterra, ed ha ottenuto un notevole successo in tutto il mondo.\nLa canzone \u00e8 apparsa per la prima volta nell'EP, \"Abort, Retry, Fail?\", ed in seguito \u00e8 stata inserita nell'album \"Women in Technology\".\nIl testo del brano \u00e8 indirizzato ad un uomo, ma non \u00e8 chiaro se il narratore sia una donna eterosessuale o un uomo omosessuale (perch\u00e9 il cantante \u00e8 un uomo). L'interpretazione pi\u00f9 comune \u00e8 che il narratore \u00e8 stato gi\u00e0 a letto con il soggetto della canzone (presumibilmente bisessuale), ma \u00e8 stato poi rifiutato e quindi lamenta \u00ab\"I could never be your woman\"\u00bb (\u00abnon potrei mai essere la tua donna)\u00bb. L'autore della canzone non ha mai dato una versione ufficiale del significato del brano, reputandolo adatto a molteplici situazioni.\nVideo musicale.\nIl videoclip \u00e8 stato prodotto nello stile del cinema muto (in particolare le opere inglesi della scuola di Brighton), con l'ampio uso di mascherini, effetti di montaggio e allusioni simboliche date da scritte e oggetti. \u00c8 stato girato quasi completamente a Derby in Inghilterra, dal regista Mark Adcock.\nCover.\nNel luglio 2005, il cantante Tyler James ha eseguito una cover del brano."}
{"id": "1864704", "revid": "363629", "url": "https://it.wikipedia.org/wiki?curid=1864704", "title": "IPv4-mapped address", "text": "Gli indirizzi IPv4-mapped sono stati pensati per favorire la transizione da IPv4 a IPv6.\nQuesti permettono di definire indirizzi IPv6 per nodi che supportano solo IPv4.\nFunzionamento.\nI primi 80 bit sono posti a 0, i successivi 16 bit sono posti a 1 (ffff) e gli ultimi 32 bit rappresentano l'indirizzo IPv4.\nEsempi.\nL'indirizzo\n 0:0:0:0:0:ffff:192.168.30.2 \n\u00e8 equivalente a\n ::ffff:192.168.30.2\nche \u00e8 possibile scrivere anche\n ::ffff:C0A8:1E02\nutilizzando solamente la notazione esadecimale."}
{"id": "1864705", "revid": "1602064", "url": "https://it.wikipedia.org/wiki?curid=1864705", "title": "Nicomede di Roma", "text": "Agiografia.\nA Roma, sulla \"via Nomentana\", il beato Nicomede, prete e martire, scoperto mentre seppelliva il corpo della martire Felicola, rispose con poco garbo a coloro che lo costringevano a sacrificare agli idoli: \u00abIo non sacrifico che a Dio onnipotente, regnante nei cieli\u00bb. Per questo motivo fu battuto lungamente con flagelli piombati e in quel tormento pass\u00f2 al Signore.\nCulto.\nI resti si trovano nella Confessione di Santa Prassede all'Esquilino. Precedentemente era venerato in una basilica costruita da Bonifacio V. \nNon si conosce l'anno della traslazione avvenuta dopo il restauro della sua tomba operato da Adriano I. \nLa pi\u00f9 antica chiesa dedicata a San Nicomede nell'Italia settentrionale e il principale centro di diffusione del culto del martire si trova nei pressi di Parma, a San Nicomede, frazione del comune di Salsomaggiore Terme. L'edificio attuale, ad aula unica coperta a capriate con abside e cripta del IX secolo, \u00e8 il risultato della sovrapposizione di diverse fasi costruttive. \nDa sottolineare altres\u00ec, che il martire \u00e8 il santo patrono di Grondola, un paesino della Lunigiana.\nIl santo viene ricordato il 15 settembre: "}
{"id": "1864709", "revid": "287204", "url": "https://it.wikipedia.org/wiki?curid=1864709", "title": "Ren\u00e9 Fr\u00e9gni", "text": "Biografia.\nDisertore a 19 anni, vive in Turchia per cinque anni, cambiando spesso lavoro e utilizzando false identit\u00e0, quindi ritorna in Francia dove lavora come infermiere in un ospedale psichiatrico. Finito nella prigione militare per un mese, legge le opere di autori come Jean Giono, Dostoevskij, Genet, quindi inizia la sua carriera di scrittore, dapprima componendo poesie e successivamente \"pi\u00e8ces\" teatrali e romanzi. In quest'ambito si concentra sul genere \"noir\", in particolare su quello che molti critici definiscono il \"noir\" mediterraneo di Jean-Claude Izzo, fonte ispiratrice primaria di Fr\u00e9gni e creatore del personaggio di Fabio Montale.\nSi trasferisce a Manosque, ma, come Izzo, preferisce Marsiglia, citt\u00e0 mediterranea che \u00e8 al centro di quasi tutti i suoi romanzi. Da anni gestisce seminari di scrittura per i detenuti del carcere delle Baumettes.\nI suoi romanzi, in Italia, sono pubblicati da Meridiano Zero."}
{"id": "1864710", "revid": "363629", "url": "https://it.wikipedia.org/wiki?curid=1864710", "title": "IPv4-compatible address", "text": "Gli indirizzi IPv4-compatible sono stati pensati per favorire la transizione da IPv4 a IPv6.\nPermettono di inserire indirizzi IPv4 in indirizzi IPv6.\nFunzionamento.\nI primi 96 bit sono posti a 0 e gli ultimi 32 bit rappresentano l'indirizzo IPv4.\nEsempi.\n0:0:0:0:0:0:192.168.30.2 (equivalente a ::192.168.30.2)"}
{"id": "1864712", "revid": "599013", "url": "https://it.wikipedia.org/wiki?curid=1864712", "title": "Suore compassioniste serve di Maria", "text": "Le suore compassioniste serve di Maria sono un istituto religioso femminile di diritto pontificio. Le appartenenti a questa congregazione pospongono al loro nome la sigla C.S.M.\nStoria.\nLe compassioniste vennero fondate a Scanzano, nei pressi di Castellammare di Stabia, da Costanza Starace (1845-1921) con l'approvazione del vescovo Francesco Petagna.\nIl 16 luglio 1869 la Starace prese l'abito del terz'ordine servita e inizi\u00f2 a condurre vita comune insieme a quattro compagne, dando vita alla congregazione con il fine di assistere gli orfani: la nuova famiglia religiosa si svilupp\u00f2 grazie al sostegno del vescovo Vincenzo Maria Sarnelli, successore di Petagna.\nLa congregazione venne eretta in istituto religioso di diritto diocesano 27 maggio 1871 e venne aggregata all'ordine dei servi di Maria il 1\u00ba novembre 1893.\nL'istituto ricevette il pontificio decreto di lode il 7 settembre 1900; le sue costituzioni, redatte con l'aiuto del terziario servita don Carlo Amirante, vennero approvate dalla Santa Sede il 10 luglio 1928 e definitivamente il 20 aprile 1936.\nLa fondatrice, in religione madre Maria Maddalena della Passione, \u00e8 stata beatificata a Castellammare il 15 aprile 2007 con l'approvazione di papa Benedetto XVI.\nAttivit\u00e0 e diffusione.\nLe religiose gestiscono scuole per l'infanzia e primarie, pensionati per studenti e lavoratori, residenze e centri diurni per gli anziani e case famiglia; si dedicano anche alle opere di pastorale parrocchiale e giovanile.\nOltre che in Italia, e compassioniste sono presenti nelle Americhe (Canada, Cile, Messico) e in Asia (Filippine, India, Indonesia): la sede generalizia, dal 1962, \u00e8 a Roma.\nAl 31 dicembre 2008 la congregazione contava 334 religiose in 37 case."}
{"id": "1864716", "revid": "768068", "url": "https://it.wikipedia.org/wiki?curid=1864716", "title": "Notazione dell'altezza", "text": "Al variare dei periodi storici e dei Paesi, variano i simboli che identificano l'altezza delle note musicali.\nI principali sono la notazione di Helmholtz e la notazione scientifica dell'altezza, esistono poi il sistema inglese e quello franco-belga.\nNotazione di Helmholtz.\nSviluppata dallo scienziato tedesco Hermann von Helmholtz sulla base del sistema tedesco preesistente, indica l'altezza di ogni nota facendo seguire al nome della stessa scritto in maiuscolo (per le tre ottave pi\u00f9 gravi) o minuscolo (per le altre) uno o pi\u00f9 apici (\u2032), posti rispettivamente a deponente o ad esponente.\nStoria.\nHelmholtz svilupp\u00f2 questo sistema al fine di definire le frequenze nella sua opera di acustica \"Die Lehre von den Tonempfindungen als physiologische Grundlage f\u00fcr die Theorie der Musik\" (\"La teoria delle sensazioni tonali come base fisiologica della teoria musicale\"). Il sistema \u00e8 ora largamente usato dai musicisti in tutta Europa e da medici e scienziati quando discutono del suono in rapporto con il sistema uditivo.\nUso.\nLa scala di Helmholtz comincia con Do e termina con Si. La nota Do nelle diverse ottave viene scritta dal grave all'acuto cos\u00ec: DO\u02cc\u02cc - DO\u02cc - DO - do - do\u2032 - do\u2032\u2032 do\u2032\u2032\u2032 e cos\u00ec via (C\u02cc\u02cc - C\u02cc - C - c - c\u2032 - c\u2032\u2032 c\u2032\u2032\u2032 secondo la notazione letterale in uso nei Paesi tedeschi e anglo-sassoni).\nIl Do centrale e indicato come do\u2032 (c\u2032), perci\u00f2 l'ottava che comincia con questo Do \u00e8 do\u2032-si\u2032.\nVarianti.\nIl sistema inglese.\nIl sistema inglese si pu\u00f2 considerare una variante della notazione di Helmholtz; ne differisce per le note da B\u02cc in gi\u00f9, in cui gli apici sottoscritti sono sostituiti da altrettante lettere supplementari: C\u02cc diventa cos\u00ec CC mentre C\u02cc\u02cc diviene CCC.\nIl metodo tedesco.\nIl metodo tedesco \u00e8 il sistema di indicazione delle altezze utilizzato da secoli nei Paesi di lingua tedesca ed \u00e8 la base di quello di Helmholtz; ne differisce, a differenza del sistema inglese, per le ottave da c\u2032 in su: in esse gli apici soprascritti sono sostituiti da altrettante barrette: formula_1 per c\u2032, formula_2 per c\u2032\u2032 e cos\u00ec via.\nNotazione scientifica.\nLa notazione scientifica associa al nome della nota (e agli eventuali accidenti) un numero arabo indicante l'ottava. Questo sistema \u00e8 adottato negli Stati Uniti, ma in Europa si preferisce la variante franco-belga (vedi sotto), che considera do1 quello con due tagli addizionali sotto la chiave di basso.\nLa definizione seguita \u00e8 quella proposta dall'\"Acoustical Society of America\" nel 1939; essendo uno standard proposto in un Paese anglosassone, i nomi delle note sono espressi secondo il sistema letterale (cio\u00e8 C \u00b7 D \u00b7 E \u00b7 F \u00b7 G \u00b7 A \u00b7 B per Do \u00b7 Re \u00b7 Mi \u00b7 Fa \u00b7 Sol \u00b7 La \u00b7 Si). C0 \u00e8 il Do posto nella regione della pi\u00f9 bassa frequenza udibile (corrisponde a circa 16 Hz); C4 \u00e8 il Do centrale.\nLa notazione scientifica dell'altezza \u00e8 una scala logaritmica delle frequenze. Bench\u00e9 infatti sia stata introdotta per identificare i suoni udibili, essa pu\u00f2 essere usata anche per indicare le frequenze di fenomeni non udibili. Ad esempio, quando, per mezzo del telescopio spaziale Chandra, furono osservati dei fronti di pressione che si propagavano da un buco nero, la frequenza delle onde fu riportata sulla stampa come Si\u266d 57 ottave al di sotto del Do centrale, ovvero B\u266d\u221253, corrispondente a un'oscillazione ogni 10 milioni di anni.\nEsempio.\n\"A4\" indica il La sopra il Do centrale (cio\u00e8 il La del diapason, la nota che ha una frequenza di ).\nUso.\nLa notazione scientifica dell'altezza si usa spesso per descrivere l'estensione di uno strumento o della voce umana. Essa fornisce un mezzo non ambiguo per identificare una nota in termini di notazione musicale piuttosto che di frequenza, evitando al tempo stesso le convenzioni di trasposizione seguite nello scrivere la musica per strumenti come il clarinetto e la chitarra.\nIl problema del Do bemolle.\nPu\u00f2 insorgere qualche problema sul come assegnare il Do\u266d alla giusta ottava. Per convenzione il simbolo C\u266d4 indica \"la nota un semitono sotto C4\" e non \"il Do\u266d dell'ottava 4\", quindi C\u266d4 ha la stessa frequenza di B3, non di B4.\nTavola delle frequenze delle note musicali.\nL'estensione del Pianoforte, che tra gli strumenti musicali \u00e8 quella pi\u00f9 ampia, va da una terza sotto il C1 (cio\u00e8 un A0) ad un C8.\nVarianti.\nLe ottave nel MIDI.\nNon sempre quella che sembra una notazione scientifica dell'altezza in effetti lo \u00e8. Un caso emblematico \u00e8 quello dei sistemi MIDI.\nNei sistemi MIDI le note sono numerate da 0 (corrispondente a C-1 in notazione scientifica) a 127 (corrispondente a G9 in notazione scientifica).\nOra, data l'evidente scomodit\u00e0 di adoperare dei numeri (es. 60 per indicare il Do centrale) e il fatto che sia naturale per un musicista usare piuttosto le note, a seconda del software e dell'hardware utilizzato ci si pu\u00f2 trovare di fronte a una notazione apparentemente scientifica ma in realt\u00e0 arbitraria; infatti pu\u00f2 capitare che:\nIl sistema franco-belga.\nIl sistema franco-belga si pu\u00f2 considerare una variante della notazione scientifica. La nota presa a riferimento \u00e8 il Do sotto il rigo della chiave di basso, chiamato Do1. Per ogni ottava superiore il deponente viene aumentato di una unit\u00e0, per cui il Do centrale diventa Do3.\nPoich\u00e9 la nota di riferimento corrisponde a C2 in notazione scientifica, \u00e8 evidente come, per ogni nota espressa in questo sistema, sia sufficiente aumentare il valore del deponente di un'unit\u00e0 per passare alla notazione scientifica.\nPertanto, per il Do centrale, si ha che: Do3 = C4\nIn ogni caso, se il nome della nota \u00e8 espresso in notazione letterale, tipica della Germania e dei Paesi anglo-sassoni (es.: F5), si \u00e8 di solito in presenza di una notazione scientifica dell'altezza, mentre se il nome della nota segue l'uso sud europeo (es.: Fa4) il sistema adottato \u00e8 quasi sempre quello franco-belga."}
{"id": "1864719", "revid": "1442080", "url": "https://it.wikipedia.org/wiki?curid=1864719", "title": "NBA Playoffs 1996", "text": "Gli NBA Playoffs 1996 si conclusero con la vittoria dei Chicago Bulls (campioni della Eastern Conference) che sconfissero i campioni della Western Conference, i Seattle SuperSonics.\nEastern Conference.\nPrimo turno.\n(1) Chicago Bulls - (8) Miami Heat.\nRISULTATO FINALE: 3-0\nPRECEDENTI NEI PLAYOFF\n(2) Orlando Magic - (7) Detroit Pistons.\nRISULTATO FINALE: 3-0\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(3) Indiana Pacers - (6) Atlanta Hawks.\nRISULTATO FINALE: 2-3\nPRECEDENTI NEI PLAYOFF\n(4) Cleveland Cavaliers - (5) New York Knicks.\nRISULTATO FINALE: 0-3\nPRECEDENTI NEI PLAYOFF\nSemifinali.\n(1) Chicago Bulls - (5) New York Knicks.\nRISULTATO FINALE: 4-1\nPRECEDENTI NEI PLAYOFF\n(2) Orlando Magic - (6) Atlanta Hawks.\nRISULTATO FINALE: 4-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Chicago Bulls - (2) Orlando Magic.\nRISULTATO FINALE: 4-0\nPRECEDENTI NEI PLAYOFF\nWestern Conference.\nPrimo turno.\n(1) Seattle SuperSonics - (8) Sacramento Kings.\nRISULTATO FINALE: 3-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) San Antonio Spurs - (7) Phoenix Suns.\nRISULTATO FINALE: 3-1\nPRECEDENTI NEI PLAYOFF\n(3) Utah Jazz - (6) Portland Trail Blazers.\nRISULTATO FINALE: 3-2\nPRECEDENTI NEI PLAYOFF\n(4) Los Angeles Lakers - (5) Houston Rockets.\nRISULTATO FINALE: 1-3\nPRECEDENTI NEI PLAYOFF\nSemifinali.\n(1) Seattle SuperSonics - (5) Houston Rockets.\nRISULTATO FINALE: 4-0\nPRECEDENTI NEI PLAYOFF\n(2) San Antonio Spurs - (3) Utah Jazz.\nRISULTATO FINALE: 2-4\nPRECEDENTI NEI PLAYOFF\nFinale.\n(1) Seattle SuperSonics - (3) Utah Jazz.\nRISULTATO FINALE: 3-4\nPRECEDENTI NEI PLAYOFF\nNBA Finals 1996.\nChicago Bulls - Seattle SuperSonics.\nRISULTATO FINALE\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 3 ottobre 2021\"."}
{"id": "1864721", "revid": "767487", "url": "https://it.wikipedia.org/wiki?curid=1864721", "title": "Hind Larroussi", "text": "La cantante si dedica soprattutto al fado, R&amp;B e pop, sperimentando la fusione fra i diversi generi musicali e le diverse culture musicali come arabo e portoghese.\nNel 2004 viene premiata con il Edison Award come migliore nuova artista olandese.\nNel 2008 rappresenta i Paesi Bassi all'Eurovision con la canzone \"Your Heart Belongs to Me\"."}
{"id": "1864731", "revid": "729019", "url": "https://it.wikipedia.org/wiki?curid=1864731", "title": "Battaglia del Trocadero", "text": "La battaglia del Trocadero \u00e8 stato uno scontro armato avvenuto il 31 agosto 1823 tra le truppe francesi e l'esercito del governo liberale spagnolo. Avvenne nell'ambito del triennio liberale spagnolo e inaugur\u00f2 il ritorno della monarchia assoluta in Spagna.\nPreludio.\nDurante l'occupazione della Spagna nel 1808 da parte dell'esercito francese di Napoleone nel corso delle guerre napoleoniche, si indebol\u00ec la stretta della Spagna sul proprio impero e in tutta l'America spagnola iniziarono a costituirsi amministrazioni autonome.\nDopo la caduta di Napoleone, nel 1815, i Borbone ripresero il potere sui troni di Francia e di Spagna. Il re Ferdinando VII, una volta ristabilito sul trono, annull\u00f2 la Costituzione promulgata durante il regno di Giuseppe Bonaparte il 19 marzo del 1812 dalle Cortes, il parlamento iberico, in opposizione all'occupazione napoleonica, che limitava i poteri del re. Quindi, allo scopo di riprendere il controllo del Sud America, Ferdinando VII radun\u00f2 una parte dell'esercito spagnolo a Cadice per impossessarsi nuovamente delle colonie americane, ma incontr\u00f2 la resistenza, in particolare di alcune fazioni delle Cortes e di militari formati nella guerra di popolo del 1808 (che aveva portato all'approvazione della Costituzione) capitanati dai colonnelli Quiroga e Riego.\nA questo punto il re fu costretto a ripristinare la Costituzione del 1812, riconvocando le Cortes, ma segretamente tenendo i contatti con i paesi della Santa Alleanza, i quali si riunirono nel congresso di Verona nel 1822, e decisero di intervenire per porre fine alla situazione di instabilit\u00e0 politica che la Spagna stava vivendo. Alla fine dei fatti solo i francesi decisero di inviare in Spagna un contingente che liberasse il re e lo aiutasse a riottenere i pieni poteri.\nL'arrivo dei francesi.\nIl 17 aprile 1823 un corposo esercito francese detto dei centomila figli di San Luigi e guidato dal duca d'Angoul\u00eame, nipote (di zio) di Luigi XVIII e figlio del futuro Carlo X, pass\u00f2 i Pirenei e penetr\u00f2 in Catalogna, senza trovare resistenza da parte della popolazione locale (gi\u00e0 sfiancata dall'invasione napoleonica) e dai baschi. Questa invasione diede di fatto inizio al cosiddetto \"decennio ignominioso\" (1823-1833).\nDopo essere entrato nella citt\u00e0 di San Sebasti\u00e1n, il duca lanci\u00f2 un attacco contro Madrid. Il governo liberale capitol\u00f2 immediatamente ed i suoi rappresentanti fuggirono a Siviglia il 23 maggio. All'esercito francese non restava che marciare su Cadice, la citt\u00e0 dove era stato tradotto il re prigioniero e dove si era riparato il ramo esecutivo del governo costituzionalista.\nLa presa del Trocadero e la resa delle Cortes.\nArrivati nei pressi di Cadice, i francesi si accamparono fuori della citt\u00e0. Per far capitolare Cadice, era indispensabile catturare il forte del Trocadero, poco distante dalla citt\u00e0 e situato in luogo strategico su un isolotto. Il forte era presidiato da 2000 soldati liberalisti, poca cosa rispetto ai 100.000 francesi schierati e comandati dal duca di Angoul\u00eame; non di meno il primo assalto del 16 luglio venne respinto con perdite sensibili da parte francese, e in seguito venne immediatamente negoziata una tregua d'armi per rimuovere morti e feriti . Il 31 agosto per\u00f2 i francesi lanciarono un attacco a sorpresa contro il forte, che venne subito catturato. L'attacco alla baionetta, approfittando della bassa marea, provoc\u00f2 molta confusione tra gli spagnoli, dei quali 1.700 vennero presi prigionieri, e permise ai francesi anche di occupare l'omonimo villaggio.\nIl 20 settembre 1823 i francesi dal mare annientarono la resistenza del forte Santi Petri che come il Trocadero era un punto di difesa della citt\u00e0; iniziarono quindi il bombardamento di Cadice. Il 28 settembre le Cortes si riunirono, votando a favore della liberazione di Ferdinando VII, che fu rilasciato e si rec\u00f2 al quartier generale del duca di Angoul\u00eame e di qui a Madrid, dove riprese le redini del comando infrangendo tutte le promesse di amnistia che aveva fatto all'atto della sua liberazione. In quella che venne denominata \"D\u00e9cada Ominosa\" (1823-1833) dagli spagnoli 30.000 liberali vennero uccisi e almeno 20.000 imprigionati."}
{"id": "1864732", "revid": "30300", "url": "https://it.wikipedia.org/wiki?curid=1864732", "title": "Annamaria Rizzoli", "text": ""}
{"id": "1864734", "revid": "729019", "url": "https://it.wikipedia.org/wiki?curid=1864734", "title": "Aeroporto Internazionale di Hong Kong", "text": "L'Aeroporto Internazionale di Hong Kong (in cinese: \u9999\u6e2f\u570b\u969b\u6a5f\u5834; in inglese: \"Hong Kong International Airport\") \u00e8 il principale aeroporto di Hong Kong. \u00c8 noto come Chek Lap Kok (\u8d64\u9c72\u89d2\u6a5f\u5834), dal nome dell'isola su cui \u00e8 costruito e per distinguerlo dal vecchio aeroporto di Hong Kong Kai Tak (\u555f\u5fb7\u6a5f\u5834) situato nella zona di Kowloon. Sorge a 25\u00a0km a ovest del Central District dell'isola di Hong Kong.\nStoria.\nL'aeroporto, che \u00e8 stato aperto per le operazioni commerciali nel 1998 in sostituzione dell'aeroporto Kai Tak, \u00e8 un importante polo aeroportuale per il transito e lo smistamento dei passeggeri diretti in Asia orientale e sud-est asiatico.\nL'aeroporto di Hong Kong \u00e8 stato costruito su un'isola artificiale creata appositamente nel golfo di Hong Kong. \u00c8 collegato con la vicina isola di Lantau.\nIl Chek Lap kok opera ventiquattro ore al giorno, ed \u00e8 all'11\u00ba posto a livello mondiale in termini di trasporto internazionale di passeggeri in circolazione. \nIl 14 maggio 2010 la Airports Council International ha nominato, per il quarto anno consecutivo, il Chek Lap kok come migliore struttura mondiale fra gli aeroporti con un traffico superiore ai 40 milioni di passeggeri annui.\nLa costruzione del nuovo aeroporto \u00e8 stata solo una parte del pi\u00f9 vasto Airport Core Programme (NAPCO) che sviluppa un pi\u00f9 ampio progetto che prevede, in dieci punti, la costruzione di nuovi collegamenti stradali e ferroviari, di ponti, gallerie, infrastrutture portuali e insediamenti urbani."}
{"id": "1864743", "revid": "136978", "url": "https://it.wikipedia.org/wiki?curid=1864743", "title": "Sindrome 47,XXX", "text": ""}
{"id": "1864744", "revid": "121103450", "url": "https://it.wikipedia.org/wiki?curid=1864744", "title": "Siemens-Schuckertwerke", "text": "La Siemens-Schuckertwerke (SSW), anche abbreviato \"Siemens-Schuckert\", \u00e8 stata un'azienda tedesca attiva come industria elettrotecnica, casa automobilistica e azienda aeronautica, con fabbriche a Berlino, Erlangen e Norimberga, in esercizio dal 1903 al 1961, anno in cui conflu\u00ec nella \"Siemens\u00a0AG\".\nStoria.\nDalla societ\u00e0 tra \"Siemens &amp; Halske\" e la \"Elektrizit\u00e4ts-Aktiengesellschaft vormals Schuckert &amp; Co.\" (EAG) nasce il 1\u00ba aprile 1903 la \"Siemens-Schuckert-Werke GmbH\", con capitale a maggioranza \"Siemens\u00a0&amp;\u00a0Halske\u00a0AG\". Il primo presidente SSW fu fino al 1912 Alfred Berliner.\nLa trasformazione della SSW in Aktiengesellschaft avvenne nel 1927. Dopo la seconda guerra mondiale il 1\u00ba aprile 1949 la insicura sede di Berlino, tenuta in piedi durante il blocco di Berlino, venne spostata a Erlangen cos\u00ec come la sede della \"Siemens\u00a0&amp;\u00a0Halske AG\" venne spostata a Monaco di Baviera, Berlino rimase come sede secondaria. Ernst von Siemens nel 1966 fuse \"Siemens Schuckertwerke AG\" con la \"Siemens\u00a0&amp;\u00a0Halske AG\" dando vita alla \"Siemens-Reiniger-Werke AG\" oggi Siemens\u00a0AG.\nAutomobili.\nDal 1906 al 1910 la societ\u00e0 costru\u00ec anche automobili, con trazione elettrica come la Elektrische Viktoria.\nLa \"Typ B\" (1906\u20131908) fu una quattro posti, che come la Victoria, limousine o landaulet. Il motore elettrico aveva una potenza di 4,8\u00a0kW a 600-1.200\u00a0g/min. Le batterie furono autocostruite con 44 celle (= 88\u00a0V) e corrente 145\u00a0Ah. L'autonomia di 80\u00a0km.\nVi fu anche una veicolo benzina-elettrico o solo a ciclo Otto. Un veicolo da 6/10 HP fu completato dalla Automobilwerk Wilhelm K\u00f6rting e venduta col proprio marchio.\nNel 1908 venne acquisito dalla Siemens-Schuckert-Werke il costruttore d'auto Protos. I veicoli prodotti uscirono con marchio Siemens-Schuckert. Vennero costruiti fino al 1910, principalmente Taxi berlinesi.\nNel 2010 la Siemens restaur\u00f2 una \u201eTyp B\u201c, utilizzando solo documenti fotografici e manuali utente, non avendo disegni costruttivi originali.\nAeromobili.\nDurante la prima guerra mondiale vennero prodotti diversi aeromobili: \nFabbrica.\nPresso la Siemens-Schuckert-Werk di Norimberga furono impiegati nel XX secolo, 10.000 collaboratori. Oltre a motori elettrici e apparati elettrici vari, vennero costruiti anche sistemi medicali. La fabbrica venne negli anni'60 trasformata in N\u00fcrnberger Maschinen-Apparate-Werk (NMA) e in N\u00fcrnberger Z\u00e4hlerwerk (NZ).\nUn'altra fabbrica la si trova in Russia a San Pietroburgo.\nLa Siemens-Schuckert-Werke fu negli anni'20 impiegata in un grosso progetto irlandese, il Shannon Power Development. Molti collaboratori SSW, come il Chefkonstrukteur della Kraftwerk Ardnacrusha, Thomas McLoughlin, divent\u00f2 pi\u00f9 tardi capo della statale \"ESB\". Anche il know-how e gli impianti provenivano dalla SSW."}
{"id": "1864745", "revid": "42020", "url": "https://it.wikipedia.org/wiki?curid=1864745", "title": "Zog d'Albania", "text": ""}
{"id": "1864749", "revid": "1372005", "url": "https://it.wikipedia.org/wiki?curid=1864749", "title": "Max Nettlau", "text": "Biografia.\nMax Nettlau, definito \u201cErodoto dell'anarchia\u201d secondo una fortunata espressione coniata da Rudolf Rocker, nasce nel 1865 a Neuwaldegg, nei pressi di Vienna, da una famiglia benestante di origini prussiane. Studia filologia in diverse universit\u00e0 tedesche specializzandosi in lingue celtiche e si laurea a Lipsia nel 1887, con una tesi sulla grammatica cimbrica. Fin da giovane studente \u00e8 attratto dal movimento radicale austriaco, quindi dal socialismo libertario, rimanendo pur sempre uomo di studi piuttosto che di azione militante. A Londra, dove frequentemente si reca per condurre le proprie ricerche al British Museum, aderisce per un breve periodo alla Socialist League fondata da William Morris, poi si avvicina agli ambienti dell'anarchismo e al gruppo del \u00abFreedom\u00bb entrando in contatto, tra gli altri, con Errico Malatesta.\nGrazie al capitale di famiglia ereditato alla morte del padre pu\u00f2 coltivare a tempo pieno la sua passione per gli studi storici: da una citt\u00e0 all'altra d'Europa esplora biblioteche e archivi e contatta personalmente vecchi militanti internazionalisti, in perpetua ricerca di testimonianze e di documenti che puntualmente trascrive e conserva. Si dedica inoltre, con grande zelo, alla costruzione di una vasta biblioteca personale, strutturata in base a un preciso disegno selettivo basato sulla rarit\u00e0 dei pezzi e vissuta come una missione di salvaguardia delle testimonianze documentarie dei movimenti socialisti altrimenti destinate alla dispersione. Dopo trattative naufragate sia con la Biblioteca Reale di Berlino che con la Biblioteca pubblica e universitaria di Ginevra, Nettlau agli inizi degli anni '30 decide di cedere la propria collezione all'Istituto internazionale di storia sociale di Amsterdam. Egli stesso nel 1938 si trasferisce nella capitale olandese, dove muore nel 1944.\nTra i suoi lavori principali si segnalano una puntigliosa Bibliographie de l'anarchie, una biografia di Michail Bakunin in 3 volumi tirati personalmente dall'autore in cinquanta esemplari (regalati ad amici e a importanti biblioteche) e una monumentale Geschichte der Anarchie in 7 volumi."}
{"id": "1864752", "revid": "126257", "url": "https://it.wikipedia.org/wiki?curid=1864752", "title": "Campionato Mondiale Costruttori", "text": ""}
{"id": "1864753", "revid": "436907", "url": "https://it.wikipedia.org/wiki?curid=1864753", "title": "City Kids (album)", "text": "City Kids \u00e8 il settimo album in studio del gruppo musicale statunitense Spyro Gyra, pubblicato nel 1983.\nIl disco \u00e8 stato classificato al secondo posto dalla rivista settimanale statunitense Billboard per la categoria \"Jazz Albums\" e al terzo posto per la categoria \"Top Jazz Album\"."}
{"id": "1864754", "revid": "1116641", "url": "https://it.wikipedia.org/wiki?curid=1864754", "title": "In excelso throno", "text": "In excelso throno \u00e8 una bolla pontificia di papa Bonifacio VIII promulgata il 10 maggio 1297."}
{"id": "1864759", "revid": "486946", "url": "https://it.wikipedia.org/wiki?curid=1864759", "title": "Chek lap kok", "text": ""}
{"id": "1864761", "revid": "767487", "url": "https://it.wikipedia.org/wiki?curid=1864761", "title": "Facing the Animal", "text": "Facing the Animal, pubblicato nel 1997, \u00e8 il dodicesimo album in studio del chitarrista svedese Yngwie Malmsteen. Spicca il lavoro del compianto batterista Cozy Powell, scomparso prima dell'inizio del tour.\nTracce.\nTutte le tracce sono state scritte da Yngwie J. Malmsteen."}
{"id": "1864763", "revid": "1116641", "url": "https://it.wikipedia.org/wiki?curid=1864763", "title": "Lapis abscissus", "text": "Lapis abscissus \u00e8 una bolla pontificia di papa Bonifacio VIII promulgata il 23 maggio 1297."}
{"id": "1864769", "revid": "125459152", "url": "https://it.wikipedia.org/wiki?curid=1864769", "title": "MSC Fantasia", "text": "MSC Fantasia \u00e8 una nave da crociera della compagnia MSC Crociere. Ha tre unit\u00e0 gemelle: \"MSC Splendida\", \"MSC Divina\" e \"MSC Preziosa\".\nStoria.\nMSC Fantasia \u00e8 stata costruita nei cantieri \"Aker Yards France\", poi \"STX France\", a Saint Nazaire, ed \u00e8 stata battezzata a Napoli il 18 dicembre 2008, con madrina Sophia Loren.\nNel 2010 \u00e8 stata il set della prima puntata della miniserie tv Due imbroglioni...e mezzo!.\nCaratteristiche.\nLa nave ha una stazza di 137.936 tonnellate, una superficie di 450.000 metri quadrati, \u00e8 lunga 333 metri ed \u00e8 alta quasi 67 metri. Pu\u00f2 accogliere 4.300 passeggeri, assistiti da un personale d'equipaggio di 1.300 unit\u00e0.\nLa dotazione della nave include:\nTra le altre caratteristiche annovera inoltre la presenza di 1.637 cabine, 65.000 punti luce, 1.800 chilometri di cablaggio elettronico, 12 vasche d'idromassaggio, 150 fontane e getti d'acqua.\nLa nave \u00e8 in grado di raggiungere una velocit\u00e0 massima di quasi 23 nodi, grazie ad una propulsione della potenza di 40 megawatt.\nQuesta nave doveva ospitare il vertice dei G8 del 2009 presso l'arcipelago della Maddalena ma, per motivi legati alla politica e alla situazione del terremoto in Abruzzo, il presidente del consiglio italiano insieme ai capi di Stato mondiali hanno preferito scegliere di tenere il vertice presso L'Aquila."}
{"id": "1864771", "revid": "1924342", "url": "https://it.wikipedia.org/wiki?curid=1864771", "title": "Discografia di The Game", "text": "Qui di seguito viene riportata tutta la discografia di The Game."}
{"id": "1864772", "revid": "729019", "url": "https://it.wikipedia.org/wiki?curid=1864772", "title": "The Man Who Can't Be Moved", "text": "The Man Who Can't Be Moved \u00e8 una canzone dei \"The Script\". \u00c8 il secondo singolo estratto dall'album di debutto \"The Script\".\nIl brano.\n\"The Man Who Can't Be Moved\" racconta la storia di un \"uomo che non pu\u00f2 essere spostato\" (da qui il titolo del brano) dal luogo dove lui e la sua ragazza si sono incontrati per la prima volta. Egli si ferma in quel luogo e aspetta il ritorno della sua amata. Il senso della canzone \u00e8 la decisione di aspettare fino alla fine il proprio amore, contro la gente e le intemperie.\nIl singolo \u00e8 uscito il 25 luglio 2008. Dalla sua pubblicazione, ha scalato la classifica della Gran Bretagna ed ha finora raggiunto la seconda posizione. Ha permesso al gruppo di lanciare il loro primo omonimo disco, che ha raggiunto la prima posizione.\nQuesto brano \u00e8 stato utilizzato in alcuni episodi di \"Ghost Whisperer - Presenze\" e come promo della quarta stagione.\nIl video.\nIl video della canzone segue il testo del brano: il frontman della band, Danny, infatti cammina per la citt\u00e0 e si ferma all'angolo di una strada col suo sacco a pelo. Il video, diretto da Marc Klasfeld \u00e8 stato presentato su YouTube il 27 giugno."}
{"id": "1864774", "revid": "647919", "url": "https://it.wikipedia.org/wiki?curid=1864774", "title": "Figlie del Cuore di Maria", "text": ""}
{"id": "1864777", "revid": "287204", "url": "https://it.wikipedia.org/wiki?curid=1864777", "title": "Como Calcio 1984-1985", "text": "Questa voce raccoglie le informazioni riguardanti il Como Calcio nelle competizioni ufficiali della stagione 1984-1985.\nStagione.\nPer il ritorno in massima serie dopo 2 anni di cadetteria, il Como ingaggi\u00f2 come allenatore il bresciano Ottavio Bianchi. Sul fronte mercato arrivarono in riva al lago Ottoni e (in ottobre) Morbiducci dal Perugia; vengono aggregati alla prima squadra Favaro, De Marchi e Viviani, e ritorna dal prestito a Reggio Emilia Invernizzi.\nMa i due colpi di mercato vennero dalla Germania Ovest e da Milano: adeguandosi alla regola dei due stranieri per squadra vigente all'epoca, furono acquistati dal direttore sportivo Sandro Vitali, Corneliusson dallo Stoccarda e Hansi Muller dall'Inter (questo ultimo, dopo aver passato l'annata precedente in maniera turbolenta per i cattivi rapporti tra lui e il nerazzurro Beccalossi).\nIn campionato gli azzurri, dati dagli addetti ai lavori quali vittime sacrificali alla retrocessione, puntarono a una tranquilla salvezza: dopo tre pareggi iniziali, ne presero tre dal Napoli di Maradona ma la settimana successiva arriv\u00f2 la prima vittoria in casa contro l'Udinese. Alla fine del girone d'andata il bilancio dei lariani \u00e8 di 5 vittorie (da ricordare quella al Meazza contro il Milan per 0-2), 5 pareggi e 5 sconfitte.\nIl ritorno inizia male: dopo 3 sconfitte e 2 pareggi, la situazione comincia a farsi grave con le sconfitte contro Cremonese e (in lotta per la salvezza), ma la vittoria contro una Lazio gi\u00e0 spacciata riapre il discorso salvezza, che venne raggiunta successivamente il 28 aprile 1985 pareggiando in casa contro il Torino per 0-0 mentre bianconeri, biancocelesti e grigiorossi uscirono sconfitti, venendo retrocessi in B.\nL'inaspettata permanenza in Serie A fu, poi, ulteriormente impreziosita dal conseguimento di un record prestigioso: minor numero di reti subite in casa (appena due), un primato tutt'ora imbattuto e che copre tutti i vari \"format\" della massima serie dall'istituzione nel 1929 del \"girone unico\".\nMaglie e sponsor.\nIl fornitore tecnico per la stagione 1984-1985 rimane invariato: il fornitore tecnico \u00e8 adidas, mentre lo sponsor ufficiale \u00e8 Mita."}
{"id": "1864778", "revid": "18323", "url": "https://it.wikipedia.org/wiki?curid=1864778", "title": "11\u00ba Gruppo radar", "text": "L11\u00ba Gruppo radar dell'Aeronautica Militare (abbreviato 11\u00ba Gr.R.A.M.) fu un ente dell'Aeronautica Militare, disciolto nel 1998, ubicato a Poggio Renatico (FE) con il compito di sorvegliare lo spazio aereo H24, tutti i giorni dell'anno e di guidare i caccia della difesa aerea e gli intercettori teleguidati della difesa aerea nazionale del 17\u00ba stormo dell'ex 1\u00aa Brigata Aerea dotata di Nike Hercules ed in caso di necessit\u00e0 delle unit\u00e0 del Comando artiglieria contraerei dell'Esercito dotate di Raytheon MIM-23 Hawk, quando a questi viene ordinato di intervenire.\nSul suo sedime \u00e8 stato strutturato il Gruppo riporto e controllo difesa aerea.\nStoria.\nIl reparto fu fondato nel 1951 con il nome di 11\u00ba Posto di Riporto e Controllo (o anche 11\u00a0\u00b0C.R.P. - acronimo dell'inglese Control and Reporting Post) quando l'Aeronautica Militare install\u00f2 sul sedime aeroportuale di Ferrara una stazione radar mobile dotata di antenna \"AMES 10\", che lavorava in coppia con la sua gemella di Punta Marina (Ravenna), e fu trasferito sulla Base aerea di Poggio Renatico il 15 luglio 1972, dove era stato nel frattempo installato un nuovo e pi\u00f9 performante sistema radar, dotato del sensore tridimensionale ARES B, di produzione francese. Negli anni seguenti fu ridenominato dapprima 11\u00ba Centro Radar dell'Aeronautica Militare (CRAM) dal 1\u00ba luglio 1974 e poi, nel 1983, 11\u00ba Gruppo radar dell'Aeronautica Militare.\nInserito fin dal tempo di pace della catena di avvistamento radar della NATO, condivideva il suo compito insieme agli altri gruppi radar dell'Aeronautica Militare e cio\u00e8 il 12\u00ba, il 13\u00ba, il 14\u00ba, il 15\u00ba, il 21\u00ba, il 22\u00ba, il 23\u00ba, il 31\u00ba, il 32\u00ba, il 33\u00ba, il 34\u00ba e il 35\u00ba.\nDal 1993 al 1995 ha partecipato all'Operazione Deny Flight.\nEredit\u00e0.\nDopo il suo scioglimento nel 1998, il suo sedime \u00e8 diventato la sede del Centro Operativo (CO) del C.O.F.A. (Comando Operativo delle Forze Aeree) e del \"C.A.O.C. 5\" (Centro Operazioni Aeree Combinate) della NATO dal 1\u00ba settembre 1999, mentre i suoi uomini e le sue attrezzature sono stati assorbiti da quest'ultimo. Dopo il definitivo trasferimento del C.O.F.A. dall'Aeroporto di Vicenza del 1\u00ba settembre 2003, gli \"ex\" dell'11\u00ba Gruppo radar inquadrati nella Sezione Operativa Difesa Aerea (SODA) del CO dal 7 luglio 2004 la SODA passa nella Direzione Operazioni Aeree Correnti del C.O.F.A. continuando sempre a svolgere il loro compito senza soluzione di continuit\u00e0 e diventando Gruppo Riporto Controllo Difesa Aerea (GRCDA) .\nIl 1\u00ba novembre 2006 il GRCDA del C.O.F.A., che svolgeva anche i compiti dell'11\u00ba Gruppo radar (formato soprattutto dagli uomini che vi avevano lavorato), ha avuto nuovamente il rango di reparto a s\u00e9 stante ed \u00e8 stata riconfigurata come Gruppo riporto e controllo difesa aerea dipendente dal COFA.\nNel 2014, il GRCDA \u00e8 stato soppresso come ente autonomo e le sue funzioni sono state assorbite nell'ambito dell'Air Control Centre (ARS) del Comando operazioni aeree (COA) di Poggio Renatico."}
{"id": "1864784", "revid": "599013", "url": "https://it.wikipedia.org/wiki?curid=1864784", "title": "Sa\u00fal Mart\u00ednez", "text": "Carriera.\nHa iniziato la sua carriera professionistica nella squadra americana dei Long Island Rough Riders. Durante la sua carriera ha giocato per i cinesi dello Shanghai Shenhua, segnando 38 reti in 93 presenze.\nCon l' ha partecipato alla Copa Am\u00e9rica 2001 arrivando al terzo posto e segnando 2 reti, di cui una nella storica vittoria contro il .\nEntrambi i suoi nomi, Saul e Asael, sono di origine biblica."}
{"id": "1864786", "revid": "110157", "url": "https://it.wikipedia.org/wiki?curid=1864786", "title": "Serie A2 2008-2009 (pallavolo femminile)", "text": "La Serie A2 italiana di pallavolo femminile 2008-2009 si \u00e8 svolta dal 12 ottobre 2008 al 12 maggio 2009: al torneo hanno partecipato quattordici squadre di club italiane e la vittoria finale \u00e8 andata per la seconda volta al River Volley.\nRegolamento.\nLe squadre hanno disputato un girone all'italiana, con gare di andata e ritorno, per un totale di ventisei giornate; al termine della \"regular season\":\nSquadre partecipanti.\nDelle sedici squadre aventi diritto a prendere parte al torneo per la stagione 2008-09 solo quattordici si sono iscritte. Il proveniva dalla Serie A1 2007-08, mentre Accademia Benevento, MC PietroCarnaghi Villa Cortese e Pallavolo Donoratico erano le neopromosse dalla B1. La quarta e la quinta neopromosse, l'Aics Forl\u00ec (che aveva venduto inizialmente il suo titolo a Ravenna, poi a sua volta renunciataria) e l'Azzurra Casette d'Ete di Sant'Elpidio a Mare, non iscrivendosi all'A2, avevano lasciato due posti vacanti. Ostiano, infine, inglobata dalla Cariparma SiGrade Parma, aveva ceduto i suoi diritti all'Acqua &amp; Sapone Citt\u00e0 di Aprilia."}
{"id": "1864789", "revid": "1381093", "url": "https://it.wikipedia.org/wiki?curid=1864789", "title": "Discografia dei The Offspring", "text": "La seguente \u00e8 la discografia dei The Offspring, gruppo punk statunitense attivo dal 1984.\nIn pi\u00f9 di 30 anni di carriera, hanno composto dieci album in studio, tre EP, oltre trenta singoli e tre raccolte, per un totale di oltre 36 milioni di copie vendute in tutto il mondo. Il grande successo di \"Smash\" e \"Americana\" ha permesso al gruppo di raggiungere la fama internazionale e di diventare uno dei gruppi punk pi\u00f9 famosi e popolari."}
{"id": "1864790", "revid": "768068", "url": "https://it.wikipedia.org/wiki?curid=1864790", "title": "\u1e24usayn K\u0101mil", "text": "Biografia.\n\u1e24usayn K\u0101mil fu il secondo figlio del chediv\u00e8 Ism\u0101\u02bf\u012bl Pasci\u00e0, che aveva governato l'Egitto e il Sudan dal 1863 al 1879.\n\u1e24usayn K\u0101mil - che era stato presidente dell'Assemblea Legislativa nel 1909 - divent\u00f2 sultano d'Egitto e Sudan nel 1914, dopo la deposizione del nipote, il chediv\u00e8 \u02bfAbb\u0101s \u1e24ilmi da parte della Gran Bretagna. Il chediv\u00e8 al momento dell'accaduto si trovava a Istanbul e la Gran Bretagna ne approfitt\u00f2 per dichiarare che egli aveva \u00abfatto causa comune col nemico di Sua Maest\u00e0\u00bb.\nIl rappresentante britannico assunse cos\u00ec le funzioni di Alto Commissario.\nL'Egitto fu dichiarato in quell'occasione Protettorato britannico, in concomitanza non casuale con l'inizio della Prima guerra mondiale.\nCi\u00f2 mise fine al controllo nominale dell'Egitto e del Sudan da parte dell'Impero ottomano, che risaliva al primo chediv\u00e8 Mu\u1e25ammad \u02bfAli, ovvero Mehmet Ali.\nIl regno di \u1e24usayn K\u0101mil fu del tutto incolore, piegato come il sultano alla volont\u00e0 di Londra. Quando egli improvvisamente mor\u00ec nel 1917 e fu inumato nella moschea di al-Rif\u0101\u02bf\u012b al Cairo, si apr\u00ec un piccolo problema successorio, dal momento che il figlio, Kam\u0101l ad-D\u012bn, era un uomo di cui non si conoscevano gli orientamenti politici ma della cui pochezza intellettuale si aveva certezza, tanto da farlo giudicare unanimemente inadatto al ruolo che comunque avrebbe dovuto svolgere.\nGli fu allora preferito lo zio, fratello del defunto sovrano, A\u1e25mad Fu\u02be\u0101d. Egli divenne cos\u00ec il nuovo sultano col nome di Fu\u02be\u0101d I."}
{"id": "1864791", "revid": "599013", "url": "https://it.wikipedia.org/wiki?curid=1864791", "title": "Saul Mart\u00ednez", "text": ""}
{"id": "1864794", "revid": "287204", "url": "https://it.wikipedia.org/wiki?curid=1864794", "title": "Como Calcio 1983-1984", "text": "Questa voce raccoglie le informazioni riguardanti il Como Calcio nelle competizioni ufficiali della stagione 1983-1984.\nStagione agonistica.\nDopo tre anni di gestione Mario Beretta, la societ\u00e0 lariana viene ceduta all'imprenditore canturino Benito Gattei, il quale si pone da subito l'obiettivo di riportare la squadra in massima serie, dopo una stagione deludente conclusasi con gli sfortunati spareggi di Roma con Cremonese e Catania (quest'ultima vincitrice e promossa in massima categoria).\nRiconfermato Tarcisio Burgnich in panchina, vengono ceduti Silvano Fontolan (al Verona), Roberto Galia (alla Sampdoria), Roberto Sold\u00e0 (all'Atalanta) e Renzo Gobbo (al Catanzaro), mentre furono acquistati Massimo Albiero (dall'), Enrico Annoni (dal ), Bruno (Dal Lecce), Sclosa e Gibellini (dal Bologna), e Enrico Todesco (dal Pisa).\nGli azzurri partirono in sordina e solo dall'undicesima giornata cominciarono a mietere risultati: il 20 novembre 1983 vinse col Cagliari portandosi a \u20131 dal Campobasso sorprendete capolista; proprio la settimana successiva i lariani liquidarono i molisani al Sinigaglia (3-0) andando in testa alla graduatoria, non lasciandola pi\u00f9 (a parte la quindicesima giornata) fino al 20 maggio 1984 quando, in seguito alla sconfitta sub\u00ecta a Lecce, con le conseguenti vittorie di Atalanta e Cremonese i lariani scivolarono al terzo posto. La cosa non complic\u00f2 tuttavia i piani del Como che, con la vittoria casalinga contro la della domenica successiva (2-1), fu promossi in Serie A (dopo due anni tra i cadetti) insieme alle altre tre lombarde.\nGrande protagonista di questa stagione \u00e8 stato Mauro Gibellini che ha segnato 10 reti in campionato, contribuendo al salto di categoria. A partire da questa stagione inizier\u00e0 uno dei periodi pi\u00f9 floridi della storia del Como, che durer\u00e0 fino al 1990. Nella Coppa Italia il Como ha disputato prima del campionato l'ottavo girone di qualificazione, che ha promosso l'Ascoli e la Fiorentina agli ottavi di finale.\nMaglie e sponsor.\nLo sponsor tecnico per la stagione 1983-1984 fu Adidas, mentre lo sponsor ufficiale fu Mita."}
{"id": "1864798", "revid": "2039709", "url": "https://it.wikipedia.org/wiki?curid=1864798", "title": "Carite", "text": "Nella mitologia greca, Carite (forme equivalenti del nome possono sono anche Charis o Carita) \u00e8 una delle Grazie, o Cariti. Il nome stesso (\"Charis\", in greco: \u03a7\u03ac\u03c1\u03b9\u03c2) la identifica come la Grazia personificata, simbolo dell'armonia e della perfezione, a cui un essere mortale dovrebbe tendere per considerarsi puro nel corpo e nello spirito.\nNel mito.\nLe origini.\nLe leggende legate a questa figura puramente astratta non trovano riscontri in altri miti; solo alcuni poeti, quali Nonno di Panopoli e Pausania, si sono interessati alle sue vicende e hanno trasformato tale personaggio in una figura pi\u00f9 concreta, e quindi, in una divinit\u00e0.Nessun autore, tuttavia, specifica le origini di Carite; la tradizione pi\u00f9 semplice e pi\u00f9 ovvia la definisce figlia di Zeus, padre della maggior parte delle Cariti: Eufrosine, Talia, Aglaia e Pasitea.\nMatrimonio con Efesto.\nNell'Iliade, Carite appare felicemente sposata con Efesto, il dio fabbro, figlio di Zeus e di Era e suo fratellastro. Tale matrimonio non \u00e8 per\u00f2 altrimenti noto: nell'Odissea, poema attribuito addirittura allo stesso autore dell'Iliade, il dio appare al contrario maritato con Afrodite, mentre della giovane Carite non si fa menzione. Ulteriori tradizioni affermano che Efesto spos\u00f2 un'altra Grazia, sorella della precedente, Aglaia.\nCarite, nell'\u00abIliade\u00bb.\nL'unica comparsa di Carite in ambito letterario avviene infatti solo nell'Iliade, al libro XVIII. In tale occasione, Carite, definita da Omero \u00abvelo splendente\u00bb e \u00abbella\u00bb, \u00e8 la prima ad accogliere Teti la Nereide, la quale, addolorata per lo sconforto del figlio Achille di fronte alla perdita dell'amico Patroclo in battaglia, ha intenzione di rivolgersi al dio Storpio per richiedere la costruzione di una ricca armatura.\nLa reazione di Carite di fronte alla sua visita, \u00e8 di grande comprensione, venata tuttavia da un leggero rimprovero:\nDopodich\u00e9 l'accompagn\u00f2 presso un trono a borchie d'argento, e chiam\u00f2 il marito, il quale, alla vista di una presenza tanto cara e gentile, accorse subito in aiuto di Teti e forgi\u00f2 per lei le armi con cui Achille giunse a Troia e vendic\u00f2 la morte dell'amico."}
{"id": "1864812", "revid": "125544045", "url": "https://it.wikipedia.org/wiki?curid=1864812", "title": "Pierre-Joseph Picot de Clorivi\u00e8re", "text": "Biografia.\nPierre-Joseph Picot de Clorivi\u00e8re nacque a Saint-Malo in Bretagna, da una famiglia di commercianti e armatori. Rest\u00f2 presto orfano; studi\u00f2 dai Benedettini di Douai. Dalla scuola usc\u00ec a sedici anni, nel 1752, per imbarcarsi in Marina. Ma poco tempo dopo torn\u00f2 a casa e si indirizz\u00f2 agli studi commerciali. Nel 1754 studiava Diritto alla Sorbona.\nNel 1755 segu\u00ec gli Esercizi Spirituali: comprese di essere chiamato al sacerdozio. Il 23 febbraio 1756, dopo che era stato a messa nella chiesa dei gesuiti, una Signora gli disse: \u00abIl Signore vi chiama sotto la protezione di s. Ignazio e di s. Francesco Saverio. Ecco il noviziato dei Gesuiti. Entrate.\u00bb Superata la resistenza della famiglia, entr\u00f2 al noviziato dei gesuiti di Parigi il 14 agosto 1756 e il 17 agosto dell'anno seguente pronunciava i primi voti.\nNel 1762 i gesuiti vennero espulsi dalla Francia; egli studi\u00f2 teologia a Liegi, dove fu ordinato sacerdotale il 2 ottobre 1763. Trascorse qualche anno in Inghilterra, sotto il nome di Pierre Picot.\nSvolse il suo apostolato in Inghilterra e in Belgio.\nDivenuto prete secolare dopo la soppressione della Compagnia, inizi\u00f2 a dedicarsi alla direzione spirituale dei religiosi (fu confessore degli Eremitani e di altri religiosi di Parigi) e poi, trasferitosi in Bretagna, si diede all'insegnamento e alla predicazione di missioni popolari.\nIl 13 febbraio 1790 il governo rivoluzionario decret\u00f2 la soppressione degli ordini di voti solenni in Francia: Picot de Clorivi\u00e8re progett\u00f2 una nuova forma di vita consacrata che potesse rispondere meglio alle esigenze dei tempi, dei sodalizi i cui membri non indossassero abiti o altri segni distintivi e non conducessero vita comune. Fond\u00f2, quindi, a Parigi l'associazione dei Preti del Sacro Cuore di Ges\u00f9 e la Societ\u00e0 delle Figlie del Cuore di Maria, che anticiparono i moderni istituti secolari.\nNel 1779 divenne parroco a Param\u00e9, dove promosse le Confraternite e l'adorazione del Santissimo Sacramento; si occup\u00f2 di opere caritative, apr\u00ec scuole per ragazzi, fond\u00f2 un \"Bureau de charit\u00e9\" diretto da Th\u00e8r\u00e9se de Bassablons, futura Figlia del Cuore di Maria e martire.\nNel 1786 dirigeva il seminario di Dinan; nel 1787 a Dinan incontr\u00f2 Maria Adelaide Champion de Cic\u00e9.\nIl 25 marzo 1790 in un quaresimale difese l'eccellenza dello stato religioso, sostenendo che esso deve essere libero da ingerenze statali. Il giorno seguente fu arrestato, ma, riconosciuto innocente, fu presto liberato.\nDopo la promulgazione della costituzione civile del clero, si dimise dal seminario di Dinan e riprese il suo progetto di partire per il Maryland.\nMa il 19 luglio 1790 ebbe l'ispirazione \u201ccome in un batter d'occhio\u201d del progetto di una vita religiosa che potesse esistere \u201call'insaputa dei popoli e anche loro malgrado\u201d. Una Societ\u00e0 \u00abadatta alle circostanze in cui si trovava la Chiesa e tale da permettere di vivere nel mondo, in ogni situazione, una vita religiosa autentica, imitando la vita della Vergine Maria e dei primi cristiani\u00bb.\nSi trasfer\u00ec a Parigi e invit\u00f2 Adelaide a seguirlo: da Parigi veniva il male e l\u00ec bisognava combattere. Entrambi dovevano cambiare spesso casa per sfuggire alla polizia e, durante il Terrore, vivere in clandestinit\u00e0.\nIl 2 febbraio 1791 Pierre-Joseph con altri otto sacerdoti e un laico si consacrano recitando a Montmartre un atto d'offerta da lui composto, che anche Adelaide pronunzia, con una decina di compagne disperse a Parigi e in Bretagna. In questa consacrazione hanno origine la Societ\u00e0 del Cuore di Ges\u00f9 e la Societ\u00e0 del Cuore di Maria.\nDopo l'attentato contro Napoleone del 24 dicembre 1800 lasci\u00f2 Parigi per predicare missioni nei villaggi e ritiri spirituali in giro per la Francia. Nel 1804 rientr\u00f2 a Parigi, ma, accusato di aver avuto contatti con l'autore dell'attentato, il 5 maggio 1804 fu arrestato e rest\u00f2 in carcere per cinque anni; il suo legame con le due Societ\u00e0 erano le lettere che M.me de Carcado, della Societ\u00e0 delle Figlie del Cuore di Maria, visitatrice autorizzata dalla polizia, consegnava per lui.\nFu liberato nell'aprile del 1809.\nNel 1814 il Generale residente in Russia, p. Brzozowskji, gli affid\u00f2 la ricostituzione in Francia della Compagnia, di cui fu il superiore provinciale.\nSi dimise nel gennaio del 1818.\nMor\u00ec nella cappella della casa dei gesuiti, inginocchiato alla balaustra nell'adorazione al Sacramento.\nTesi.\nLe opere de Clorivi\u00e8re individuano nella massoneria una delle cause della Rivoluzione francese."}
{"id": "1864814", "revid": "767487", "url": "https://it.wikipedia.org/wiki?curid=1864814", "title": "Coy (Spagna)", "text": "Coy \u00e8 una localit\u00e0 della Spagna, nella Comunit\u00e0 autonoma di Murcia. Appartiene al comune di Lorca, sebbene sia posta a ben 39 km a nord dal capoluogo di questo grandissimo territorio municipale. Confina con i comuni di Ceheg\u00edn e Mula.\n\u00c8 posta ad 858 m s.l.m. e conta circa 500 abitanti."}
{"id": "1864815", "revid": "66387", "url": "https://it.wikipedia.org/wiki?curid=1864815", "title": "Formulazione RANS", "text": ""}
{"id": "1864817", "revid": "4711", "url": "https://it.wikipedia.org/wiki?curid=1864817", "title": "Kocaelispor", "text": ""}
{"id": "1864819", "revid": "121737021", "url": "https://it.wikipedia.org/wiki?curid=1864819", "title": "Francesco Renda", "text": "Biografia e carriera.\nStudi e attivit\u00e0 sindacale.\nLaureatosi nel 1945 in filosofia all'Universit\u00e0 di Palermo discutendo la tesi \"La critica di Croce al materialismo storico\" con Vito Fazio Allmayer, si iscrive giovanissimo al PCI, quindi diviene segretario responsabile della Camera Confederale del Lavoro di Agrigento. Il 1\u00ba maggio del 1947, avrebbe dovuto essere uno degli oratori di Portella della Ginestra, ma un guasto alla moto lo fa arrivare in ritardo, quando la strage si \u00e8 gi\u00e0 consumata.\n\u00c8 stato segretario regionale dei minatori della CGIL.\n\u00c8 stato pure componente del Consiglio nazionale dell'economia e del lavoro, e presidente dell'ufficio regionale della Lega nazionale delle cooperative.\nAttivit\u00e0 politica.\nNel 1951 \u00e8 eletto deputato all'Assemblea regionale siciliana per il Blocco del Popolo nel collegio di Agrigento, e viene rieletto nel PCI per 4 legislature. Si \u00e8 poi dimesso il 14 novembre 1967 per candidarsi al Senato.\nViene quindi eletto senatore nella V legislatura, dove \u00e8 componente della commissione questioni regionali.\nAttivit\u00e0 accademica.\nNel 1972 non si ricandida pi\u00f9, e torna all'Universit\u00e0. Diviene titolare della cattedra di Storia moderna nella Facolt\u00e0 di Scienze politiche dell'Universit\u00e0 di Palermo e, successivamente, presidente dell'Istituto Gramsci siciliano.\nStorico di formazione marxista, \u00e8 stato uno dei pi\u00f9 importanti studiosi del movimento contadino siciliano. Importanti le sue opere sui fasci siciliani e la sua monumentale storia della Sicilia, a cui dedic\u00f2 diversi trattati.\nHa scritto nella sua \"Autobiografia politica\", pubblicata da Sellerio nel 2007:\nNel 1997, fu nominato professore emerito dell'Universit\u00e0 di Palermo.\nAutore di testi fondamentali sulla Sicilia moderna e contemporanea, \u00e8 da ricordare, in particolare, il suo ultimo decennale lavoro, \"Storia della Sicilia dalle origini ai giorni nostri\", opera in tre volumi, uscita nel 2003.\nRiconoscimenti.\nNel 1986 gli viene conferito il Premio Nazionale Rhegium Julii per la sezione Studi Meridionalistici."}
{"id": "1864822", "revid": "767487", "url": "https://it.wikipedia.org/wiki?curid=1864822", "title": "Caff\u00e8 Metropole", "text": "Caff\u00e8 Metropole \u00e8 un film del 1937 diretto da Edward H. Griffith."}
{"id": "1864826", "revid": "102839", "url": "https://it.wikipedia.org/wiki?curid=1864826", "title": "Il Volo del mattino", "text": "Il Volo del mattino \u00e8 una trasmissione radiofonica condotta da Fabio Volo, in onda nel periodo invernale su Radio Deejay dal 2000 al 2012, e dal 30 settembre 2013 in poi.\nLa trasmissione tratta per lo pi\u00f9 temi relativi ai rapporti tra uomo e donna, legati al quale Volo, oltre agli interventi degli ascoltatori, propone letture di poesie, brani musicali e musiche; inoltre la programmazione musicale \u00e8 di tipologia del tutto diversa da quella che si ascolta normalmente nel resto del palinsesto di Radio Deejay.\nLa regia del programma \u00e8 affidata a Maurizio Rossato.\nL'8 ottobre 2012 Fabio Volo annuncia che il programma non andr\u00e0 pi\u00f9 in onda, per poi riannunciare, il 28 giugno 2013, che il programma torner\u00e0 dal settembre dello stesso anno.\nDal 2015 si aggiunge alla conduzione Viola Afrifa.\nNel mese di Agosto 2020 il programma va in onda nella fascia 17-18 prendendo per l'occasione il nome di \"Il Volo della sera\".\nIl 18 Settembre 2020 ricorre il ventesimo anniversario della trasmissione. In questa occasione la puntata ripercorre vari personaggi che hanno caratterizzato la trasmissione con interventi di Spank (voce fuoricampo che interagiva con Volo fino al 2010 circa) e de LaLaura, speaker nelle prime edizioni."}
{"id": "1864831", "revid": "793215", "url": "https://it.wikipedia.org/wiki?curid=1864831", "title": "Black Sun Empire", "text": "I Black Sun Empire (\"Impero del sole nero\" in inglese) sono un gruppo di \"disc jockey\" e produttori Drum and bass olandesi originari di Utrecht, formato da Rene Verdult e dai fratelli Milan e Micha Heyboer.\nI Black Sun Empire, spesso abbreviati in BSE hanno cominciato a produrre Drum and bass nel 1995, orientandosi maggiormente verso Neurofunk e Darkstep, avendo gi\u00e0 sperimentato altri generi come Techno e Breakbeat.\nDopo alcune tracce prodotte con labels minori, hanno cominciato a produrre per la DSCI4 e attualmente hanno due etichette proprie: la Black Sun Empire Records e la oBSEssion.\nNel 2013, in seguito al successo delle numerose serate targate Blackout, fondano in Nuova Zelanda l'etichetta Blackout.\nLa loro produzione \u00e8 caratterizzata da atmosfere cupe e fantascientifiche, testimonianza ne sono ad esempio i numerosi titoli che citano film o opere letterarie di questo genere, come la traccia dedicata ad Arrakis, pianeta presente nel Ciclo di Dune.\nVi sono anche inserimenti di dialoghi ripresi da film Sci fi, come quello presente in \"Dark Girl\", estratto da Capricorn One."}
{"id": "1864833", "revid": "767487", "url": "https://it.wikipedia.org/wiki?curid=1864833", "title": "New Hope (Minnesota)", "text": "New Hope \u00e8 un comune degli Stati Uniti d'America situato nella contea di Hennepin, nello Stato del Minnesota. \u00c8 un sobborgo di Minneapolis e la sua popolazione \u00e8 di 20.873 abitanti al censimento del 2000.\nStoria.\nNew Hope era originariamente una comunit\u00e0 agricola della Crystal Lake Township. Nel 1936 \u00e8 stata riconosciuta la citt\u00e0 di Crystal e sotto la sua amministrazione entrarono a far parte tutti gli abitanti della Crystal Lake Township. Gli agricoltori della parte occidentale allora formarono la New Hope Township. Nel 1953 il centro urbano di New Hope \u00e8 stato riconosciuto come borough.\nGeografia fisica.\nSecondo lo United States Census Bureau, la citt\u00e0 ha un'area totale di 13,6\u00a0km\u00b2. New Hope si trova a 19 chilometri a nord-ovest del centro di Minneapolis.\nL'attraversa la US Route 169 che ne \u00e8 cos\u00ec una delle principali arterie della citt\u00e0.\nSociet\u00e0.\nEvoluzione demografica.\nNel censimento del 2000, vi erano 20.873 abitanti, 8.665 famiglie, 5.268 delle quali residenti nella citt\u00e0. La densit\u00e0 di popolazione \u00e8 di 1.583,3 abitanti per chilometro quadrato. La composizione razziale del comune vedeva la presenza di 86,66% di bianchi, 5,78% di afroamericani, 0,46% di nativi americani, 3,21% asiatici, 0,04% delle isole del Pacifico, 1,74% di altre razze, e 2,11% di due o pi\u00f9 razze. \nC'erano 8.665 nuclei familiari, di cui 27,2% con bambini al di sotto dei 18 anni di et\u00e0 che vivono con loro, 47,2% di coppie sposate che vivono insieme, il 10,4% di donne in un nucleo familiare senza marito presente e il 39,2% erano non-famiglie. Il 32,3 di tutte le famiglie erano costituite da singoli individui e il 12,5% sono persone che vivono sole ed hanno 65 anni di et\u00e0 o pi\u00f9. Per ogni 100 femmine c'erano 86,6 maschi. Per ogni 100 femmine aventi 18 o pi\u00f9 anni, c'erano 83,4 maschi.\nIl reddito pro capite \u00e8 di $ 23.562."}
{"id": "1864834", "revid": "6923", "url": "https://it.wikipedia.org/wiki?curid=1864834", "title": "Skeleton Crew Records", "text": "La Skeleton Crew \u00e8 un'etichetta discografica, casa editrice e una linea d'abbigliamento statunitense con sede nel New Jersey. \u00c8 stata fondata dal chitarrista dei My Chemical Romance, Frank Iero e da sua moglie Jamia Nestor."}
{"id": "1864838", "revid": "287204", "url": "https://it.wikipedia.org/wiki?curid=1864838", "title": "Vagrant Records", "text": "La Vagrant Records \u00e8 un'etichetta discografica indipendente statunitense, fondata nel 1996 da Rich Egan (manager dei Face to Face) e Jon Cohen, specializzata nel punk rock (soprattutto nell'emo e nel post-hardcore) ma anche nell'indie rock. Negli ultimi tempi l'etichetta ha raggiunto una discreta notoriet\u00e0, ottenendo diversi dischi d'oro e premi. Nel 2001 la Interscope Records (etichetta di propriet\u00e0 della major Universal Music Group) acquis\u00ec una partecipazione di minoranza della Vagrant, salvo poi cederla nel 2006.\nStoria.\nLa prima band che ha stipulato un accordo con la Vagrant Records sono stati i Boxer con il suo album \"The Hurt Process\" pubblicato il 5 maggio 1998.\nNel 1999 l'etichetta sigl\u00f2 un accordo con la band proveniente da Kansas City The Get Up Kids, che pubblic\u00f2 il suo secondo album con la nuova casa \"Something to Write Home About\" nel settembre dello stesso anno. Questo disco \u00e8 noto universalmente come il primo vero successo commerciale della Vagrant; grazie ad esso la l'etichetta si impose come casa discografica emergente nel settore dell'emo siglando altri importanti accordi con band come Alkaline Trio, Saves the Day, e Dashboard Confessional. Il video di quest'ultimo gruppo per il brano \"Screaming Infidelities\" diede anche uno dei primi riconoscimenti per la band e la Vagrant ottenendo un premio agli Mtv awards.\nL'etichetta sigl\u00f2 anche un accordo per la pubblicazione degli album da solista del cantante dei The Replacements Paul Westerberg, permettendo alla Vagrant di farsi notare anche al di fuori della scena punk rock ed emo. Ad esso segu\u00ec un accordo anche con gli Eels e la pubblicazione del disco \"Blinking Lights and Other Revelations\".\nNel 2005 venne acquisita l'etichetta indipendente di New York Startime International, con la quale vennero pubblicati i lavori dei The French Kicks e dei The Futureheads. Contemporaneamente furono conclusi accordi con altre band come The Hold Steady e The Lemonheads.\nNel 2006 la Vagrant fond\u00f2 un'etichetta - satellite, la Poquito Records, e pubblic\u00f2 l'album \"If You Ever See an Owl\" della band The Terrible Twos', side-project di Matt Pryor dei Get Up Kids.\nAnche nel 2007 fu fondata un'altra etichetta, la Density Records, e nell'ottobre dello stesso anno venne annunciato l'accordo con la band Murder by Death.\nDal 2009 il catologo viene distribuito in Europa dalla Rude Records."}
{"id": "1864839", "revid": "287204", "url": "https://it.wikipedia.org/wiki?curid=1864839", "title": "Biblioteca Max Nettlau", "text": "La Biblioteca \"Max Nettlau\", aperta dal 1969 alla fine degli anni settanta, era un istituto fondato e curato dal principale storico del movimento anarchico di lingua italiana, Pier Carlo Masini, che aveva in tal modo reso disponibile al pubblico la propria collezione personale.\nSi trattava di una raccolta altamente specializzata in storia del movimento operaio, socialista e libertario, ospitante materiali di ogni tipologia documentaria selezionati in base alla loro rarit\u00e0: l'intento del curatore era quello di riunire per un pubblico di studiosi pezzi unici, rari o non comuni, salvati da probabile dispersione e difficilmente reperibili presso altri istituti di conservazione. La Biblioteca non aveva tardato ad affermarsi come luogo di passaggio, piacevolmente obbligato, per un'intera generazione di storici che in quegli anni andava affacciandosi allo studio dell'anarchismo.\nLa presentazione ufficiale della biblioteca avviene in occasione del \"Convegno internazionale su Anarchici e anarchia nel mondo contemporaneo\", promosso dalla Fondazione Luigi Einaudi di Torino nel dicembre 1969.\nMasini illustra le peculiarit\u00e0 della sua iniziativa, caratterizzata non tanto come strumento di propaganda politica o come luogo esclusivamente interno all'area militante libertaria, quanto improntata al rigore metodologico e alla scientificit\u00e0 della ricerca storiografica. L'ambito d'interesse spazia su tutto quanto faccia riferimento ai movimenti di emancipazione: \"quindi un ventaglio di movimenti e di interessi: libert\u00e0 personale e di gruppo, libero pensiero e libero amore, amicizia e riconciliazione dei popoli, utopia e riforma, tolleranza di religione e di antireligione, revisione e dissenso, rivendicazione antiautoritaria e rivoluzione libertaria, vecchie bandiere come pacifismo, antimilitarismo, internazionalismo e nuove fiamme di contestazione, di eresia, di rifiuto, la antica e moderna suggestione di esperienze comunitarie autodirette, solidariet\u00e0 e umanesimo, il discorso libertario riportato al centro della famiglia, della scuola, del partito, del sindacato, della chiesa. Tutto questo interessa alla biblioteca\".\nLa Biblioteca Nettlau apre i battenti a Bergamo, citt\u00e0 dove Masini si era trasferito da oltre un decennio, inizialmente alloggiata in un locale adiacente alla sede socialista e, a partire dal 1971, ospitata presso l'abitazione del curatore. Potevano accedere alla consultazione e al servizio di consulenza personalizzata, su appuntamento, tutti i soci in regola con il pagamento della quota annuale di mille lire. La qualifica di \"socio benemerito\" era riservata a quanti sostenevano la biblioteca con contributi economici o con donazioni di materiale librario e archivistico: l'agenda dei membri onorari raggiunger\u00e0 la settantina di indirizzi, con diverse presenze bergamasche ma anche soci residenti in tutta la penisola, in Svizzera e negli Stati Uniti.\nTra 1969 e 1974 Masini compila e pubblica cinque numeri di un bollettino destinato ai soci, comprendente in gran parte cataloghi tematici del posseduto. Ogni numero \u00e8 aperto da un riquadro con esplicitate in questi termini le finalit\u00e0 dell'istituto: \"raccogliere, ordinare e conservare materiale bibliografico e archivistico raro e non comune, attinente ai movimenti di emancipazione sociale, civile e politica; aiutare studenti e studiosi nelle loro ricerche, promuovendo anche incontri di studio su temi specifici; pubblicare gli inventari delle proprie raccolte, guide bibliografiche e documenti\".\nNel 1972 la \"Biblioteca Nettlau\", in veste di editore, d\u00e0 alle stampe il Dossier Cafiero, un piccolo volume contenente parti inedite del manoscritto \"Sulla rivoluzione\" di Carlo Cafiero, rintracciato da Gian Carlo Maffei nel corso di ricerche per una tesi di laurea sugli anarchici italiani in Svizzera. Allo stesso tempo, Masini decide di limitare l'ambito di specializzazione dell'istituto al solo trentennio 1862-1892 (dalla fuga di Bakunin dalla Siberia alla scissione tra anarchici e socialisti al Congresso di Genova), scelta che consentiva una maggiore qualificazione permettendo di puntare all'acquisizione sistematica della saggistica corrente e al recupero di fonti a stampa e manoscritte.\nNel corso del 1974 Masini si trasferisce nelle campagne del bergamasco, alla \"Secchia\" di Palazzago (circa 20\u00a0km a nord di Bergamo), dove colloca anche i materiali della Biblioteca Max Nettlau: si conclude cos\u00ec la stagione di maggiore vitalit\u00e0 dell'istituto che, nonostante la disponibilit\u00e0 del curatore, va incontro ad un progressivo calo della fruizione pubblica per tornare ad essere a tutti gli effetti una biblioteca personale-privata.\nLa Biblioteca Max Nettlau non \u00e8 diventata in seguito un'entit\u00e0 unica poich\u00e9 lo stesso Masini, scomparso nel 1998, ha deciso di suddividere la raccolta per donarla a diversi istituti con i quali aveva forti legami di amicizia e collaborazione. I nuclei principali si possono quindi rintracciare presso la civica Biblioteca Angelo Mai di Bergamo (600 monografie e alcune riviste) e, soprattutto, presso la Biblioteca Franco Serantini di Pisa (469 libri, 667 opuscoli e 420 periodici e numeri unici) alla quale lo storico del movimento anarchico ha destinato anche il proprio archivio privato."}
{"id": "1864844", "revid": "2134764", "url": "https://it.wikipedia.org/wiki?curid=1864844", "title": "Thomas Kristensen", "text": ""}
{"id": "1864845", "revid": "264869", "url": "https://it.wikipedia.org/wiki?curid=1864845", "title": "Santamonica", "text": ""}
{"id": "1864848", "revid": "1372005", "url": "https://it.wikipedia.org/wiki?curid=1864848", "title": "Iuramentum Sutrinum", "text": "Con il termine iuramentum Sutrinum (noto anche come patto di Sutri, o concordato di Sutri) ci si riferisce all'accordo stipulato fra Enrico V e papa Pasquale II il 9 febbraio 1111.\nStoria.\nPapa Gregorio VII e l'imperatore Enrico IV ebbero uno scontro decennale sulla questione delle investiture. Lo scontro, che si protrasse dal 1075 al 1085, si risolse senza vinti n\u00e9 vincitori (per\u00f2 Gregorio VII ebbe una sorte peggiore poich\u00e9 fin\u00ec i suoi giorni in esilio a Salerno). Il suo successore Urbano II (1088-1099) continu\u00f2 la lotta, ribadendo che nessun ecclesiastico dovesse prestare giuramento di vassallaggio a laici, imperatore compreso. Lo scontro riprese all'inizio del XII secolo tra papa Pasquale II (1099-1118), ed Enrico V, succeduto al padre come re dei Romani nel 1106.\nNel 1111 Enrico V tent\u00f2 un atto di forza nei confronti del pontefice: scese con l'esercito in Italia pretendendo la corona imperiale. Il \"rex Romanorum\" impose a Pasquale un accordo passato alla storia come \"Iuramentum Sutrinum\" (9 febbraio 1111) in base al quale i vescovi tedeschi rinunciavano ai feudi concessi loro dall'impero, mentre Enrico rinunciava da parte sua alle investiture delle nomine ecclesiastiche. \nIl 9 febbraio Enrico V giunse a Roma. Quando vide che la corona imperiale gli veniva rifiutata, fece prigionieri il papa e molti cardinali, costringendoli ad accettare le sue richieste: sia l'incoronazione, sia il diritto all'investitura dei vescovi.\nDopo sessantuno giorni di dura prigionia nel castello di Tribuco, a Ponte Sfondato di Montopoli di Sabina, Pasquale si arrese e garant\u00ec l'investitura all'imperatore. Enrico venne quindi incoronato in San Pietro il 13 aprile, e dopo aver ricevuto la promessa che nessuna vendetta sarebbe stata tentata per quello che era accaduto, si ritir\u00f2 al di l\u00e0 delle Alpi.\nSuccessivamente il patto venne sconfessato dagli alti prelati e il papa, sotto l'impulso del , ritorn\u00f2 sulle posizioni gregoriane. Un concilio in Laterano del marzo 1112 dichiar\u00f2 nulle le concessioni estorte con la violenza; un concilio tenuto a Vienna in ottobre scomunic\u00f2 l'imperatore; Pasquale ne sanc\u00ec le decisioni.\nUna soluzione di compromesso fu raggiunta solo nel 1122, quando Enrico V concluse con Callisto II il concordato di Worms. L'accordo rappresent\u00f2 un modello per gli sviluppi successivi delle relazioni tra la Chiesa e l'Impero."}
{"id": "1864861", "revid": "15756", "url": "https://it.wikipedia.org/wiki?curid=1864861", "title": "Roberto Ampuero", "text": "Il suo primo romanzo, \"Chi ha ucciso Cristian Kustermann?\" (\"\u00bfQui\u00e9n mat\u00f3 a Cristi\u00e1n Kustermann?\"), fu pubblicato nel 1993 e vi fece la comparsa l'investigatore privato Cayetano Brul\u00e9, ottenendo il premio della \"Revista libros\" de \"El Mercurio\". Da quel momento l'investigatore \u00e8 apparso in altri cinque romanzi, l'ultimo dei quali \u00e8 \"Il caso Neruda\" (\"El caso Neruda\"). Ha inoltre pubblicato nel 1999 un romanzo autobiografico sui suoi anni a Cuba intitolato \"I nostri anni verde oliva. Una storia cubana\" (\"Nuestros a\u00f1os verde olivo\"), e i romanzi \"Los amantes de Estocolmo\" (libro dell'anno in Cile nel 2003) e \"Pasiones griegas\" (eletto in Cina miglior racconto in spagnolo nel 2006). I suoi romanzi sono stati pubblicati in America Latina e Spagna, ed \u00e8 stato tradotto in tedesco, francese, inglese, italiano, cinese, svedese, portoghese, greco e croato. In Cile le sue opere hanno realizzato oltre 40 edizioni. Ampuero ha vissuto in Iowa dove ha esercitato come professore nel dipartimento di spagnolo e portoghese dell'Universit\u00e0 dell'Iowa. \u00c8 stato editorialista delle testate \"La Tercera de Chile\" e \"New York Times Syndicate\", e dal marzo 2009 \u00e8 editorialista de \"El Mercurio\".\nBiografia.\nInfanzia e giovent\u00f9 (1953-1973).\nRoberto Ampuero Espinoza nacque a Valpara\u00edso nel 1953, figlio di Roberto Ampuero Brul\u00e9 e Ang\u00e9lica Espinoza. Crebbe in una \"famiglia portuale di classe media con orientamenti politici di destra,\" la sua nonna materna era francese e suo padre, Roberto Ampuero, lavor\u00f2 durante la Seconda guerra mondiale per il servizio estero di informazioni degli Stati Uniti. Fece i suoi studi nel Collegio presbiteriano David Trumbull, nella sua infanzia, e successivamente al collegio tedesco Deutsche Schule di Valpara\u00edso (DSV), dato che i suoi genitori lo consideravano un \"eccellente collegio privato ed era vicino a casa\" e per i suoi \"requisiti, disciplina, educazione e idiomi\". In esso apprese a leggere e scrivere in tedesco. Stette per 12 anni nel collegio tedesco uscendone nel 1971, ottenendo un medio 5.8. Sul suo collegio ha detto che \"se non vi fossi stato, non sarei vissuto in Germania n\u00e9 avrei conosciuto mia moglie. Il DSV mi insegn\u00f2 ad essere disciplinato e serio in ci\u00f2 che faccio, a non sprecare il tempo, a recuperare situazioni difficili, a essere frugale e semplice, e a vivere in altre culture.\" Inoltre racconta che grazie al collegio pot\u00e9 avvicinarsi a scrittori come Goethe, Schiller, Brecht e Mann, e ricorda che fu il collegio che \"influenz\u00f2 molto la mia decisione successiva di girare per il mondo, con la mia anima nomade.\"\nDopo 17 anni vissuti a Valpara\u00edso Ampuero si spost\u00f2, nel 1972, nella capitale del paese, Santiago per entrare all'Universit\u00e0 del Cile, in cui studi\u00f2 Antropologia sociale, la mattina, e Letteratura latinoamericana, nel pomeriggio. In questa epoca entr\u00f2 a far parte delle Giovent\u00f9 Comuniste Cilene. Racconta che \"[...] quando da giovane militai nella Giovent\u00f9 Comunista lo feci perch\u00e9 credevo che il socialismo era democratico, giusto ed economicamente prospero.\" Rest\u00f2 l\u00ec fino alla fine di dicembre del 1973, quando dopo il golpe militare decise di partire per la Germania Orientale.\nEsilio a Cuba (1973-1979).\nGrazie a un contatto nell'Ambasciata della Germania Orientale, usc\u00ec dal Cile nel dicembre del 1973, non come esiliato bens\u00ec come studente con una borsa di studio in giornalismo nell'allora Universit\u00e0 Karl Marx, di Leipzig.\nIn Germania Orientale conosce Margarita Flores, figlia di Fernando Flores Ibarra, ministro delle finanze della rivoluzione cubana, con cui va a vivere a Cuba. Arrivano nell'isola nel 1974 e nello stesso anno contraggono matrimonio, che durer\u00e0 fino al 1977.\nIn questo periodo il suo orientamento politico comincia a cambiare. In un'intervista con Michael Moody del 1999 dice: \"Pi\u00f9 che la mancanza del dialogo era la squalificazione dell'oppositore, convertendolo in un nemico. Io venivo da un paese in cui c'era una tradizione di dialogo, di libert\u00e0. Abbiamo cercato di restaurare il socialismo, per\u00f2 ora c'era una dittatura e ci\u00f2 che pi\u00f9 si criticava era che tutti coloro che la pensavano diversamente erano etichettati come nemici della patria, e come tali era necessario rinchiuderli, fucilarli o espellerli dal paese. Quando arrivai a Cuba, scoprii che il governo faceva lo stesso con gli oppositori, e tanto meno c'era dialogo.\" e nel 2008 ricorda che: \"Quando arrivai a Cuba nel 1974 e vidi il disastro economico e che la democrazia aveva ci\u00f2 che io ho di marziano, mi dissi: questo non lo voglio per il mio paese! Mi dimisi dalla Giovent\u00f9 Comunista nel 1976 a L'Avana, dove le patate bruciavano.\"\nNel 1977 Ampuero ottiene il \"Premio Lautaro per i racconti\" istituito dal \"Comitato della Resistenza Cilena, L'Avana\", e nell'anno seguente (1978) ottiene - nell'Universit\u00e0 de l'Avana, in cui studiava letteratura latinoamericana - la \"Menzione al Concorso di racconti 13 marzo\". Finalmente nel 1979 raggiunge la laurea in Letteratura latinoamericana (Letteratura e Lingua ispanica) e conclude i suoi studi andandosene dall'isola.\nIn Germania dell'Est (1979-1983).\nDopo cinque anni vissuti a L'Avana, nel 1979 ritorn\u00f2 in Germania Orientale. L\u00ec stette nella \"Scuola giovanile superiore Wilhelm Pieck\" (JHSWP), soprannominata \"il monastero rosso\", nei pressi di Berlino vicino al lago Bogensee, nella ex RDT; insieme ad altri cileni, fece un anno di formazione marxista studiando la dottrina marxista-leninista. Partecip\u00f2 alla \"Unione dei Giovani Democratici\" (UJD), di ispirazione liberale. Ampuero ricorda che \"la JHSWP non era un \"punto zero\" di addestramento militare come quelli a Cuba, in Bulgaria o in Libia, bens\u00ec una scuola di studi ideologici, ciononostante molti di coloro che si accostarono successivamente alla tesi della lotta armata si trovarono vicino al Bogensee ad ascoltare l'esperienza di organizzazioni sorelle.\"\nSi iscrive all'Universit\u00e0 Humboldt dove frequenta le lezioni di dottorato in letteratura, economia e politica, fino al 1983. Durante quegli anni lavora come traduttore.\nIn Germania dell'Ovest (1983-1993).\nNel 1983 passa in Germania Occidentale. Tra il 1983 e il 1993 lavora come corrispondente dell'agenzia italiana IPS e come direttore della rivista tedesca \"Sviluppo e Cooperazione\", a Bonn. L'anno seguente pubblica il suo primo romanzo, dal titolo \"El hombre Golondrina\" (letteralmente \"L'uomo rondine\") e scritto in lingua tedesca; nel 1985 pubblica il secondo romanzo, dal titolo \"La guerra de los duraznos\" (letteralmente \"La guerra delle pesche\"), ancora in tedesco. Uno di questi due romanzi fu arricchito delle illustrazioni dell'incisore Santos Ch\u00e1vez. Entrambi i romanzi saranno successivamente pubblicati in spagnolo, nel 1997 e, rispettivamente, nel 2001, corretti ed estesi.\nNel 1987 sposa Ana Lucrecia Rivera Schwarz, che fu l'ambasciatrice del Guatemala in Germania.\nRitorno in Cile (1993-1997).\nNel 1993 lascia la Germania Occidentale e ritorna al suo paese natale. In questo anno pubblica il suo primo romanzo in spagnolo, dal titolo \"\u00bfQui\u00e9n mat\u00f3 a Cristi\u00e1n Kustermann?\" (letteralmente \"Chi ha ucciso Cristi\u00e1n Kustermann?\"), con il quale nasce l'investigatore privato Cayetano Brul\u00e9 e ottiene il \"Premio della Rivista dei Libri\" de \"El Mercurio\" nello stesso 1993.\nPrima di ottenere il \"Premio della Rivista dei Libri\" Ampuero pens\u00f2 di aprire una \"Cr\u00eaperie\", per\u00f2 abbandon\u00f2 l'idea quando ottenne il premio, dicendo che \"Mi \u00e8 sempre piaciuto scrivere, per\u00f2 non pensavo di dedicarmi alla scrittura in quanto tale. Cos\u00ec che quel progetto di essere maestro della Cr\u00eape in Cile rest\u00f2 nel calamaio, a causa di Cayetano Brul\u00e9\"\nTra il 1994 e il 1997 lavora nel mercato immobiliare. L'anno seguente pubblica \"Boleros en La Habana\" (letteralmente \"Boleri a L'Avana\") e ottiene il \"Secondo Premio, Concorso di Racconti di Arti e Lettere\", El Mercurio, e il \"Circolo di Critici d'Arte di Valpara\u00edso\". Due anni dopo, nel 1996, pubblica il terzo romanzo con protagonista l'investigatore privato cubano, dal titolo \"El alem\u00e1n de Atacama\" (letteralmente \"Il tedesco di Acatama\"). In questo anno riceve il \"Riconoscimento Illustre Municipalit\u00e0 di Vi\u00f1a del Mar per i suoi apporti letterari\".\nIn Svezia (1997-2000).\nNel 1997 si trasferisce in Svezia con la sua famiglia, risiedendo a Stoccolma. In quest'anno sar\u00e0 pubblicato in spagnolo \"El hombre golondrina\", e nel 1999 terminer\u00e0 un libro che aveva cominciato a scrivere a Cuba e il cui titolo sar\u00e0 \"Nuestros a\u00f1os verde olivo\" , \"libro che fu concepito per lasciare una specie di testimonianza ai suoi figli e nipoti, senza pensare di pubblicarlo, e che per\u00f2 ha in s\u00e9 la forza del binomio \"realt\u00e0-finzione\" che hanno i suoi romanzi\" \"il libro continua ad avere nuove edizioni, circola clandestinamente a Cuba, nel 2009 si cominciano a girare le scene del film, e alcune settimane dopo lo present\u00f2 in Italia, a un editore di \u201csinistra\u201d, che quasi certamente non lo avrebbe pubblicato anni prima.\" Il libro fu pubblicato dell'editore Fusi Orari come \"I nostri anni verde oliva. Una storia cubana\"\nIl film sar\u00e0 realizzato da Roos Film e diretto da Ignacio Eyzaguirre, con l'adattamento del libro da parte di Luis Ponce.\nAmpuero fu anche il creatore di storia, personaggi e scenario di \"Brigada Escorpi\u00f3n\" (\"Brigata Scorpione\") (Televisione Nazionale del Cile (TVN), 1997), la prima serie televisiva poliziesca che fu prodotta in Cile e una delle prime in America Latina. Serie diretta da Joaqu\u00edn Eyzaguirre, i copioni furono realizzati da Gerardo C\u00e1ceres a partire dalle storie di Ampuero, scritte in 13 capitoli durante la sua residenza a San Pedro de Atacama e Iowa City nel 1996. \"Questa serie di finzione tratta di un gruppo di agenti di polizia che costituiscono una brigata segreta dentro l'istituzione, la cui missione \u00e8 di spiegare casi che hanno un rango speciale all'interno del mondo delittuoso.\"\nIn Iowa, Stati Uniti (anni 2000).\nNel 2000 lascia definitivamente Stoccolma per Iowa City negli Stati Uniti, dove ancora risiede. In quell'anno frequent\u00f2 l'\"International Writers Program\" (IWP) (\"Programma Internazionale per scrittori\") all'Universit\u00e0 dell'Iowa.\nL'anno seguente viene pubblicato per la prima volta in spagnolo \"La guerra de los duraznos\". \"\u00c8 la storia di due bande di adolescenti che vivono in Valpara\u00edso, tra le colline. Una banda sente la minaccia di essere invasa dall'altra, di conseguenza i suoi iscritti cercano rifugio; in quel luogo incontrano un fuggitivo dalla legge, ferito. Ci\u00f2 accade nel 1974, e i ragazzi non possono fare altro che averne cura e proteggerlo oppure denunciarlo alla polizia, sostiene Mar\u00eda Teresa Herrero, assistente editoriale.\" Ampuero spiega che \"\u00e8 interessante poich\u00e9 fu un romanzo per giovani che non si pot\u00e9 pubblicare in Cile per molti anni\" e che \"\u00c8 il primo romanzo cileno per giovani che osa affrontare quel tema\" e dice che rispetto alla prima pubblicazione dell'opera in Germania \"Non ci sono cambiamenti sostanziali. Solo modifiche di alcuni nomi e il miglioramento della fluidit\u00e0 della storia.\"\nNel 2002 ottiene un Master di primo grado dall'Universit\u00e0 dell'Iowa.\nSempre nello stesso anno pubblica il quarto capitolo della serie dell'investigatore Cayetano Brul\u00e9 \"Cita en el Azul Profundo\" (letteralmente \"Appuntamento nell'Azzurro Profondo\"). In solo tre settimane il libro vendette le cinquemila copie della prima edizione.\nNel 2003 pubblica il suo primo romanzo erotico-poliziesco, dal titolo \"Los amantes de Estocolmo\". Inizi\u00f2 questo romanzo tre anni prima ma dovette interromperlo per scrivere un'altra avventura di Cayetano Brul\u00e9, \"Cita en el Azul Profundo\". La prima edizione fu venduta in cinque giorni e vendette diciassettemila copie, che lo accreditarono come lo scrittore pi\u00f9 venduto in Cile nel 2003 e ottenne il premio \"Libro dell'anno 2003\" dalla Rivista dei Libri, Santiago del Cile. Ampuero spieg\u00f2 il romanzo dicendo che \"...cerca di parlare di un tema che esiste (l'infedelt\u00e0), che \u00e8 nell'aria, che \u00e8 come un fantasma del quale nessuno vuole parlare in modo diretto e chiaro. Si considera in generale come una diceria, le coppie non affrontano il tema nel momento adatto, \u00e8 come qualcosa che si teme, ma che esiste\"\nNel 2005 pubblica il quinto capitolo della saga di Cayetano Brul\u00e9 \"Halcones de la noche\" (letteralmente \"Falchi della notte\"). Nello stesso anno ottiene un PhD in Filosofia dall'Universit\u00e0 dell'Iowa.\nDurante la sua residenza a Cuba Ampuero lesse il libro \"Persona non grata\" di Jorge Edwards, grazie al poeta Heberto Padilla dato che il libro circolava in clandestinamente. Sostiene che \"...fu il primo saggio critico sulla rivoluzione cubana dal momento che nessun intellettuale osava criticare Fidel Castro.\" Nel 2006 pubblic\u00f2 la sua prima opera saggistica, dal titolo \"La historia como conjetura. La narrativa de Jorge Edwards\" (letteralmente \"La storia come congettura. La narrativa di Jorge Edwards\"), che descrive come \"una riflessione ampia sulla ricca narrativa dell'autore; sulla sua filosofia come scrittore, i suoi romanzi recenti e il suo scritto sulla cultura... Vi intendo mostrare in profondit\u00e0 e da differenti angoli l'opera del nostro unico Premio Cervantes per la Narrativa, la prerogativa pi\u00f9 importante in lingua spagnola, dopo il Premio Nobel.\" Ampuero sostiene che \"Edwards \u00e8 assai pi\u00f9 di quel libro [Persona Non Grata]: \u00e8 autore di notevoli romanzi, come \"La mujer imaginaria\" (letteralmente \"La donna immaginaria\"), \"El origen del mundo\" (letteralmente \"L'origine del mondo\"), \"El sue\u00f1o de la historia\" (letteralmente \"Il sogno della Storia\") o \"El in\u00fatil de la familia\" (letteralmente \"L'inutile della famiglia\"), di racconti gi\u00e0 classici, come \"El orden de las familias\" (letteralmente \"L'ordine delle famiglie\"). \u00c8 anche un solido memorialista, basta leggere il suo libro su Pablo Neruda, ed \u00e8 inoltre un cronista di grande influenza.\" Per\u00f2 non fa risaltare solo la sua capacit\u00e0 come scrittore, ma evidenzia di Edwards anche la \"sua decisione di tornare in Cile a esigere democrazia durante la dittatura di Pinochet, il suo scritto moderato sulla transizione ed \u00e8, infine, un intellettuale nel senso della nostra migliore tradizione. A quanto pare, la storia alla fine gli ha dato ragione con il suo libro del 1974. Oggi nessun intellettuale prestigioso \u00e8 acritico verso il sistema cubano.\"\nNel 2006 pubblica il suo secondo romanzo di carattere poliziesco-erotico, dal titolo \"Pasiones griegas\" (letteralmente \"Passioni greche\") e riceve il premio al \"miglior romanzo pubblicato in spagnolo nel 2006\", riconoscimento concesso a \"Pasiones griegas\" (2006) dall'Editoriale Popolare di Cina e dell'Associazione di Ispanisti di Cina.\nIl 25 agosto 2008 viene pubblicato in Cile \"El caso Neruda\" (letteralmente \"Il caso Neruda\"), il sesto capitolo con protagonista l'investigatore Cayetano Brul\u00e9; in ottobre dello stesso anno lo sar\u00e0 in tutta l'America Latina e nel gennaio del 2009 in Spagna. Dalla pubblicazione in poi \u00e8 nelle prime posizioni di vendita di narrativa in Cile, rimanendo per quattro settimane di seguito in prima posizione.\nGioved\u00ec 11 dicembre 2008 la Direzione Regionale della Societ\u00e0 Culturale della Quinta Regione premi\u00f2 Roberto Ampuero con il \"Premio a Personalit\u00e0 2008\", come parte dei Premi Regionali al Merito Culturale. La cerimonia ebbe luogo nel Club di Vi\u00f1a del Mar, ma Ampuero non pot\u00e9 assistervi per un problema con il volo aereo, per cui i suoi genitori, Roberto Ampuero Brul\u00e9 e Ang\u00e9lica Espinoza, ricevettero il premio in suo nome, oltre a leggere una lettera di ringraziamento inviata da Ampuero.\nNel marzo 2009 Ampuero smise di lavorare a La Tercera per passare a El Mercurio; la sua prima colonna in questo periodico appar\u00ec gioved\u00ec 12 marzo 2009, intitolata \"La crisis ante nuestra puerta\" (\"La crisi davanti alla nostra porta\").\nNel luglio 2009 Ampuero torn\u00f2 in Germania, passando per Berlino tre mesi prima del ventesimo anniversario della caduta del Muro. Sebbene noti i cambiamenti che la citt\u00e0 ha sofferto, Ampuero enfatizza che \"[...]la divisione continua a esistere. Persiste nelle cifre economiche, nella percentuale di disoccupazione e nell'evidente dislivello materiale tra la ricca Berlino occidentale e la Berlino orientale ancora contraddistinta dalla sua arretratezza ereditata dall'era socialista\".\nMinistro degli esteri (2018-oggi).\nL'11\u00ba marzo 2018 con l'insediamento del governo del presidente Sebasti\u00e1n Pi\u00f1era, vincitore delle elezioni del novembre precedente lo scrittore ha assunto la carica di Ministro degli Esteri del Cile.\nCayetano Brul\u00e9.\nNel suo primo romanzo, \"\u00bfQui\u00e9n mat\u00f3 a Cristi\u00e1n Kustermann?\", pubblicato nel 1993, Ampuero invent\u00f2 Cayetano Brul\u00e9, investigatore privato di origini cubane arrivato a Valpara\u00edso. L'investigatore apparir\u00e0 nuovamente in \"Boleros en La Habana\" (1994), \"El alem\u00e1n de Atacama\" (1996), \"Cita en el Azul Profundo\" (2004) e \"Halcones de la noche\" (2005). L'ultimo libro di Ampuero sull'investigatore ha per titolo \"El caso Neruda\", romanzo in cui parla della formazione di Brul\u00e9 come investigatore, da parte del Nobel Pablo Neruda.\nBrul\u00e9 si distingue per la capacit\u00e0 di risolvere i casi con pochi mezzi a disposizione, combattendo a volte con poteri molto superiori e mettendo costantemente in pericolo la sua vita. \u00c8 un investigatore con il senso dell'umorismo, che sa come ottenere la fiducia degli altri e gode della buona cucina e degli eccellenti mosti cileni.\nInternazionalizzazione.\nAmpuero ha detto: \"mi interessa che i miei libri si leggano e mi fa piacere che si leggano massivamente [...] Ci\u00f2 d\u00e0 la libert\u00e0 e l'indipendenza per non dover suonare alle porte e non dipendere da borse di studio e premi.\"\nI suoi romanzi sono stati pubblicati in America Latina e Spagna, ed \u00e8 stato tradotto in tedesco, francese, inglese, italiano, cinese, svedese, portoghese e croato.\nNel 2002 Ampuero si rifer\u00ec all'internazionalizzazione dei suoi libri in un'intervista con El Mercurio di Valpara\u00edso, dicendo \"L'internazionalizzazione della mia opera \u00e8 un grande riconoscimento. Credo che il riconoscimento sia una chiave. Non sono i critici, generalmente troppo squisiti e isolati, che ti aprono il cammino, bens\u00ec il passaparola, l'approvazione di massa, il voto dei lettori. Ho sempre detto che preferisco avere dieci edizioni di un libro piuttosto che un libro con dieci premi; naturalmente, se accadono entrambe le cose \u00e8 meraviglioso. Sono cosciente che \u00e8 stato il successo dei miei libri in Cile che ha aperto gli occhi degli editori degli altri paesi\".\nNel 2001 l'editore Garzanti compr\u00f2 i quattro romanzi il cui protagonista era l'investigatore, che usciranno a Roma e Milano dal 2002 e attualmente sono stati pubblicati dallo stesso editore \"Chi ha ucciso Cristian Kustermann?\", \"Bolero all'Avana\", \"Il tedesco dell'Atacama\", \"Appuntamento al Blu Profondo\". Nel 2008 l'editore Fusi Orari pubblic\u00f2 \"I nostri anni verde oliva. Una storia cubana\".\nInsieme con Garzanti Ampuero firm\u00f2 nello stesso anno con l'editore Temas y Debates di Lisbona, per la pubblicazione in portoghese di \"Cita en azul profundo\". Inoltre ha pubblicato \"Os Amantes de Estocolmo\" e \"Falc\u00f5es da Noite\".\nIn Francia ha pubblicato \"Le Caf\u00e9 azul profundo\", \"Le R\u00eaveur de l'Atacama\", \"L'Affaire Kustermann\", \"Bol\u00e9ros \u00e0 La Havane\" e \"La guerre des p\u00eaches\".\nNel 2005 Ampuero firm\u00f2 un contratto con l'editore Shuoliang, con sede nella capitale della Cina Popolare, per la pubblicazione di \"Los Amantes de Estocolmo\". Secondo le informazioni del suo agente, l'italiano Piergiorgio Nicolazzini, la societ\u00e0 \u00e8 una delle pi\u00f9 prestigiose del paese.\nVenerd\u00ec 25 maggio 2007 il libro \"Pasiones Griegas\" fu eletto dalla Casa Editoriale di Letteratura Popolare come il miglior libro in spagnolo (insieme a \u201cLa enfermedad\", del venezuelano Alberto Barrera Tyska) del 2006; il premio consist\u00e9 nella pubblicazione in mandarino da parte del maggior editore cinese, il 15% delle vendite della traduzione, e l'invito a Pechino per ritirare i premi.\nFiglio illustre di Valpara\u00edso.\nMarted\u00ec 18 aprile 2006 Roberto Ampuero fu premiato con la dichiarazione di Figlio Illustre dalla citt\u00e0 di Valpara\u00edso. Quando suo figlio gli chiese cosa provava nell'essere chiamato un Figlio Illustre, Ampuero rispose \"Non so. So solo ci\u00f2 che si sente a essere chiamato Figlio Illustre dalla citt\u00e0 pi\u00f9 speciale, con pi\u00f9 carattere e la topografia pi\u00f9 assurda che esiste. Tutto questo \u00e8 Valpara\u00edso\".\nQuel giorno, oltre ad Ampuero furono premiati Volodia Teitelboim, Ernesto Ottone, Juan Estanislao P\u00e9rez e Guillermo Valdivia. Teitelboim, Ottone e Ampuero fecero parte del Partito Comunista, al quale solo Teitelboim rest\u00f2 vincolato (fino alla sua morte) dato che Ottone lo abbandon\u00f2 nel 1983 e Ampuero alla fine degli anni '70. L'evento ebbe luogo nell'auditorium dell'Istituto Inacap e nel pieno della settimana di festeggiamenti per il 215-esimo anniversario del primo consiglio cittadino (Cabildo). Furono premiati dal sindaco Aldo Cornejo come figli e cittadini illustri di Valpara\u00edso, Ampuero ricevette il premio Figlio Illustre per essere nato a Valpara\u00edso e per la sua traiettoria letteraria internazionale; El Mercurio di Valpara\u00edso riassumeva la sua traiettoria: \"\u00e8 uno dei rappresentanti pi\u00f9 rilevanti del romanzo noir cileno attuale, influenzato decisamente dai suoi venti anni passati a Cuba e in Germania. Alla domanda di cosa rappresentasse per lui il premio, disse che \"questo [premio] per me implica un impegno terribile. Mi convertir\u00f2 in un ambasciatore di Porto e cercher\u00f2 di promuoverlo al meglio possibile, informando gli stranieri sui vantaggi di venire qui.\" Il giorno seguente Ampuero aveva tre attivit\u00e0 con persone di Valpara\u00edso, un seminario letterario con giovani interessanti alla scrittura di romanzi; una conversazione con adulti e un dialogo con giovani. Vale la pena ricordare che il suo investigatore privato, Cayetano Brul\u00e9, di origine cubana, vive a Valpara\u00edso, dove mise radici negli anni '70, mentre il primo romanzo con l'investigatore apparve nel 1993, seguito da altri cinque, 13 anni prima che Ampuero fosse nominato Figlio Illustre.\nIl suo ultimo romanzo, pubblicato nel settembre 2012, si intitola L'ultimo tango di Salvador Allende."}
{"id": "1864864", "revid": "712828", "url": "https://it.wikipedia.org/wiki?curid=1864864", "title": "Barry lo Squartatore", "text": ""}
{"id": "1864871", "revid": "115122517", "url": "https://it.wikipedia.org/wiki?curid=1864871", "title": "Mitogio", "text": "Mitogio (\"Mitogiu\" in siciliano) \u00e8 un piccolo borgo con economia a carattere prevalentemente agricola frazione del comune di Castiglione di Sicilia, posto nella valle dell'Alcantara in provincia di Catania. Il centro si \u00e8 creato agli inizi del 1900 quando \u00e8 stata costruita la Centrale idroelettrica della Societ\u00e0 Generale Elettrica della Sicilia, poi passata all'Enel negli anni 1960. \u00c8 ubicato ad una quota di circa 37 m s.l.m. ed \u00e8 luogo di produzione di ulivi e agrumi. La campagna si stende lungo la riva destra del fiume Alcantara che scorre nella valle omonima e le colline che da Calatabiano proseguono fino al centro di Castiglione.\nLa frazione \u00e8 situata a 2\u00a0km dalle gole dell'Alcantara e a 15\u00a0km dalla costa ionica e da Taormina. Vi si accede dalla strada statale 185 di Sella Mandrazzi."}
{"id": "1864872", "revid": "27723", "url": "https://it.wikipedia.org/wiki?curid=1864872", "title": "Lucien Menu de Menil", "text": ""}
{"id": "1864874", "revid": "27723", "url": "https://it.wikipedia.org/wiki?curid=1864874", "title": "Lucien Menu de M\u00e9nil", "text": ""}
{"id": "1864875", "revid": "599013", "url": "https://it.wikipedia.org/wiki?curid=1864875", "title": "Felicien Menu de M\u00e9nil", "text": ""}
{"id": "1864876", "revid": "599013", "url": "https://it.wikipedia.org/wiki?curid=1864876", "title": "F\u00e9licien Menu de Menil", "text": ""}
{"id": "1864877", "revid": "287204", "url": "https://it.wikipedia.org/wiki?curid=1864877", "title": "Felicien Menu de Menil", "text": ""}
{"id": "1864886", "revid": "174925", "url": "https://it.wikipedia.org/wiki?curid=1864886", "title": "Nino e Ignazio Salvo", "text": ""}
{"id": "1864887", "revid": "121390278", "url": "https://it.wikipedia.org/wiki?curid=1864887", "title": "R. A. Lafferty", "text": "Lafferty \u00e8 noto per il suo uso originale del linguaggio, delle metafore e della struttura narrativa, come anche per il suo particolare ingegno etimologico. Ha anche scritto un ciclo di quattro romanzi autobiografici, \"In a Green Tree\", un testo di storia, \"The Fall of Rome\", e un certo numero di romanzi che potrebbero essere definiti storici.\nBiografia.\nLafferty nacque il 7 novembre 1914 a Neola, nell'Iowa, da Hugh David Lafferty, un uomo d'affari attivo nel settore petrolifero, e Julia Mary Burke, insegnante, ultimo di cinque fratelli e sorelle. Il suo primo nome, Raphael, deriv\u00f2 dal giorno in cui si prevedeva che sarebbe nato, la festa dell'arcangelo Raffaele. All'et\u00e0 di quattro anni, la sua famiglia trasloc\u00f2 a Perry, nell'Oklahoma. Si diplom\u00f2 alla Cascia Hall e in seguito frequent\u00f2 le scuole serali all'University of Tulsa per due anni, a partire dal 1933, studiando soprattutto matematica e tedesco, ma non complet\u00f2 gli studi. Inizi\u00f2 a lavorare per la societ\u00e0 Clark Electric Co. di Tulsa e per un quotidiano; in questo periodo (1939-1942), frequent\u00f2 una scuola per corrispondenza, la International Correspondence School.\nR. A. Lafferty visse per gran parte della sua vita a Tulsa con la sorella Anna Lafferty. Si arruol\u00f2 nell'Esercito degli Stati Uniti nel 1942. Dopo l'addestramento in Texas, in Carolina del Nord, in Florida e in California, venne inviato nel Pacifico meridionale, prestando servizio in Australia, in Nuova Guinea, a Morotai e nelle Filippine. Quando si conged\u00f2 nel 1946 aveva raggiunto il grado di \"1st Sergeant\" (sergente) e prestava servizio nello stato maggiore; aveva ricevuto anche una Asiatic-Pacific Campaign Medal. Non si \u00e8 mai sposato.\nLafferty non inizi\u00f2 a scrivere prima dei quarant'anni, durante gli anni cinquanta, ma alla fine produsse trentadue romanzi e pi\u00f9 di duecento racconti, la maggior parte dei quali classificati come fantascienza. Il primo racconto pubblicato \u00e8 \"The Wagons\" che usc\u00ec sul \"New Mexico Quarterly Review\" nel 1959. Il primo racconto di fantascienza pubblicato \u00e8 \"Day of the Glacier\", in \"The Original Science Fiction Stories\" nel 1960, e il suo primo romanzo ad essere pubblicato fu \"Maestro del passato\" (\"Past Master\") nel 1968.\nFino al 1971 Lafferty lavor\u00f2 come ingegnere elettrico. Dopo quell'anno si dedic\u00f2 completamente alla scrittura fino al 1980, quando la sua produzione sub\u00ec un calo a causa di un infarto. Smise di scrivere regolarmente nel 1984. Nel 1994 soffr\u00ec di un infarto ancor pi\u00f9 grave del precedente. Mor\u00ec il 18 marzo 2002, a 87 anni, in una casa di riposo a Broken Arrow, nell'Oklahoma. Le sue carte, e altri oggetti di sua propriet\u00e0, furono donate alla biblioteca McFarlin dell'University of Tulsa, Department of Special Collections and University Archives. Altri manoscritti sono conservati presso la biblioteca dell'University of Iowa.\nIl funerale di Lafferty ebbe luogo presso la chiesa cattolica Christ the King di Tulsa, ed \u00e8 sepolto al St. Rose Catholic Cemetery a Perry.\nGli \u00e8 stato assegnato un premio alla carriera, il World Fantasy Life Achievement, nel 1990, e un riconoscimento postumo, il Cordwainer Smith Rediscovery Award nel 2002.\nCaratteristiche della narrativa.\nL'eccentrica prosa di Lafferty \u00e8 influenzata dal racconto orale tradizionale, sia irlandese sia nativo americano: i suoi personaggi irsuti e racconti esagerati sono unici nella fantascienza. Ben poco di ci\u00f2 che l'autore ha scritto viene considerato caratteristico del genere. Le sue storie sono pi\u00f9 nel solco della \"tall tale\" americana che della fantascienza classica, e sono profondamente influenzati dalla sua fede cattolica; \"Quarta fase\" (\"Fourth Mansions\", 1970), ad esempio, si basa su \"Il castello interiore\" di Santa Teresa d'Avila.\nIn ogni caso, i suoi scritti, sia per i temi sia per lo stile, non sono facilmente assegnabili a una singola categoria. La trama \u00e8 spesso di secondaria importanza rispetto a tutto ci\u00f2 che Lafferty mette nelle sue opere, e questo ha fatto s\u00ec che lo scrittore si ritrovasse un ristretto numero di fedeli ammiratori, ma anche che molti lettori rinunciassero a leggere le sue opere.\nNon tutta l'opera di Lafferty rientra nella fantascienza o nella fantasy; il suo romanzo \"Okla Hannali\" racconta la storia delle trib\u00f9 Choctaw nel Mississippi, e dopo il sentiero delle lacrime, in Oklahoma, mediante un inverosimile resoconto del personaggio di Hannali e della sua grande famiglia. Quest'opera \u00e8 stata lodata dal romanziere Dee Brown, che ha pubblicato nel 1970 il prestigioso saggio \"Seppellite il mio cuore a Wounded Knee\" sulla violenta relazione tra i nativi americani e l'espansionismo degli Stati Uniti.\nL'opera di Lafferty \u00e8 rappresentata dall'agenzia letteraria Virginia Kidd, che conserva molti dei suoi manoscritti ancora inediti.\nOpere.\nBibliografia essenziale:\nAntologie:"}
{"id": "1864888", "revid": "1226", "url": "https://it.wikipedia.org/wiki?curid=1864888", "title": "R.A. Lafferty", "text": ""}
{"id": "1864890", "revid": "125606610", "url": "https://it.wikipedia.org/wiki?curid=1864890", "title": "Sergio Forconi", "text": "Inizi.\nPrimogenito di una famiglia contadina, all'inizio degli anni cinquanta si trasferisce a Grassina, frazione di Bagno a Ripoli, alle porte di Firenze. \u00c8 qui che inizia la sua carriera, presso la Casa del Popolo, con la compagnia \"Gli sfacciati paesani\".\nTeatro e cinema.\nDal teatro di Grassina si sposta nei teatri fiorentini e nel corso degli anni ha la possibilit\u00e0 di conoscere e collaborare coi grandi del vernacolo: Mario Marotta, Ghigo Masino, Giovanni Nannini e Wanda Pasquini. Entrato nel mondo del cinema, collabora con Mario Monicelli, Leonardo Pieraccioni, Luca Manfredi, Alessandro Benvenuti, e altri registi. Nel 2012 interpreta il personaggio di Impero nella web-series \"Bagnini\". Nel 2019 lavora con Matteo Garrone nel film \"Pinocchio\"."}
{"id": "1864897", "revid": "729019", "url": "https://it.wikipedia.org/wiki?curid=1864897", "title": "Ferrovia Milano-Saronno", "text": "La ferrovia Milano-Saronno \u00e8 una linea ferroviaria di propriet\u00e0 regionale che collega la citt\u00e0 di Milano, pi\u00f9 precisamente dalla stazione di Milano Cadorna, a Saronno.\nL'infrastruttura ferroviaria e le stazioni sono gestite da FerrovieNord. Il servizio passeggeri \u00e8 espletato da Trenord sia nell'ambito del servizio ferroviario suburbano di Milano (linee S1 e S3), sia di quello regionale lombardo (linee da e per Novara, Como e Varese-Laveno-Mombello) e del collegamento con l'Aeroporto di Milano-Malpensa (Malpensa Express).\nIl tronco Milano Bovisa-Milano Cadorna \u00e8 in comune con la ferrovia Milano-Asso.\nStoria.\nLa linea ferroviaria nacque dalla volont\u00e0 congiunta del finanziere belga Albert Vaucamp, degli ingegneri Ambrogio Campiglio e Emilio Bianchi e del Dottor Giuseppe Grilloni. Nel 1874, essi presentarono il progetto di una ferrovia che collegasse Milano a Saronno e che potesse diventare linea di accesso al milanese della Ferrovia del San Gottardo. La convenzione per la concessione fu sottoscritta dai presentatori del progetto e dai ministeri dei lavori pubblici e delle finanze il 5 dicembre 1875 e fu approvata con la Legge del 21 maggio 1876, n. 3140.\nL'anno successivo i concessionari ottennero la costruzione di una seconda linea ferroviaria che unisse la citt\u00e0 ambrosiana a Erba. Il 12 dicembre dello stesso anno, essi costituirono la \"Societ\u00e0 Anonima delle Ferrovie Milano-Saronno e Milano-Erba\" che fu autorizzata con Regio Decreto del 7 marzo 1878 a proseguire nella costruzione delle due ferrovie e a esercirle.\nLa ferrovia fu inaugurata ufficialmente il 22 marzo 1879 e aperta all'esercizio ordinario tre giorni dopo. Nel corso degli undici anni successivi, la Societ\u00e0 Anonima, che nel 1883 cambi\u00f2 la denominazione in Ferrovie Nord Milano, acquis\u00ec le concessioni ferroviarie della Societ\u00e0 per le Ferrovie del Ticino (la Como-Varese-Laveno e la Saronno-Malnate) e ottenne l'esercizio della Novara-Seregno dalla concessionaria di quest'ultima. La Milano-Saronno divent\u00f2 quindi il tronco portante di una rete ferroviaria che collegava la citt\u00e0 ambrosiana ai laghi limitrofi e Novara alla Brianza.\nIn origine il tratto tra la stazione di Milano Cadorna e quella di Milano Bovisa, in comune con la Milano-Erba, era dotato di due binari a livello stradale, mentre il tratto tra Bovisa e Saronno era a binario singolo. Nel 1887 su richiesta della Societ\u00e0 per le Strade Ferrate del Mediterraneo, che doveva ampliare lo scalo merci di Milano Porta Sempione, si procedette all'abbassamento in trincea del tratto che incrociava il tronco di collegamento tra la vecchia stazione Centrale e la stazione di Milano Porta Genova. Nel 1895, a seguito della necessit\u00e0 di ampliare il parco manovra di via Mario Pagano fu trasferito in trincea anche il tratto fino a Milano Cadorna.\nAlla fine del XIX secolo, il traffico sull'intera linea aveva raggiunto livelli non sostenibili da un singolo binario, quindi le Ferrovie Nord presentarono un progetto di raddoppio ferroviario; insieme con esso si chiese anche di allargare i piazzali di Milano Bovisa e di Bollate. La convenzione fu accordata il 6 gennaio 1897 e fu approvata con Decreto ministeriale l'11 settembre. Il raddoppio del tronco fu aperto agli inizi del Novecento, sebbene il tratto Garbagnate-Saronno fosse gi\u00e0 funzionante dal 7 agosto 1897, prima dell'emanazione del decreto.\nCon il Regio Decreto del 22 agosto 1925 fu approvata la convenzione con la quale le Ferrovie Nord Milano si impegnavano ad attuare molte opere come l'abbassamento in trincea del restante tratto urbano tra Via Ferruccio e Via General Govone, l'introduzione del blocco automatico e l'elettrificazione a 3000 Volt corrente continua. La trazione elettrica fu avviata lungo tutta la linea e lungo la Milano-Meda nel maggio 1929. Essa era alimentata da un'unica sottostazione presente a Novate Milanese.\nAlla fine degli anni ottanta, si intrapresero i lavori di quadruplicamento, allo scopo di poter servire efficacemente le esigenze sia degli utenti dell'area urbana milanese sia di quelli provenienti dalle province limitrofe.\nIl quadruplicamento fu attivato il 24 febbraio 1991 da Saronno a Garbagnate Milanese, il 2 luglio 1992 da Garbagnate a Novate Milanese, e nel marzo 1993 da Novate a Milano Bovisa.\nNel 1999 ebbero inizio i lavori per il quadruplicamento del tronco Milano Cadorna-Milano Bovisa: nel settembre del 2002 fu attivata la prima tratta, da Cadorna alla nuova fermata di Milano Domodossola. Tale impianto fu inaugurato il 15 maggio 2003, in sostituzione della precedente fermata di Milano Bullona. Infine, il 9 settembre 2007 \u00e8 stata attivata la seconda tratta fino a Bovisa.\nCaratteristiche ferroviarie.\nLa linea, in carico al gestore dell'infrastruttura Ferrovienord, \u00e8 una ferrovia a quattro binari, dotati di rotaie UNI 60. Due binari compongono la Linea Diretta (a ovest) e altri due la Linea Locale (a est).\nLa linea \u00e8 elettrificata a 3000 volt in corrente continua per tutto il tracciato.\nPresso la stazione di Novate Milanese \u00e8 situato uno dei cinque depositi-officina di Trenord.\nSicurezza.\nLa ferrovia \u00e8 completamente priva di passaggi a livello. Sulla linea \u00e8 presente il SCMT (tecnologia RFI). La ripetizione dei segnali a bordo macchina \u00e8 attiva su tutto il percorso.\nRegime di circolazione.\nLa linea \u00e8 interamente in regime di blocco automatico a correnti codificate.\nSistema di esercizio.\nIl regime di esercizio in vigore \u00e8 la dirigenza centrale diretta dal PCM Saronno, mentre Milano Bovisa, Saronno e Milano Cadorna sono dirette dai dirigenti movimento locali.\nPercorso.\nCapolinea settentrionale della linea ferroviaria \u00e8 la stazione di Saronno. Nel piazzale binari di quest'ultima convergono le linee ferroviarie provenienti da Novara e Malpensa, Varese e Laveno-Mombello e Como. All'uscita della stazione, la linea sottopassa il cavalcaferrovia della strada ferrata per Seregno e quindi percorre un lungo rettifilo toccando le stazioni di Saronno Sud, Caronno Pertusella, Cesate, Garbagnate Milanese, Garbagnate Parco delle Groane, Bollate Nord, Bollate Centro, Novate Milanese e quella di Milano Quarto Oggiaro. Dopo quest'ultima stazione, la linea prosegue ancora in rettilineo fino alla stazione di Milano Bovisa-Politecnico. Presso quest'ultima avviene la congiunzione con la ferrovia Milano-Asso, anch'essa affidata in concessione al Gruppo FNM, e al Passante ferroviario di Milano, gestito da RFI SpA. Dopo Milano Bovisa la ferrovia sovrappassa la linea che collega la stazione di Milano Porta Garibaldi a quella di Rho e percorre un lungo tratto in trincea che, passando per la ex stazione di Milano Bullona (chiusa nel 2003) e la stazione di Milano Domodossola, la porta al capolinea: la stazione di Milano Cadorna.\nL'architettura dei fabbricati \u00e8 uniforme e segue il modello del 1991 in occasione del quadruplicamento. I fabbricati viaggiatori sono strutture in acciaio dotate di ampie superfici vetrate.\nTraffico.\nIl servizio passeggeri della linea ferroviaria \u00e8 svolto da due linee suburbane, la S1 e la S3, e da quattro linee regionali (Malpensa Express, Novara-Saronno-Milano Cadorna, Laveno-Varese-Saronno-Milano Cadorna e Como-Saronno-Milano Cadorna). L'esercizio di tutte e sei le linee \u00e8 espletato da Trenord sulla base del contratto di servizio stipulato con l'Amministrazione regionale lombarda nel 2009.\nLa Milano-Saronno \u00e8 l'unico caso nel sistema suburbano milanese di applicazione rigorosa del principio di separazione tra traffico di livello comprensoriale e traffico di medio/lungo raggio in presenza di un'infrastruttura dotata di quattro binari. L'obiettivo \u00e8 quello di garantire un servizio frequente da e per le stazioni della linea gravitanti nell'area metropolitana di Milano e un servizio rapido da e per le stazioni oltre Saronno. Per questo motivo, le due linee suburbane fermano in tutte le stazioni tra quella di Saronno e quella di Milano Bovisa con una cadenza complessiva di 15 minuti, mentre i treni regionali non effettuano alcuna fermata lungo lo stesso tratto. Inoltre, due binari (Linea Locale) sono dedicati esclusivamente ai convogli delle due linee suburbane, mentre sugli altri due (Linea Diretta) sono instradati i treni regionali. Questi ultimi, in questo modo, godono anche del vantaggio di poter percorrere la Saronno-Bovisa senza rallentamenti dovuti alla presenza di convogli suburbani pi\u00f9 lenti in linea o all'organizzazione delle precedenze.\nAnche il Malpensa Express percorre il tratto tra Bovisa Politecnico e Saronno senza effettuare fermate utilizzando la \"Linea Diretta\"."}
{"id": "1864898", "revid": "122312651", "url": "https://it.wikipedia.org/wiki?curid=1864898", "title": "Chris Kaman", "text": "\u00c8 alto 213\u00a0cm e pesa 120\u00a0kg.\nCarriera.\nLiceo e universit\u00e0.\nHa frequentato la \"Tri-Unity Christian High School\" a Wyoming (Michigan), portando la sua squadra ai quarti di finale della Class D statale nel 2000. Si \u00e8 quindi iscritto alla Central Michigan University.\nNBA.\nLos Angeles Clippers.\nAl draft viene selezionato come sesta scelta assoluta dai Los Angeles Clippers. Nel suo anno da rookie ha trovato subito parecchio spazio giocando tutte le 82 partite della stagione regolare (di cui 61 nel quintetto di partenza) con una media di 22,5 minuti e totalizzando 6,1 punti, 5,6 rimbalzi e 0,89 stoppate di media. Tra le matricole della stagione 2003-04 \u00e8 risultato essere il secondo per stoppate (0,89 di media), terzo per percentuale di tiro dal campo (46%) e quarto per rimbalzi a partita (5,6 di media). Questo buon rendimento gli ha procurato la convocazione per il Rookie Challenge 2004 nell'ambito dell'All-Star Weekend 2004, svoltosi a Los Angeles, segnando 8 punti (4/7 al tiro) e 7 rimbalzi in 19 minuti.\nNel suo secondo anno Kaman ha giocato 63 partite (di cui 50 in quintetto base) migliorando tutte le sue medie statistiche totalizzando 9,1 punti, 6,7 rimbalzi e 1,38 stoppate per un utilizzo medio di 25,9 minuti. \u00c8 stato tuttavia costretto a saltare 12 partite a causa di vari infortuni, tra cui le prime 11 partite stagionali per una distorsione alla caviglia sinistra. \u00c8 tuttavia andato in doppia cifra in 30 partite e ha segnato 20 o pi\u00f9 punti in 4 partite; ha inoltre realizzato 14 doppie doppie in punti-rimbalzi e ha guidato la sua squadra in 16 partite in rimbalzi e in 19 partite in stoppate. Nonostante i miglioramenti di Kaman, i Clippers hanno fallito l'accesso ai play-off per l'ottavo anno di fila.\nNella stagione 2005-06 Kaman ha giocato 78 partite (tutte in quintetto) facendo registrare ulteriori progressi: 11,9 punti, 9,6 rimbalzi e 1,38 stoppate in 32,8 minuti di media a partita. Ha saltato due partite per una distorsione alla caviglia sinistra e una partita per una botta al ginocchio sinistro. Di particolare rilievo la statistica della media-rimbalzi che lo ha portato ad essere il nono giocatore in assoluto dell'NBA in questa specialit\u00e0 del gioco. \u00c8 inoltre andato in doppia cifra in 49 partite, segnando 20 o pi\u00f9 punti in 10 partite. Ma, cosa pi\u00f9 importante, Kaman ha contribuito all'ottima stagione della sua squadra che, chiudendo con un record vittorie-sconfitte di 47-35, \u00e8 approdata ai play-off, cosa che non accadeva dal 1997. Al primo turno dei play-off i Clippers incontrano e sconfiggono i Denver Nuggets, venendo per\u00f2 eliminati al secondo turno dai Phoenix Suns.\nNella stagione 2006-07 tutte le statistiche di Kaman sono calate, anche probabilmente a causa di un infortunio al bicipite femorale sofferto durante la preparazione estiva. Ha giocato 75 partite per 10,1 punti, 7,8 rimbalzi, 1,5 stoppate in 29 minuti di media a partita. Nonostante le grandi speranze dei tifosi nella squadra e in Kaman per l'importante stagione precedente, i Clippers hanno fallito l'accesso ai play-off. Nonostante le prestazioni sotto le aspettative, firma con i Clippers un rinnovo a 50 milioni di dollari.\nLa stagione 2007-08, nonostante sia stata negativa per i Clippers falcidiati dagli infortuni, \u00e8 stata quella della consacrazione per Kaman, che ha dimostrato di essere uno dei centri pi\u00f9 forti della NBA: infatti ha chiuso l'annata con 15,7 punti, 12,7 rimbalzi e 2,8 stoppate di media a partita per un utilizzo medio di 37,2 minuti. Pertanto Kaman \u00e8 risultato essere il terzo rimbalzista e il terzo stoppatore di tutta la lega.\nNella stagione 2008-09, Kaman, penalizzato dagli infortuni, ha giocato solo 31 partite sulle 82 della regular season con 12 punti e 8 rimbalzi di media ad incontro.\nL'ottima prima parte della stagione successiva del centro dei Clippers, nonostante le difficolt\u00e0 della squadra, gli fa guadagnare la convocazione come riserva all'All-Star Game, al posto dell'infortunato Brandon Roy, guardia dei Portland Trail Blazers.\nNew Orleans Hornets.\nIl 14 dicembre 2011 viene ceduto insieme a Eric Gordon, Al-Farouq Aminu ed una prima scelta al draft 2012 ai New Orleans Hornets in cambio di Chris Paul e due seconde scelte future. Al debutto con la maglia degli Hornets segna 10 punti e 5 rimbalzi. Qualche giorno dopo ha segnato un season-high di 15 rimbalzi e la settimana successiva un season-high di 20 punti. Il 28 gennaio gli Hornets annunciano che Kaman (che al momento era il giocatore pi\u00f9 vecchio della squadra) \u00e8 in vendita in quanto si vogliono valorizzare giocatori pi\u00f9 giovani della squadra. In attesa quindi di concludere la sua cessione, \u00e8 stato messo fuori rosa, ma \u00e8 stato in seguito reintegrato per la mancanza di offerte soddisfacenti. Nella partita di debutto dopo il reintegro, Kaman ha segnato 10 punti e 12 rimbalzi in 22 minuti, partendo dalla panchina, contro i Sacramento Kings; ha poi segnato sempre come riserva 17 punti e 9 rimbalzi in 30 minuti contro i Chicago Bulls.\nDallas Mavericks.\nNel luglio 2012 firma un contratto annuale a 8 milioni di dollari con i Dallas Mavericks, trovando il suo compagno di nazionale Dirk Nowitzki. Chiude la stagione con 10,5 punti e 5,6 rimbalzi in 20,7 minuti di media in 66 partite (52 da titolare). I Mavericks chiudono con un record di 41-41, non qualificandosi ai play-off per la prima volta dalla stagione 1999-2000.\nLos Angeles Lakers.\nIl 12 luglio 2013 firma un contratto annuale a 3,2 milioni di dollari con i Los Angeles Lakers.\nPortland Trail Blazers.\nIl 4 luglio 2014 firma un contratto biennale a 9,8 milioni di dollari con i Portland Trail Blazers.\nNazionale.\nKaman ha una doppia cittadinanza: oltre a quella americana, possiede anche il passaporto tedesco. Perci\u00f2 ha giocato per la nazionale tedesca al torneo di qualificazione per le Olimpiadi di Pechino 2008 ad Atene dal 14 al 20 luglio 2008. La nazionale tedesca ha chiuso il torneo al terzo posto ottenendo il diritto alla partecipazione al torneo olimpico cinese, dove Kaman e la sua nazionale si fermeranno alla fase a gironi.\n\u00c8 stato nuovamente convocato dalla nazionale tedesca per gli Europei di pallacanestro 2011. Quello \u00e8 stato il suo ultimo torneo con la selezione teutonica con cui vanta 25 presenze.\nVita privata.\nNel luglio 2008 ha ottenuto la cittadinanza tedesca, nonostante non parlasse alcuna parola di tedesco (i suoi bisnonni erano tedeschi).\nIl 7 giugno 2010 si \u00e8 sposato con Emilie VilleMonte, che aveva conosciuto alla Central Michigan University.\nIl procuratore di Kaman era Rob Pelinka."}
{"id": "1864900", "revid": "1543377", "url": "https://it.wikipedia.org/wiki?curid=1864900", "title": "Neomonachus schauinslandi", "text": "La foca monaca delle Hawaii (Neomonachus schauinslandi ) \u00e8 un mammifero della famiglia delle foche, endemico delle acque al largo delle isole hawaiane. \u00c8 una specie in pericolo di estinzione.\nNota ai nativi hawaiani come `Ilio-holo-i-ka-uaua, o \u00abcane che corre in acque agitate\u00bb, ricevette il suo nome scientifico, \"Monachus schauinslandi\", dopo che il Dr. H. Schauinsland fece conoscere questa specie alla scienza, riportando con s\u00e9 dall'isola di Laysan un cranio di questo animale. Il nome comune si deve alla testa rotonda ricoperta da piccoli peli che le d\u00e0 l'aspetto di un frate medievale. Il nome riflette inoltre la caratteristica tendenza di quest'animale a trascorrere un'esistenza pi\u00f9 solitaria rispetto alle altre foche, le quali si radunano in grandi colonie. Le foche monache hawaiane sono i membri viventi pi\u00f9 primitivi della famiglia dei Focidi, essendosi separate dagli altri membri del gruppo circa 15 milioni di anni fa.\nDescrizione.\nLe foche monache hawaiane adulte presentano un pelame, o mantello, di colore grigio, ma in alcuni casi pu\u00f2 assumere una tonalit\u00e0 bruna. I giovani sono di colore argentato, con il ventre, il petto e la gola color bianco crema. I cuccioli sono ricoperti da una lanugine nera formata da brevi peli crespi. I neonati sono avvolti dalla nera pelliccia neonatale. Un gran numero di foche monache hawaiane presenta cicatrici causate da squali o da vari attrezzi da pesca. Comunque, la maggior parte delle ferite presenti sul corpo delle femmine sono dovute agli incontri con i maschi, che divengono particolarmente brutali durante la stagione riproduttiva. I maschi adulti pesano tra i 136 e i 181 chilogrammi e misurano 2,1 metri di lunghezza, mentre le femmine tendono a pesare tra i 181 e i 272 chilogrammi e a misurare 2,4 metri. I cuccioli pesano alla nascita tra i 13 e i 18 chilogrammi e misurano 101 centimetri di lunghezza. Questa specie vive tra i 25 e i 30 anni.\nHabitat.\nLa foca monaca delle Hawaii vive nelle isole hawaiane nord-occidentali (NWHI) e occasionalmente \u00e8 stata avvistata anche attorno alle isole maggiori. In occasioni rarissime, qualche esemplare si \u00e8 tratto anche sulla riva di isole pi\u00f9 popolose. Avvistamenti regolari sono avvenuti a Ho'okipa, su Maui, e a Poipu, su Kaua'i. La popolazione pi\u00f9 numerosa (circa 1500 esemplari nel 2002) si trova sui Banchi di French Frigate.\nQueste foche si portano sulle spiagge sabbiose per riposarsi, per riprodursi e forse, nelle NWHI, per sfuggire agli attacchi degli squali. Sulla terra la respirazione viene effettuata attraverso lunghe inspirazioni. Le foche monache sono solitarie, sia in acqua che a riva. Sulle spiagge si radunano sparuti gruppetti solo quando le condizioni ambientali sono favorevoli. A eccezione delle madri con i piccoli, quando riposano queste foche evitano ogni contatto con i conspecifici.\nLe foche monache hawaiane si nutrono di aragoste spinose, anguille, pesci piatti, scorpenidi, avannotti e polpi. In un giorno possono ingurgitare una quantit\u00e0 di cibo pari al dieci per cento del loro peso corporeo. Talvolta, prima di ritornare sulle isole per riposare e per digerire, trascorrono parecchi giorni in mare.\nGli adulti sono in grado di immergersi a notevole profondit\u00e0. Alcuni ricercatori dell'Universit\u00e0 delle Hawaii hanno recentemente avvistato una foca monaca che nuotava tranquillamente a 542 metri sotto la superficie. Le testimonianze precedenti indicavano che queste foche non si spingessero oltre i 304 metri.\nConservazione.\nLa foca monaca hawaiana \u00e8 una delle foche pi\u00f9 minacciate, insieme alle sue strette cugine, la foca monaca mediterranea (\"M. monachus\"), perfino pi\u00f9 rara, e la foca monaca caraibica (\"N. tropicalis\"), il cui ultimo avvistamento risale agli anni '50 e che \u00e8 stata dichiarata ufficialmente estinta nel giugno 2008. La popolazione della specie hawaiana continua a declinare e, nel 2008, ne rimanevano solo 1200 esemplari. Venne dichiarata ufficialmente minacciata il 23 novembre 1976 ed \u00e8 ora protetta dall'Endangered Species Act e dal Marine Mammal Protection Act. Uccidere, catturare o disturbare uno di questi animali \u00e8 illegale.\nLa \"IUCN red list\" classificava \"Neomonachus schauinslandi\" come specie in pericolo critico di estinzione (\"Critically Endangered\"), ma nel maggio del 2015 ha cambiato la sua classificazione catalogando la specie come in pericolo (\"Endangered\").\nPer sensibilizzare quest'animale agli occhi dell'opinione pubblica, l'11 giugno 2008 il Vicegovernatore James Aiona ha dichiarato la foca monaca Mammifero di Stato delle Hawaii.\nMinacce.\nQuest'animale ha mostrato allarmanti diminuzioni nel corso degli anni recenti a causa della rapida diffusione delle attivit\u00e0 umane perfino sulle pi\u00f9 remote e isolate aree delle Hawaii. Nel diciannovesimo secolo queste foche venivano cacciate dai balenieri e dai cacciatori di foche per la carne, per l'olio e per le pelli. Venivano cacciate perfino durante la Seconda guerra mondiale, quando le forze statunitensi occuparono l'isola di Laysan e le Midway.\nCatture da parte degli squali, calo del tasso di sopravvivenza dei piccoli in seguito ai disturbi provocati dall'uomo, avvelenamenti da ciguatera, uccisioni di femmine da parte dei maschi durante la stagione riproduttiva e intrappolamenti nelle reti da pesca: tutto questo ha portato al declino della specie, che \u00e8 scomparsa recentemente da molte parti del suo antico areale, comprese Oahu, Kaua'i e Hawaii. Attualmente vive solo a Laysan, sulle Midway, nell'Atollo di Pearl and Hermes, sui Banchi di French Frigate e sull'isola Lisianski.\nNelle aree dove il numero dei maschi supera quello delle femmine, queste vengono contese fra i vari pretendenti, provocando spesso la morte di queste ultime. Spinti dal testosterone i maschi possono attaccare femmine di ogni et\u00e0 e perfino i piccoli. Tale comportamento, noto come \u00abmobbing\u00bb, \u00e8 uno dei principali fattori di declino delle popolazioni.\nAttualmente tale specie \u00e8 sotto gli studi della National Oceanic and Atmospheric Administration statunitense e del Marine Mammal Center. Questi sforzi di conservazione sono diretti soprattutto a sensibilizzare la specie agli occhi della popolazione."}
{"id": "1864901", "revid": "827882", "url": "https://it.wikipedia.org/wiki?curid=1864901", "title": "Raphael Sorel", "text": ""}
{"id": "1864903", "revid": "767487", "url": "https://it.wikipedia.org/wiki?curid=1864903", "title": "Fratelli, amori e tanti guai", "text": "Fratelli, amori e tanti guai (\"Gray Matters\") \u00e8 una commedia romantica del 2006 scritta e diretta da Sue Kramer. Nei passaggi televisivi italiani il titolo del film \u00e8 diventato \"Fratelli, amori e tanti guai\"\nTrama.\nGray e suo fratello Sam sono inseparabili, vivono insieme a New York, hanno la stessa passione per i musical, sono agli inizi di brillanti carriere professionali (lei lavora in una agenzia pubblicitaria, lui sta facendo l'internato come cardiochirurgo), ma nessuno dei due ha una vita sentimentale, al di fuori del loro rapporto simbiotico. Quando si rendono conto che agli occhi degli estranei e perfino degli amici appaiono come una coppia affiatata, capiscono che \u00e8 tempo di darsi da fare per trovare anche l'amore e una certa indipendenza l'uno dall'altra.\nPortando a spasso un cane al parco, Gray riesce a trovare subito una donna ideale per Sam: Charlie, zoologa marina appena arrivata in citt\u00e0 da San Francisco, bella, intelligente e spiritosa. Dopo una sola serata insieme, Sam e Charlie si innamorano l'uno dell'altro al punto da decidere di andare a sposarsi a Las Vegas.\nAlla vigilia del matrimonio, Gray e Charlie trascorrono una bella serata per la festa di addio al nubilato, al termine della quale, ubriache, finiscono per baciarsi. Il giorno dopo Charlie non ricorda nulla e si sposa come da programma, mentre Gray \u00e8 ossessionata dall'avere scoperto di essere affascinata da una donna, che ora per di pi\u00f9 \u00e8 la moglie di suo fratello.\nLa sua bizzarra terapista, la dottoressa Sidney, non le \u00e8 di aiuto per chiarirsi le idee sulla propria identit\u00e0 sessuale quanto invece il tassista scozzese e aspirante attore Gordy, che diventa suo buon amico quando Gray, dopo aver rivelato al fratello quanto successo a Las Vegas, \u00e8 costretta ad andarsene di casa.\nAlla fine Sam accetter\u00e0 di riconciliarsi con la sorella/migliore amica, per non perdere un rapporto cos\u00ec importante, e Gray avr\u00e0 il coraggio di fare coming out, trovando una serenit\u00e0 ed una sicurezza di s\u00e9 che non aveva mia posseduto.\nAccoglienza.\nIl film si \u00e8 rivelato un flop guadagnando 944.479 dollari americani in tutto il mondo., su un budget di 2 milioni di dollari."}
{"id": "1864906", "revid": "1086846", "url": "https://it.wikipedia.org/wiki?curid=1864906", "title": "Atalanta Bergamasca Calcio 1921-1922", "text": "Questa pagina raccoglie i dati riguardanti l'Atalanta e Bergamasca di Ginnastica e Scherma Sezione Calcio nelle competizioni ufficiali della stagione 1921-1922.\nStagione.\nIl campionato \u00e8 caratterizzato dalla scissione federale tra CCI e FIGC, con i neroazzurri che si iscrivono al campionato organizzato da quest'ultima.\nLa societ\u00e0 acquista numerosi giocatori \"forestieri\" provenienti dall', societ\u00e0 milanese che chiude i battenti per problemi economici. I risultati tuttavia non sono positivi, con un terzo posto su quattro squadre.\nCome la stagione precedente, disputa il torneo di consolazione senza per\u00f2 riuscire a qualificarsi per le fasi finali.\nI bergamaschi incontrano per la prima volta squadre blasonate come Genoa e Pro Vercelli in partite amichevoli (entrambe perse), nonch\u00e9 gli svizzeri dell' (2-2).\nLa squadra non viene iscritta alla neonata Coppa Italia 1922.\nOrganigramma societario.\nArea direttiva\nArea tecnica\nArea sanitaria"}
{"id": "1864908", "revid": "729019", "url": "https://it.wikipedia.org/wiki?curid=1864908", "title": "Stazione di Borgo a Buggiano", "text": "La stazione di Borgo a Buggiano \u00e8 una stazione ferroviaria della cittadina di Borgo a Buggiano, in provincia di Pistoia, ubicato sulla Ferrovia Firenze-Lucca.\nStoria.\nLa stazione venne aperta il 1\u00ba luglio 1853 con l'apertura del tratto Pescia-Montecatini.\nDal 1907 al 1938 nelle adiacenze della stazione era presente una fermata della linea tranviaria Lucca-Monsummano, che svolgeva servizio passeggeri e merci.\nNel 1981 la stazione cess\u00f2 di effettuare il servizio merci e l'area dello scalo merci venne smantellata.\nNel dicembre del 2005 la linea in cui si trova la stazione ha avviato il progetto Memorario. Il numero dei treni che fermavano in stazione \u00e8 aumentato del 43%. Il comune di Buggiano ha approfittato dell'incremento dei treni per intraprendere una vera e propria riqualificazione dell'area circostante alla stazione.\nDopo una fase di informazione dell'attivazione del nuovo servizio, il Comune ha ottenuto in comodato d'uso i locali della stazione, lo scalo merci, e parte del giardinetto. All'interno del fabbricato viaggiatori \u00e8 stata trasferita la sede locale della Croce Rossa Italiana. Inizialmente si \u00e8 pensato di trasferirci anche la sede della Polizia Municipale, come fu poi fatto. L'area dell'ex scalo merci \u00e8 stata convertita a parcheggio di interscambio (\u00e8 stato lasciato un vecchio respingente per testimoniare la passata funzione di quell'area) mentre l'area verde \u00e8 stata riqualificata e ampliata ed \u00e8 diventato un parco comunale.\nNonostante il doppio senso di marcia, il traffico nei pressi della stazione resta fluido sia per i pedoni che per le auto e ci\u00f2 ha permesso il passaggio degli autobus che si attestano nel parcheggio cosicch\u00e9 \u00e8 divenuta possibile una completa integrazione gomma-ferro; inoltre l'Amministrazione Comunale ha deciso che tutte le attivit\u00e0 scolastiche ed il trasporto dei bambini avverranno via treno. Infine \u00e8 stato avviato un progetto di promozione territoriale con specifico materiale e lo slogan: \"Prendi il treno, visita Buggiano!\"\nA seguito della delibera n. 859, del 1\u00ba ottobre 2012, promossa dalla Giunta regionale toscana, che prevede la sospensione di 27 corse giornaliere nella tratta Firenze-Viareggio che coinvolgono anche la stazione di questo piccolo ma nevralgico centro, si \u00e8 attivato un comitato civico denominato \"Salviamo la stazione di Buggiano\", comitato popolare apolitico che in collaborazione con analoghi comitati della Valdinievole e della Piana lucchese si batte affinch\u00e9 questa e altre stazioni della stessa linea ferroviaria (Serravalle Pistoiese, Montecarlo-S. Salvatore, Porcari, Tassignano-Capannori, Nozzano, Massarosa) non vengano completamente soppresse, creando notevole disagio ai pendolari e in generale ai viaggiatori nelle due direttrici, Pistoia-Prato-Firenze e Lucca-Viareggio-Pisa.\nStruttura e impianti.\nLa gestione degli impianti \u00e8 affidata a Rete Ferroviaria Italiana.\nIl fabbricato viaggiatori, di forma rettangolare, si compone di due livelli ma soltanto il piano terra \u00e8 aperto al pubblico. L'edificio \u00e8 in muratura.\nLa stazione disponeva di uno scalo merci con annesso magazzino merci: nel 2010 lo scalo \u00e8 stato dismesso mentre il magazzino \u00e8 stato convertito a deposito. L'architettura del magazzino \u00e8 molto simile a quella delle altre stazioni ferroviarie italiane ed \u00e8 rettangolare.\nIl piazzale \u00e8 composto da due binari dedicati al servizio passeggeri e un tronchino, che passa sotto il piano caricatore del magazzino merci, non pi\u00f9 utilizzato. Il primo binario \u00e8 di corsa mentre il secondo viene usato per le eventuali precedenze fra i treni. La stazione disponeva anche di un terzo binario, smantellato nel 2010 e situato tra il primo ed il secondo. Entrambi i binari sono dotati di banchina e collegati fra loro tramite attraversamento a raso.\nMovimento.\nIl servizio passeggeri \u00e8 svolto in esclusiva da parte di Trenitalia (controllata del gruppo Ferrovie dello Stato) per conto della Regione Toscana.\nI treni sono esclusivamente di tipo regionale.\nIn totale sono circa trentatr\u00e9 i treni che effettuano servizio in questa stazione.\nServizi.\nLa stazione dispone di:"}
{"id": "1864909", "revid": "729019", "url": "https://it.wikipedia.org/wiki?curid=1864909", "title": "Stazione di Montecatini Centro", "text": "La stazione di Montecatini Centro \u00e8 lo scalo ferroviario situato nel centro della citt\u00e0 di Montecatini Terme, in provincia di Pistoia, alternativo alla pi\u00f9 grande e periferica stazione di Montecatini Terme-Monsummano.\nStoria.\nLa stazione, all'epoca denominata \"Montecatini Terme\", venne chiusa all'esercizio il 4 agosto 1937, e sostituita dalla nuova stazione di Montecatini Terme-Monsummano. In seguito venne riattivata.\nStrutture e impianti.\nLa stazione, indicata sugli orari FS inizialmente come \"Montecatini Succursale\", dispone di un solo binario sia in direzione Pistoia che in direzione Lucca.\nServizi.\nLa stazione dispone di:"}
{"id": "1864911", "revid": "1305772", "url": "https://it.wikipedia.org/wiki?curid=1864911", "title": "Michael Lucas", "text": "Produttore, fondatore e amministratore delegato della Lucas Entertainment, compagnia di produzione pornografica gay. Ha ottenuto la cittadinanza statunitense nel 2004.\nBiografia.\nLucas nasce a Mosca, in Russia, dove si laurea in legge. Dopo aver lavorato per qualche tempo per un'agenzia turistica, inizia a lavorare come modello di nudo e come escort. La sua carriera come attore pornografico inizia in Germania dove appare in alcuni film pornografici eterosessuali, in seguito si trasferisce in Francia, dove vive per due anni lavorando per il regista Jean-Daniel Cadinot, partecipando a due suoi film sotto lo pseudonimo di Ramzes Kairoff.\nCarriera.\nVerso la met\u00e0 degli anni novanta si trasferisce negli Stati Uniti e lavora come modello esclusivo della Falcon Entertainment, apparendo in cinque film nel ruolo di attivo. Nel 1998 fonda una sua compagnia di produzione, la Lucas Entertainment, con i soldi risparmiati con il suo lavoro di prostituzione. Nel 2004 inizia l'attivit\u00e0 della Lucas Distribution Inc., che distribuisce video per adulti.\nDopo aver partecipato a molti film hard gay ed aver diretto il suo primo film porno, \"Back in the Saddle\", nel 2005 adatta \"Le relazioni pericolose\" in chiave pornografia, film che va al di l\u00e0 del semplice progetto pornografico e che si avvale della partecipazione di personaggi come RuPaul, Boy George, Amanda Lepore e molti altri. Nel 2006 realizza \"Michael Lucas' La Dolce Vita\" un remake pornografico, diviso in due parti, de \"La dolce vita\" di Federico Fellini. Il film si aggiudica ben 14 ai GayVN Awards, vincendo ogni categoria nella quale era stato nominato.\nDopo la distribuzione del film, la International Media films Inc., la societ\u00e0 che detiene i diritti dell'opera di Fellini, ha sporto denuncia nei confronti di Lucas, accusandolo di violazione dei diritti di copyright e di uso improprio di marchio commerciale. Nella denuncia \u00e8 stato richiesto il blocco immediato delle vendite del film. La \"querelle\" si \u00e8 conclusa nell'aprile del 2010 quando un giudice federale ha sentenziato che Lucas non ha violato la legge sul diritto d'autore, considerando il film di Fellini un'opera importante per la cinematografia e quindi di dominio pubblico.\nNel maggio del 2007 viene pubblicata la sua biografia \"Naked: The Life and Times of Michael Lucas\", pubblicata senza il suo coinvolgimento o approvazione. Nel 2009 viene inserito nella \"Hall of Fame\" dei GayVN Award, riconoscimento conferito per il suo contributo nella pornografia gay.\nLucas \u00e8 promotore di campagne contro l'uso di droghe e sostenitore nel sesso sicuro, obbligando i suoi attori ad usare il preservativo durante le loro performance. Nel 2007 \u00e8 stato invitato a parlare di sesso sicuro e malattie sessualmente trasmissibili all'Universit\u00e0 di Stanford, ma \u00e8 stato duramente contestato da alcuni studenti. Gli studenti lo hanno contestato non tanto per il suo forte sostegno a Israele, ma per alcune dichiarazioni contro l'islamismo in cui ha attaccato duramente il Corano e ha dichiarato: \"Come sia possibile che i gay possano stare al fianco dei musulmani portatori di burka, urlatori del jihad e innamorati del Corano\". Lucas si \u00e8 difeso dalla accuse di razzismo sostenendo di non aver mai offeso in alcun modo arabi e musulmani.\nOrgoglioso della sua identit\u00e0 ebraica, il magnate del porno gay si \u00e8 sempre detto vicino allo Stato di Israele, cercando, tramite la sua fama, di aiutare a togliere l'immagine attribuita dai media al paese, fatto di guerra e attacchi terroristici. Lucas ha intrapreso un tour in Israele dove ha dato vita ad alcuni spettacoli per intrattenere le truppe dell'esercito israeliano, uno dei pochi al mondo dove i soldati gay possono vivere con serenit\u00e0 la propria condizione. Inoltre Lucas si \u00e8 fatto promotore per la valorizzazione dei paesaggi e delle opere architettoniche di citt\u00e0 come Gerusalemme e Tel Aviv. Dal suo legame con Israele, Lucas ha prodotto e diretto \"Men of Israel\", film pornografico realizzato interamente in Terrasanta con attori israeliani.\nDue film di Lucas, \"Fart!\" e \"Piss!\" sono stati classificati come estremamente osceni dalla Canadian Border Services Agency, per la presenza di flatulenze ed urina. Lucas stesso ha risposto alle accuse di oscenit\u00e0 scrivendo una lettera al Presidente Barack Obama, chiedendogli di intervenire sulla pesante censura inflitta ai suoi film e alla sua societ\u00e0 durante un vertice con il primo ministro canadese Stephen Harper.\nVita privata.\nNell'ottobre del 2008, Lucas ha annunciato il suo matrimonio con il fidanzato storico Richard Winger. I due, legati da oltre otto anni, hanno usato la cerimonia, oltre che per suggellare la loro unione, per ospitare comitati a favore dei diritti gay e per sostenere i matrimoni omosessuali. La coppia ha poi divorziato nel 2013.\nNoto filantropo, nel giugno del 2009 ha partecipato all'annuale cena della Stonewall Community Foundation, donando alla fondazione 18.000 dollari. Il suo attuale compagno (2015), Tyler Helms, \u00e8 senior vice President della Deutsch Advertising."}
{"id": "1864913", "revid": "196390", "url": "https://it.wikipedia.org/wiki?curid=1864913", "title": "Goisern", "text": ""}
{"id": "1864916", "revid": "281901", "url": "https://it.wikipedia.org/wiki?curid=1864916", "title": "Predjama", "text": ""}
{"id": "1864917", "revid": "281901", "url": "https://it.wikipedia.org/wiki?curid=1864917", "title": "Castello di Predjama", "text": ""}
{"id": "1864919", "revid": "287204", "url": "https://it.wikipedia.org/wiki?curid=1864919", "title": "Lauriaco", "text": "Lauriaco (in latino Lauriacum) fu un antico insediamento militare della provincia romana del Norico nei dintorni di Lorch (ora sobborgo di Enns, nell'Austria superiore), fin dai tempi dell'imperatore Claudio. Localit\u00e0 peraltro segnalata in numerose fonti antiche come l'Itinerario antonino, il Codice teodosiano, il Codice giustinianeo, la \"Passio\" di San Floriano o il Martyrologium Hieronymianum, il suo nome deriva dal celtico \"Loriaca\", ancora oggi presente nel nome moderno di Lorch.\nStoria.\nDa Claudio ad Antonino Pio.\nEntrata a far parte dell'Impero romano dall'epoca di Claudio (attorno al 50), divenne fin dall'inizio un importante forte militare di milizie ausiliare, a guardia del confine danubiano, di fronte alle trib\u00f9 germaniche di Naristi e Marcomanni. Qui al tempo di Antonino Pio o forse di Marco Aurelio, potrebbe aver soggiornato la \"cohors I Aelia Dacorum\".\nLauriaco era collegata all'Italia dall'antica Via Iulia Augusta, che da Aquileia, attraverso il Passo di Monte Croce Carnico conduceva prima a Teurnia, poi all'attuale Salisburgo (la latina \"Iuvavum\"), dopo aver attraversato le Alpi orientali lungo il percorso pi\u00f9 breve. Questa localit\u00e0 di grande importanza strategica, era anche raggiungibile lungo la strada militare che dalla fortezza legionaria di Castra Regina (l'attuale Ratisbona) della provincia di Rezia, conduceva a quelle di Vindobona, Carnuntum, Brigetio ed Aquincum delle province di Pannonia superiore ed inferiore. Altra strada percorribile era quella che, sempre da Aquileia, conduceva a Villach (l'antica \"Santicum\") fino a Virunum, capoluogo della provincia del Norico fin sotto i Severi. Da Virunum, Lauriaco era, infine, raggiungibile passando per l'antica localit\u00e0 di \"Ad pontem\", e poi raggiungendo \"Ovilava\" (l'attuale cittadina di Wels), da l\u00ec poco distante.\nDa Marco Aurelio ai Severi.\nSi rivel\u00f2 un importante centro militare durante la prima fase delle guerre marcomanniche dal 170 al 175 e negli anni successivi della \"secunda expeditio germanica\" degli anni 177-180, tanto che a partire dal 174 circa, un'intera legione (la Legio II Italica, proveniente da \"Celeia\") fu posizionata poco distante da \"Lauriaco\", nell'attuale localit\u00e0 di Albing. Pochi anni pi\u00f9 tardi, durante il regno dell'imperatore Commodo, la legione fu trasferita nel nuovo accampamento (che misurava 539x398 metri, pari a circa 22,40 ha), con conseguente chiusura del vicino castrum di Albing. Da questo momento il nuovo sito militare accoglieva, oltre al \"praefectus legionis\", anche il comando della \"classis Lauriacensis\", pronta a presidiare quel tratto di Danubio a monte della flotta della Pannonia (\"Classis Pannonica\").\nPochi anni pi\u00f9 tardi (nel 212), sotto l'imperatore Caracalla della dinastia dei Severi, divenne anche sede del governatore provinciale, e quindi capitale del Norico, mentre il suo centro civile, ad ovest dell'accampamento militare, fu elevato al grado di Municipium.\nCrisi del III secolo.\nA partire dal III secolo le incursioni dei popoli germani a nord del Danubio, quali Marcomanni, Naristi, Vandali e Iutungi si intensificarono sempre pi\u00f9. Lauriaco, come tutte le altre citt\u00e0 del Norico e delle vicine Rezia e Pannonia, posta lungo i confini dell'impero romano, si trov\u00f2 pertanto in prima linea a fronteggiarle. In particolare vi sarebbero evidenti segni di distruzione di parte dell'accampamento legionario durante gli anni delle campagne di Massimino il Trace del 235-236.\nNella seconda met\u00e0 del III secolo Massimiliano di Celeia, inviato da papa Sisto II, avrebbe portato il Cristianesimo nel Norico, fondando a Lauriaco una diocesi di cui sarebbe stato il primo vescovo.\nIl IV e V secolo.\nE sempre a Lauriaco avvenne il martirio di San Floriano il 4 maggio del 304, quando insieme ad altri cristiani fu ucciso per annegamento. Mentre pochi decenni pi\u00f9 tardi qui vi soggiorn\u00f2 l'Imperatore Costanzo II nel 341.\nArcheologia.\nNella Basilica di San Lorenzo di Lorch sono visibili i resti dell'antica Lauriaco. Qui sono visibili alcuni resti di mura romane, affreschi ed una pavimentazione con relativo impianto di riscaldamento, oltre a numerosi altri reperti conservati nel Museo della citt\u00e0.\nSotto la Basilica gli scavi hanno portato alla luce anche le fondamenta della prima chiesa cristiana e le reliquie della Compagnia di San Floriano."}
{"id": "1864928", "revid": "1086846", "url": "https://it.wikipedia.org/wiki?curid=1864928", "title": "Atalanta Bergamasca Calcio 1920-1921", "text": "Questa pagina raccoglie i dati riguardanti l'Atalanta e Bergamasca di Ginnastica e Scherma Sezione Calcio nelle competizioni ufficiali della stagione 1920-1921.\nStagione.\nIl campionato del club si rivela molto sofferto, con il quarto posto su quattro squadre nel girone E di Prima Categoria che per regolamento la relegherebbe in Promozione. La retrocessione in Promozione \u00e8 scongiurata soltanto grazie alla nuova situazione creatasi a seguito della \"fuga\" di 5 delle pi\u00f9 importanti squadre lombarde con la C.C.I..\nIl Comitato Regionale Lombardo, infatti, riammette in Prima Categoria tutte le squadre retrocesse.\nLa squadra bergamasca disput\u00f2 anche un \"torneo di consolazione\", arrivando prima a pari merito con l'. L'Atalanta perse 1-2 lo spareggio contro l'Enotria Goliardo che guadagn\u00f2 l'accesso alla finale.\nOrganigramma societario.\nArea direttiva\nArea tecnica\nArea sanitaria"}
{"id": "1864936", "revid": "123593695", "url": "https://it.wikipedia.org/wiki?curid=1864936", "title": "Robert de Sabl\u00e9", "text": "Primi anni.\nRoberto di Sable nacque da un'influente famiglia militare dell'Angi\u00f2, contesto che gli permise di divenire comandante Angioino e poi pi\u00f9 avanti vassallo di Riccardo I di Inghilterra. Il suo dominio era circoscritto alle terre della valle del fiume Sarthe, che eredit\u00f2 nel 1160. Gli succedette la figlia Margaret de Sabl\u00e9, che sposandosi cedette l'eredit\u00e0 a William des Roches.\nRivolta in Angi\u00f2.\nNel 1173 e nell'anno successivo, nella regione dell'Angi\u00f2 si verific\u00f2 un violento scontro tra Enrico II d'Inghilterra e i suoi tre figli. Robert mostr\u00f2 il suo sostegno nei confronti di Enrico il Giovane, uno dei figli di Enrico II. L'insurrezione fall\u00ec, ma Robert rimase nelle grazie dei Re Plantageneti, come Riccardo I Cuor di Leone, che costituir\u00e0 per lui pi\u00f9 avanti un personaggio con cui intreccer\u00e0 la sua carriera militare. Le conseguenze per aver sostenuto la parte uscita sconfitta dalle schermaglie non furono nulle: egli dovette infatti contribuire con ingenti somme alle case monastiche francesi nel 1190 per fare ammenda dei suoi peccati.\nElezione a Gran maestro.\nRobert de Sabl\u00e9 fu fortunato nelle circostanze che gli permisero di ottenere la carica di guida dei Templari. Alla morte del suo predecessore G\u00e9rard de Ridefort nel 1189, egli non era ancora neppure diventato un membro dei Cavalieri del Tempio.\nLa cattura e la decapitazione del Gran maestro de Ridefort durante il primo anno di assedio di Acri avevano per\u00f2 comportato un certo ritardo nel decidere l'elezione del nuovo Gran Maestro per diverse motivazioni. I cavalieri anziani, visto quanto accaduto, erano presi dal dibattito sul permettere la presenza o meno dei loro capi sul fronte di guerra. Essi ci impiegarono pi\u00f9 di un anno prima di riuscire a rivedere le regole riguardanti il servizio attivo dei Grandi Maestri e quindi procedere alla nuova elezione. Durante questo periodo fu individuata la figura di Robert de Sabl\u00e9 come ipotetica guida dell'ordine, in virt\u00f9 dell'appoggio di re Riccardo I. Fu a seguito di tale spinta che Robert de Sabl\u00e9 entr\u00f2 prima a far parte dei Templari, in quanto requisito per essere eleggibile, e poi Gran maestro nel 1191.\nTerza crociata.\nNonostante inizialmente Robert de Sabl\u00e9 fosse titolare di poche risorse, la sua potenza fu ingrandita grazie alle campagne crociate a cui lui partecip\u00f2, che risultarono fruttuose. La strategia bellica messa in atto in Terra Santa da Riccardo Cuor di Leone, assecondata da di Sable, port\u00f2 ad ottenere molte vittorie, grazie all'uso di truppe esperte e Cavalieri Templari d'\u00e9lite.\nDurante la Terza crociata, i Crociati riuscirono ad espugnare la citt\u00e0 di San Giovanni d'Acri, che cadde completamente dopo due anni di attacchi nel luglio del 1191: dopodich\u00e9, i cristiani passarono ad assediare numerose fortezze e citt\u00e0 pi\u00f9 o meno distanti da Acri sulla costa della Palestina, in precedenza perdute.\nIl momento migliore per la coalizione crociata fu raggiunto con la battaglia di Arsuf, il 7 settembre 1191. I musulmani di Saladino giungevano allo scontro in una posizione di vantaggio rispetto ai cristiani ed una vittoria appariva l'unica possibilit\u00e0 per risolvere la situazione. Vennero perci\u00f2 radunate tutte le forze dei crociati, inclusi i Cavalieri Ospitalieri unitisi a loro ranghi, pi\u00f9 altri cavalieri dalla terra natia di Sabl\u00e9, l'Angi\u00f2, pi\u00f9 il Maine e la Bretagna. Durante la battaglia, i crociati riuscirono ad attirare le truppe saracene su terreni asciutti, su cui potevano avere un vantaggio e romperne i ranghi. A quel punto una parte di essi rimase a combattere mentre altri fuggivano e venivano attaccati dai cavalieri che li incalzavano.\nNonostante la prosopopea delle cronache del tempo, la vittoria fu pi\u00f9 morale che effettiva. Ciononostante, la fiducia nei propri mezzi ingenerata negli uomini di Riccardo risult\u00f2 comunque immensa per aver sconfitto un generale avversario che fino ad allora aveva sbagliato poche mosse.\nAcquisizione di Cipro.\nAlla fine del 1191, re Riccardo I accett\u00f2 di vendere Cipro ai Templari per 25.000 pezzi d'argento. Qualche mese prima di giungere ad Acri, Riccardo aveva ottenuto l'isola sbaragliando le forze bizantine al soldo di un imperatore usurpatore di quello ufficiale, ma in seguito non si interess\u00f2 mai molto di questo possedimento anche per via della sua posizione geografica, assai distante da dove mirava ad agire a sud, tra Israele e Palestina. Mentre i cavalieri Ospitalieri furono capaci di costituirsi solide basi a Rodi, i Templari non fecero lo stesso. Robert de Sabl\u00e9 non riusc\u00ec a mantenere Cipro e dopo esserne stato signore per due anni don\u00f2 (o pi\u00f9 probabilmente vendette) l'isola a Guido di Lusignano, Re di Gerusalemme e che costitu\u00ec ivi il Regno di Cipro.\nMorte.\nRoberto di Sable si spos\u00f2 con ..., da cui ebbe tre figli: , e . Robert de Sabl\u00e9 mor\u00ec il 28 settembre 1193 dopo aver trascorso gli ultimi mesi della sua lunga vita (almeno in relazione alla media d'et\u00e0 del tempo) a continuare a finanziare tramite tasse e introiti vari la guerra che si stava combattendo contro Saladino.\nVideogiochi.\nRoberto de Sabl\u00e9 compare come personaggio nel videogioco \"Assassin's Creed\", dove \u00e8 uno degli antagonisti principali. Contrariamente alla realt\u00e0, Roberto viene ucciso nel 1191 invece che nel 1193. Nel \"videogame\", Roberto confessa in un dialogo che precede la sua morte, a seguito di un duello in cui viene sconfitto dal protagonista Alta\u00efr Ibn-La'Ahad, i suoi propositi di tradimento ai danni di Riccardo I e le reali intenzioni di Al Mualim. Lo scontro tra Roberto e Altair si tiene la mattina del 7 settembre 1191, giorno in cui si tenne la battaglia di Arsuf a cui Roberto prese effettivamente parte."}
{"id": "1864937", "revid": "255751", "url": "https://it.wikipedia.org/wiki?curid=1864937", "title": "Robert IV de Sabl\u00e9", "text": ""}
{"id": "1864938", "revid": "767487", "url": "https://it.wikipedia.org/wiki?curid=1864938", "title": "Procolo Pianetti", "text": "Caratteristiche tecniche.\nEra un difensore dotato di fisico possente.\nCarriera.\nPassa dalla ginnastica al calcio appena la societ\u00e0 Atalanta apre una sezione calcistica, debuttando in prima squadra nel 1914.\nTutta la sua carriera si svolge con i colori neroazzurri, vestiti per cinque stagioni (sovente a fianco del fratello Luigi Pianetti), intervallate dalla Prima guerra mondiale. Nella stagione 1919-1920 disputa due partite, mentre nella stagione 1921-1922 scende in campo in 6 occasioni, senza mai segnare\nAl termine dell'attivit\u00e0 agonistica ricopre incarichi di rilievo all'interno della stessa societ\u00e0 bergamasca, diventandone Commissario supplente durante una crisi societaria."}
{"id": "1864942", "revid": "339392", "url": "https://it.wikipedia.org/wiki?curid=1864942", "title": "Soulcalibur III Original Soundtrack - Legend of Sounds", "text": ""}
{"id": "1864946", "revid": "114065034", "url": "https://it.wikipedia.org/wiki?curid=1864946", "title": "Ferrovia Milano-Saronno-Novara", "text": ""}
{"id": "1864951", "revid": "709565", "url": "https://it.wikipedia.org/wiki?curid=1864951", "title": "Grianne Ohmsford", "text": "Grianne Ohmsford \u00e8 un personaggio del ciclo \"Il viaggio della Jerle Shannara\" e di \"Il Druido Supremo di Shannara\" scritti da Terry Brooks, conosciuta in giovinezza come Strega di Ilse.\nStoria.\nIl Viaggio della Jerle Shannara.\nGrianne nasce da una famiglia di boscaioli, erede della famosa stirpe Ohmsford, ed \u00e8 sorella di Bek. A soli quattro anni salva inconsapevolmente il fratello dall'incendio che colpisce la sua casa per opera del crudele stregone Morgawr, il quale la rapisce e le fa credere colpevole dell'omicidio il druido Walker Boh. Grianne viene dunque istruita dallo stregone nelle arti della magia nera, e ben presto diventa talmente potente da contrastare il potere del maestro stesso, che la manda in cerca della \"magia fatta di parole\", enorme misterioso tesoro alla cui ricerca \u00e8 il druido Walker con una nave di aiutanti, tra cui il giovane fratello di Grianne. La Strega di Ilse si dimostra spietata e sanguinaria, di un odio infinito verso il druido e i suoi amici, e solo alla morte di Walker nel vano tentativo di recuperare il tesoro, riesce a comprendere la verit\u00e0 sulle sue origine. Resasi consapevole della colpevolezza del Morgawr, si allea con il fratello Bek e aiuta lui e i suoi amici a tornare a casa e a sconfiggere lo stregone.\nIl Druido Supremo di Shannara.\nGrianne Ohmsford ha perso ormai il nome della Strega di Ilse insieme all'interesse per la magia nera, e ha provato a ricostituire, seguendo la volont\u00e0 di Walker Boh, l'Ordine dei Druidi nella Fortezza di Paranor. Tuttavia, nonostante riesca nel suo tentativo, la sua fama la tormenta ancora, ed \u00e8 malvista tra tutti i giovani adepti, esclusi pochi, nella Fortezza. L'ambiziosa Shadea a'Ru approfitta della sfiducia pubblica per esiliare segretamente Grianne nel Divieto, luogo in cui tutti i demoni dell'Et\u00e0 di Faerie sono rinchiusi, e per diventare capo dell'Ordine. Grianne viene soccorsa da Weka Dart, una strana creatura che le diventer\u00e0 amica nell'universo sconosciuto e nemico, e che la liberer\u00e0 quando il capo dei demoni, Tael Riverine, la imprigioner\u00e0 per farne la sua sposa. Solamente con il suo aiuto e con l'aiuto del nipote Penderrin, Grianne riuscir\u00e0 a tornare a Paranor e a sconfiggere i nemici. Dopo essere riuscita nel suo intento, scioglie l'Ordine dei Druidi, lasciandolo solo a pochi adepti fedeli, e alla principessa elfa Khyber Elessedil. Come ultimo atto da Ard Rhys, Grianne convince le potenze delle Quattro Terre ad abbandonare la guerra e l'uso dei cristalli di diapso a fini bellici, e, recatasi nell'Isola del Tanequil, prende il posto della fidanzata di Pen, Cinnaminson, sacrificando cos\u00ec la sua vita mortale e divenendo un'aeriade.\nLo Spettro della Strega.\nGrianne Ohmsford, nel terzo volume della serie Gli Oscuri Segreti di Shannara, viene liberata del suo status di aeriade e viene separata dal Tanequil. Questo ha effetti devastanti in quanto la Grianne Ohmsford che torner\u00e0 nelle Quattro terre non \u00e8 la Grianne Ohmsford Ard Rhys dei Druidi ma la personificazione del male stesso, una vecchia raggrinzita di ottant'anni in cui alberga l'odio della Strega di Ilse. Essa, in un avvincente duello, sconfigger\u00e0 il signore degli Straken, Tael Riverine, e assumer\u00e0 momentaneamente il controllo degli Straken nella lotta contro gli abitanti delle Quattro Terre, ma, con il rinnovamento dell'Eterea (Ellcrys), verr\u00e0 imprigionata nel Divieto, in quanto lei stessa si era data l'autonomina di 'Regina degli Straken' dopo aver usurpato il posto del suo predecessore."}
{"id": "1864952", "revid": "339392", "url": "https://it.wikipedia.org/wiki?curid=1864952", "title": "Soulcalibur II Original Soundtrack", "text": ""}
{"id": "1864953", "revid": "879070", "url": "https://it.wikipedia.org/wiki?curid=1864953", "title": "Riserva naturale della Pe\u010dora e dell'Ily\u010d", "text": "La riserva naturale della Pe\u010dora e dell'Ily\u010d (in russo \u041f\u0435\u0447\u043e\u0440\u043e-\u0418\u043b\u044b\u0447\u0441\u043a\u0438\u0439 \u0437\u0430\u043f\u043e\u0432\u0435\u0434\u043d\u0438\u043a, \"Pe\u010doro-Ily\u010dskij zapovednik\") \u00e8 una riserva naturale situata nella Repubblica dei Komi, in Russia. Attualmente si estende su 7213 km\u00b2 e costituisce il nucleo centrale del territorio dichiarato patrimonio dell'umanit\u00e0 della Foresta vergine di Komi.\nGeografia.\nLa riserva naturale \u00e8 situata nell'angolo sud-orientale della Repubblica dei Komi (distretto di Troicko-Pe\u010dorsk), sulle pendici occidentali degli Urali e sulla fascia pedemontana e pianura adiacenti. La regione \u00e8 drenata dal corso superiore della Pe\u010dora e dal suo affluente Ily\u010d, ai quali la riserva deve il nome.\nStoria.\nL'idea di creare una riserva naturale nell'area del corso superiore della Pe\u010dora per farne uno \"zakaznik\" (\u00absantuario\u00bb) per lo zibellino venne proposta nel 1915 da S. T. Nat, Capo delle guardie forestali del governatorato di Vologda, in un articolo sul \"Lesnoj \u017durnal\" (\u00abIl Giornale della Foresta\u00bb). La riserva naturale venne istituita il 4 maggio 1930 e inizialmente si estendeva su 11.350 km\u00b2. I suoi confini furono poi fissati il 30 luglio 1931.\nInizialmente la sede principale della riserva venne posta nel villaggio di Ust'-Ily\u010d, situato nel punto in cui l'Ily\u010d confluisce nella Pe\u010dora. Tuttavia, dal momento che accedere a quella localit\u00e0 era estremamente difficile, nel 1935 la sede venne trasferita nel villaggio di Jak\u0161a, pi\u00f9 a monte lungo la Pe\u010dora ma pi\u00f9 vicino al bacino della Kama, all'epoca la principale via di comunicazione con l'esterno.\nNel 1951 la riserva venne fortemente ridimensionata e ridotta ad appena 930 km\u00b2: inoltre la sua superficie non era pi\u00f9 contigua, ma una piccola sezione di pianura nei pressi di Jak\u0161a si trov\u00f2 separata dalla sezione di montagna. Nel 1959 l'area della riserva venne aumentata fino a raggiungere le dimensioni attuali (7213 km\u00b2), ma tuttora le sue parti non sono contigue. Per garantire migliore protezione alla riserva, nel 1973, al di fuori di essa, venne creata una zona cuscinetto di 324 km\u00b2 che gode di uno status simile a quello di una foresta nazionale degli Stati Uniti; le dimensioni di quest'area vennero ulteriormente incrementate nel 1984 di altri 330 km\u00b2.\nA partire dal 1986 la riserva \u00e8 stata classificata dall'UNESCO come riserva della biosfera facente parte della Rete mondiale di riserve della biosfera. Nel 1995 la zona di foresta che comprende la riserva naturale della Pe\u010dora e dell'Ily\u010d e il suo vicino settentrionale, il parco nazionale di Jugyd va, vennero riconosciuti patrimonio dell'umanit\u00e0 dall'UNESCO, con il nome di Foresta vergine di Komi.\nClima.\nLa riserva \u00e8 situata nell'ecoregione denominata Taiga e tundra dei monti Urali, una regione che ricopre la cresta principale degli Urali su entrambi i versanti estendendosi per 2000 km da nord a sud e 300 km da est ad ovest. La regione \u00e8 situata lungo la linea di divisione tra ecoregioni europee e asiatiche ed \u00e8 anche il punto in cui si incontrano i due biomi della tundra e della taiga.\nIl clima della riserva naturale della Pe\u010dora e dell'Ily\u010d viene classificato come \"continentale umido con estati fresche\" (\"Dfc\" secondo la classificazione dei climi di K\u00f6ppen). Questo clima \u00e8 caratterizzato da estati miti (con solamente 1-3 mesi con temperature superiori ai 10 \u00b0C) e da inverni freddi e nevosi (mesi pi\u00f9 freddi con temperature inferiori a -3 \u00b0C).\nFlora.\nIl geografo russo A. A. Kor\u010dagin ha suddiviso l'area della riserva in cinque distinte regioni naturali:\nFauna.\nNella riserva sono presenti in gran numero l'alce, il castoro europeo, lo scoiattolo comune e la martora. Lo zibellino vive nella fascia di foresta pedemontana. La renna selvatica \u00e8 invece quasi scomparsa a seguito della diminuzione della superficie della riserva nel 1951 che ha portato alla distruzione della foresta di pini, habitat nel quale la specie era solita vivere.\nTra i grandi predatori figurano l'orso bruno, il lupo e il ghiottone. La riserva offre rifugio a dieci specie diverse di mustelidi, dal pi\u00f9 grosso, il ghiottone, alla donnola, oltre all'ermellino, al visone americano ed europeo, alla martora, allo zibellino e alla donnola siberiana.\nProgrammi di ricerca.\nNel corso degli anni all'interno della riserva sono state condotte ricerche scientifiche riguardanti vari aspetti di biologia ed ecologia. L'oggetto delle ricerche varia dalle formiche agli scoiattoli, ai pesci. Protagonista indiscusso degli studi effettuati, tuttavia, \u00e8 stato l'alce.\nGli esperimenti di addomesticamento dell'alce.\nL'alce (\"Alces alces\") \u00e8 stato per lungo tempo l'oggetto principale delle ricerche svolte nell riserva.\nAlla fine degli anni '40 i gestori della riserva si trovarono a fronteggiare il problema causato dalla crescita insostenibile della popolazione di alci. Gi\u00e0 all'inizio degli anni '50 i pascoli della riserva avevano iniziato a scomparire. Per affrontare il problema, nel 1956 venne istituita un'apposita impresa di cacciatori di alci (\u043b\u043e\u0441\u0435\u043f\u0440\u043e\u043c\u044b\u0441\u043b\u043e\u0432\u043e\u0435 \u0445\u043e\u0437\u044f\u0439\u0441\u0442\u0432\u043e, \"losepromyslovoe chosjajstvo\"). Pur essendo affiliata alla riserva, l'impresa si trovava al di fuori dei suoi confini. Dal punto di vista economico fu un grande successo. Tra il 1956 e il 1968 furono abbattuti e macellati 1000 alci, che fornirono complessivamente 200 tonnellate di carne. Allo stesso tempo, le operazioni di caccia permisero di raccogliere un gran numero di dati statistici riguardanti la biologia della popolazione di alci della Pe\u010dora.\nOltre a cacciare gli alci, nel 1949 il personale della riserva cre\u00f2 una struttura, cui diedero il nome di \u00abfattoria degli alci\u00bb (\u043b\u043e\u0441\u0435\u0444\u0435\u0440\u043c\u0430, \"loseferma\"), allo scopo di studiare la possibilit\u00e0 di addomesticare questa specie. Il primo direttore di questo progetto fu Evgenij Knorre. Quando questi si trasfer\u00ec nella riserva naturale del Volga-Kama nel 1962, venne nominato nuovo direttore il suo allievo M. V. Ko\u017euchov.\nObiettivi principali della struttura erano approndere pi\u00f9 informazioni sulla biologia dell'alce e utilizzare queste conoscenze per sviluppare razioni di cibo adatte all'animale e tecniche per prendersene cura; studiare la possibilit\u00e0 di allevarne una popolazione in stalla e valutare la possibilit\u00e0 di sfruttare l'alce nell'ambito dell'economia nazionale.\nDurante i primi 40 e pi\u00f9 anni di vita del progetto, nella fattoria sono state allevate sei generazioni di alci, con una popolazione costante di circa 30-35 capi. In una primavera particolarmente favorevole potevano nascere anche 15 piccoli. Si dice che il numero complessivo degli animali allevati nel corso di questo periodo abbia superato le 500 unit\u00e0.\nGli alci adulti della fattoria trascorrono la maggior parte del tempo brucando nella foresta; tuttavia, le femmine gravide tornano sempre alla fattoria per partorire. In seguito, durante il periodo della lattazione, che dura da tre a cinque mesi, le femmine ritornano alla fattoria pi\u00f9 volte al giorno, alla stessa ora, per essere munte. La produzione di latte di un alce \u00e8 poca cosa se paragonata a quella di una vacca da latte: nell'intera stagione della lattazione da un unico esemplare si ricavano in tutto 300-500 litri di latte. Tuttavia, questo ha un elevato contenuto di grassi (12-14%) ed \u00e8 ricco di vitamine e di elementi micronutrienti; si dice anche che abbia propriet\u00e0 mediche.\nUn alce della fattoria pu\u00f2 vivere fino a 18 anni, ma in realt\u00e0 sono ben pochi gli esemplari che hanno raggiunto questa et\u00e0, a causa degli attacchi di lupi, orsi e bracconieri ai danni della popolazione quando questa si aggira libera nella foresta.\nTra i possibili impieghi produttivi dell'alce, la produzione di latte si \u00e8 rivelato il pi\u00f9 promettente. Nella fattoria, comunque, si \u00e8 anche provato a sfruttare questi animali come cavalcature o insegnare loro a trainare una slitta.\nNel corso degli anni i biologi della riserva, nonch\u00e9 gli istituti di ricerca di Syktyvkar e di Mosca, hanno pubblicato numerosi articoli scientifici riguardanti la fisiologia, l'etologia e l'ecologia dell'alce\nAnche il lavoro di Knorre e dei suoi collaboratori sull'addomesticamento dell'alce nella riserva naturale della Pe\u010dora e dell'Ily\u010d, cos\u00ec come le ricerche simili effettuate dal simile Muskox Domestication Project condotto dall'Institute of Northern Agricultural Research dell'Universit\u00e0 dell'Alaska, ha contribuito ad aggiungere ulteriore luce sulla teoria generale dell'addomesticamento degli animali.\nLa struttura, situata nella remota taiga degli Urali settentrionali, non ha mai preso in considerazione l'idea di ricavarne un profitto, e si \u00e8 trovata in difficolt\u00e0 dopo il taglio dei fondi operato dal governo all'inizio degli anni '90. Secondo un recente reportage di viaggio, le operazioni di allevamento degli alci sono state notevolmente ridotte; gli edifici rimasti sono in cattive condizioni e rimangono solamente pochi animali. Un insegnante di Mosca che ha visitato il luogo nel 2003 ha riferito la presenza di appena cinque esemplari rimasti. Tuttavia, gli esperimenti di addomesticamento dell'alce in Russia proseguono tuttora nella meno remota localit\u00e0 di Kostroma.\nFonti.\nSul progetto di addomesticamento dell'alce:"}
{"id": "1864954", "revid": "42179", "url": "https://it.wikipedia.org/wiki?curid=1864954", "title": "Lord Cutler Beckett", "text": ""}
{"id": "1864962", "revid": "339392", "url": "https://it.wikipedia.org/wiki?curid=1864962", "title": "Soulcalibur Original Soundtrack", "text": ""}
{"id": "1864963", "revid": "1543377", "url": "https://it.wikipedia.org/wiki?curid=1864963", "title": "Pre\u011do sub la verda standardo", "text": "Pre\u011do sub la verda standardo (\"preghiera sotto la bandiera verde\", letteralmente) \u00e8 il titolo di una nota poesia in lingua esperanto composta dall'iniziatore della lingua, Ludwik Lejzer Zamenhof, nel 1905, in occasione del primo Congresso Universale di Esperanto che si svolse quell'anno a Boulogne-sur-Mer, in Francia. Zamenhof declam\u00f2 la poesia in chiusura del suo discorso di fronte ai convenuti.\nNella poesia viene anticipato il passaggio dall'Hilelismo all'Homaranismo: Zamenhof infatti si rivolgeva a tutti i presenti, cristiani, ebrei e musulmani, invitandoli a superare ogni integralismo ed a riconoscere i valori comuni al di l\u00e0 dei differenti riti. Egli prefer\u00ec, tuttavia, non recitare l'ultima strofa, che richiama la parabola dei tre anelli di Lessing, su insistenza dei suoi amici: era ancora forte l'antisemitismo legato al caso Dreyfus (Questa autocensura durer\u00e0 per diverso tempo: anche nella prima raccolta di letteratura fondamentale in esperanto, la \"Fundamenta Krestomatio\", non compare).\nIl titolo della poesia \u00e8 un chiaro riferimento alla bandiera dell'esperanto, il cui colore dominante \u00e8 il verde. La bandiera, ideata dal gruppo esperantista di Boulogne-sur-Mer, fu adottata durante lo stesso congresso del 1905 come simbolo universale dell'esperantismo.\nPer la sua notevole carica emotiva, l'opera \u00e8 ritenuta a tutt'oggi uno degli esempi pi\u00f9 limpidi di poesia in esperanto. Per i suoi contenuti fortemente programmatici, essa \u00e8 universalmente riconosciuta come una \"summa\" degli ideali del primo movimento esperantista, e in quanto tale parte fondante della storia dell'esperanto di inizio Novecento.\nStruttura.\nLa poesia si compone di sei strofe di otto versi ciascuna, all'interno delle quali si susseguono un dodecasillabo, un novenario, un dodecasillabo, un novenario, tre dodecasillabi e un senario (un emistichio di dodecasillabo). Tutti i versi terminano con una parola piana.\nQuinta strofa.\nLa quinta strofa \u00e8 quella che pi\u00f9 di ogni altra esprime la carica emotiva del componimento. In apertura \u00e8 citata, per la prima volta, la bandiera dell'esperanto, il cui ruolo centrale nella poesia \u00e8 sottolineato dal richiamo presente nel titolo stesso.\nLa paratassi dei versi n. 5-8 accelera il ritmo, rendendo l'impressione della caduta tumultuosa e inarrestabile dei muri e dell'avvento del regno di \"amo kaj vero\" (\"amore e verit\u00e0\"); diversi verbi sono caratterizzati dal prefisso incoativo \"ek-\" (\"iniziare a...\"), che evidenzia la rapidit\u00e0 dei cambiamenti descritti.\nSesta strofa.\nLa sesta ed ultima strofa muove dalla carica emotiva e ritmica espressa dalla precedente per reiterare pi\u00f9 volte un energico invito all'azione, sottolineato dalla ripetizione (due volte) del termine \"anta\u016den!\" (\"avanti!\"). Di nuovo Zamenhof utilizza la metafora della guerra per descrivere l'offensiva a cui sono chiamati gli esperantisti (\"pacaj armiloj\", \"armi di pace\").\nL'emistichio finale riassume in s\u00e9 l'intero significato della strofa, esortando gli esperantisti a portare avanti con ostinazione e \"senfine\" (senza fine) le istanze del movimento esperantista."}
{"id": "1864964", "revid": "27723", "url": "https://it.wikipedia.org/wiki?curid=1864964", "title": "Pre\u011do sub la Verda Standardo", "text": ""}
{"id": "1864969", "revid": "96422", "url": "https://it.wikipedia.org/wiki?curid=1864969", "title": "Isola del Kantiere", "text": ""}
{"id": "1864971", "revid": "121591337", "url": "https://it.wikipedia.org/wiki?curid=1864971", "title": "Como Calcio 1982-1983", "text": "Questa voce raccoglie le informazioni riguardanti il Como Calcio nelle competizioni ufficiali della stagione 1982-1983\nStagione.\nNel campionato di Serie B 1982-1983, i lariani neoretrocessi dalla A partono con programmi ambiziosi.\nL'ingaggio di Burgnich come responsabile tecnico e l'acquisto di giocatori di livello per la categoria, come Maccoppi, Mannini, Cinello e Palanca (quest'ultimo arrivato in prestito dal Napoli in ottobre), sono una chiara dichiarazione di intenti della volont\u00e0 di riappropriarsi subito della massima serie. \nViene inoltre aggregato alla rosa dalla formazione Primavera un giovane Borgonovo il quale si ritaglier\u00e0 un piccolo spazio con la maglia azzurra, segnando il suo primo gol da professionista a Pistoia il 23 maggio 1983).\nTuttavia gi\u00e0 a partire dalla prima giornata i lariani iniziano con il piede sbagliato, ma pian piano la nuova formazione affidata alle cure del tecnico friulano riuscir\u00e0 a offrire un buon calcio (da ricordare la vittoria contro il Milan capolista al Sinigaglia, con gol dello stesso attaccante ex Catanzaro).\nI troppi pareggi e qualche buona occasione gettata all'aria freneranno un po' la marcia dei lariani. \nNonostante ci\u00f2 con la vittoria all'ultima giornata a Bari, sommata alla contemporanea sconfitta del Catania e al successo della Cremonese, i lariani si ritrovarono a quota 45 punti, alla pari con gli etnei e i grigiorossi e pertanto obbligati a disputare uno spareggio promozione sul neutro dell'Olimpico di Roma: qui gli azzurri uscirono sconfitti nella prima sfida contro i siciliani il 18 giugno (gol di Angelo Crialesi al 70') e indenni con uno 0-0 nel derby lombardo il 22 giugno, lasciando la promozione in A ai catanesi.\nMaglie e sponsor.\nA partire da questa stagione, la societ\u00e0 comasca stringe un accordo di sponsorizzazione tecnica con l'azienda tedesca Adidas. Non compare invece nessuna sponsorizzazione ufficiale."}
{"id": "1864972", "revid": "729019", "url": "https://it.wikipedia.org/wiki?curid=1864972", "title": "Assedio di Bari", "text": "L'assedio di Bari fu combattuto tra il 1068-1071, tra i normanni, guidati da Roberto il Guiscardo e i bizantini del Catepanato d'Italia.\nAntefatto.\nDopo il 1060, solo poche citt\u00e0 costiere della Puglia erano ancora sotto il possesso bizantino, ma erano minacciate dai normanni, intenzionati a porre fine al dominio bizantino in Italia, prima di concentrare le loro forze alla conquista della Sicilia araba. Per questo motivo molte truppe normanne dalla Sicilia furono richiamate, affidate al conte Goffredo ed impiegate per assediare Otranto.\nL'assedio.\nRoberto il Guiscardo con un buon contingente di truppe si pose all'assedio di Bari il 5 agosto del 1068. Nella citt\u00e0 pugliese si erano formati due partiti, uno fedele all'impero bizantino e l'altro filonormanno campeggiato da Argirizzo di Gioannaccio. Alla fine prevalse il partito filobizantino e, quando si avvistarono le truppe normanne, i baresi chiusero le porte della citt\u00e0 e mandarono un'ambasceria a Costantinopoli per richiedere aiuti militari a Romano IV Diogene, respingendo quindi le negoziazioni offerte da Roberto il Guiscardo.\nMentre in ottobre cadeva Otranto, nell'assedio di Bari le truppe normanne furono continuamente respinte, negli attacchi alle mura, dai bizantini. Per questo motivo Roberto fece bloccare il porto di Bari con un ponte fortificato, in modo che la citt\u00e0 non potesse ricevere rifornimenti, ma i bizantini distrussero il ponte, riuscendo cos\u00ec a tenere un contatto marittimo con la madre patria.\nVista la situazione nel sud Italia, Romano IV decise di nominare un nuovo catapano d'Italia, Avartutele: gli fu fornita una flotta con uomini e viveri, con la quale sarebbe dovuto approdare a Bari in aiuto della citt\u00e0 assediata. La flotta bizantina arriv\u00f2 a Bari nei primi mesi del 1069, mentre un esercito bizantino fu sconfitto in campo aperto dai normanni, che occuparono Gravina e Obbiano. Roberto non torn\u00f2 immediatamente a Bari, ma nel gennaio del 1070 si diresse a Brindisi per aiutare i normanni impegnati ad assediarla. Nell'autunno 1070 (1071 nel calendario bizantino) Brindisi capitol\u00f2.\nLa situazione a Bari era critica: la popolazione pativa la fame; per tentare di porre fine all'assedio, Avartutele ord\u00ec un complotto per assassinare Roberto il Guiscardo, ma il patrizio Bisanzio Guideliku fall\u00ec nell'impresa; nel luglio del 1070 fu lo stesso Bisanzio ad essere assassinato per ordine di Argirizzo; questo fatto diede maggior potere ad Argirizzo il quale organizz\u00f2 una delegazione di cittadini per parlare con il catapano (ufficiale bizantino che nella gerarchia militare era al di sopra dello strategos) e chiedere di difendere meglio la citt\u00e0 o di consegnarla ai normanni. Avartutele temporeggi\u00f2, mand\u00f2 un'ambasceria a Costantinopoli con la richiesta di aiuti all'imperatore. Una flotta carica di grano arriv\u00f2 a Bari, ma, quando il grano fin\u00ec, alcuni cittadini andarono nuovamente dal catapano chiedendogli di mandare un'ambasciera all'imperatore per ricordargli che molti baresi erano morti di fame inutilmente e per chiedergli di mandare al pi\u00f9 presto un esercito.\nMa neppure l'imperatore era in una buona situazione: non aveva un esercito numeroso, l'impero era minacciato ad Oriente e in pi\u00f9 i suoi generali temevano i normanni, dai quali erano sempre stati sconfitti. Romano IV riusc\u00ec ad armare 20 navi che diede in comando a Gozzelino, un ribelle normanno che aveva riparato a Costantinopoli, a lui fu affiancato Stefano Paterano, nominato catapano d'Italia. Ma i normanni erano pronti a ricevere i rinforzi bizantini: infatti quando nel febbraio del 1071 le navi bizantine arrivarono, i normanni le intercettarono e le sconfissero. Durante questo combattimento navale l'imbarcazione di Gozzelino fu riconosciuta grazie a due lanterne: i normanni nel tentativo di prendere il traditore, persero circa 150 uomini, ma alla fine lo catturarono, mentre Stefano Paterano riusc\u00ec con un colpo di fortuna ad entrare dentro Bari. Il nuovo catapano si rese conto che Bari non poteva resistere e mand\u00f2 a parlamentare con i normanni Argirizzo, che ottenne condizioni buone, quindi il 15 aprile 1071 Bari fu consegnata ai normanni.\nConseguenze.\nStefano Paterano fu inizialmente messo in prigionia, poi fu lasciato tornare a Costantinopoli, insieme ad altri superstiti. Si apriva per l'impero bizantino un periodo molto buio, la caduta di Bari fu una catastrofe per l'impero, infatti la dominazione bizantina in Italia terminava, dopo 536 anni, l'unico tentativo dell'impero di riprendersi il sud Italia, fu fatto da Manuele I Comneno tra il 1155-1158, che per\u00f2 fall\u00ec. In pi\u00f9 il 1071 s\u00ec rivel\u00f2 per i bizantini un anno maledetto, infatti essi furono sconfitti nella catastrofica battaglia di Manzicerta, il 19 agosto, dove Romano IV sar\u00e0 preso prigioniero dai turchi selgiuchidi, e nell'arco di dieci anni quasi tutta l'Asia Minore cadr\u00e0 nelle mani dei turchi.\nCollegamenti esterni.\nPietro Mazzeo, Storia di Bari dalle origini alla conquista normanna (1071), Adriatica Editrice, Bari, 2008"}
{"id": "1864973", "revid": "1876278", "url": "https://it.wikipedia.org/wiki?curid=1864973", "title": "Piazza Mercurio", "text": "Piazza Mercurio \u00e8 una delle piazze storiche di Massa.\nLa piazza prende il nome dalla statua del dio Mercurio che sovrasta la fontana posta al centro della piazza. \nNumerosi sono gli edifici storici che si affacciano sulla piazza come l'antica chiesa di San Giovanni Decollato e il bel palazzo comunale detto anche Palazzo Bourdillon dal nome della nobile famiglia che lo possedeva anticamente, attualmente adibito a sede della biblioteca comunale. \nPiazza Mercurio \u00e8 stata e continua ad essere un luogo molto animato e frequentato, infatti ancora il marted\u00ec mattina si svolge il mercato cittadino.\nLa fontana del Mercurio.\nAll'interno del progetto urbanistico di Alberico I Cybo-Malaspina, la fontana del Mercurio \u00e8 l'elemento pi\u00f9 rappresentativo dell'ideale ermetico. Alberico volle segnare la nuova citt\u00e0, Massa Cybea con un forte simbolo urbanistico che fosse espressione del suo pensiero personale, che Massa conserva ancora oggi. Tra le fontane di Massa, troviamo quindi quella del Mercurio eretta nel 1566, che si trovava in posizione centrale eretta nel luogo dove era collocato un vecchio pozzo, da qui il nome Piazza del Pozzo.Essa era costituita da una grande vasca circolare con spessi bordi, alimentata da due cannelle opposte, sistemate ai lati di una struttura tronco-piramidale a base quadrata, sopra il quale si trovava la statua del dio Mercurio. La statua del Mercurio era di dimensioni colossali, raffigurato con le braccia aperte in un ampio gesto allocutorio. La fontana ha subito numerosi cambiamenti, a partire dal tardo Settecento, che hanno mutato completamente l'impostazione albericiana. A causa di un terremoto, dal 1770 vennero apportate nuove modifiche alla fontana, sopra di essa fu innalzata una colonna in marmo che croll\u00f2, cos\u00ec l'anno dopo ne portarono un'altra da Carrara sormontata dalla statua della divinit\u00e0.La Piazza che prende il nome dalla divinit\u00e0 della fontana, dio degli scambi e dei commerci, divenne un luogo di incontro tra la citt\u00e0 vecchia e quella nuova, difatti la Piazza era dedicata al commercio e come quelle rinascimentali, era racchiusa da palazzi signorili e adornata da una fontana con posizione centrale."}
{"id": "1864974", "revid": "125690706", "url": "https://it.wikipedia.org/wiki?curid=1864974", "title": "Pascual Cervera y Topete", "text": "Biografia.\nCervera aveva una lunga esperienza come veterano pluridecorato; queste decorazioni vennero guadagnate durante le guerre Carliste, prima di ritirarsi ed ottenere l'incarico di ministro della marina.\nIn virt\u00f9 di questa esperienza gli fu conferito l'incarico, dopo lo scoppio della guerra ispano-americana, di guidare la squadra spagnola incaricata di forzare il blocco navale statunitense di Cuba. La sua formazione navale per\u00f2, partiva gi\u00e0 svantaggiata in quanto la sua ammiraglia, l'incrociatore Crist\u00f3bal Col\u00f3n, costruito in Italia, per l'urgenza della consegna venne consegnato privo della torre principale che doveva portare due cannoni da 254\u00a0mm.\nCervera quindi raggiunse Santiago di Cuba e si predispose a forzare il blocco al mattino seguente. Il suo avversario, ammiraglio Sampson, comandava una forza di blocco consistente di corazzate ed incrociatori corazzati (tra cui la USS \"Brooklyn\"), superiore come potenza di fuoco alla squadra spagnola. Cervera tent\u00f2 di superare gli statunitensi in velocit\u00e0 ma, a causa anche del carbone di qualit\u00e0 inferiore caricato a Santiago dovette accettare il combattimento, e infine fece incagliare la sua ammiraglia su una scogliera per impedirne il recupero. Fu infine recuperato ferito e trattato con tutti gli onori dagli avversari.\nDa allora, la squadra navale spagnola ha sempre avuto una nave a lui intitolata."}
{"id": "1864983", "revid": "1876278", "url": "https://it.wikipedia.org/wiki?curid=1864983", "title": "Piazza Martana", "text": "Piazza Martana \u00e8 una piazza storica di Massa.\nDescrizione.\nPiazza Martana d\u00e0 il nome a un piccolo rione del centro storico del capoluogo apuano, situato nell'estrema parte orientale del centro, ai piedi del colle sul quale si erge il Castello Malaspina. La piazza \u00e8 attorniata da numerosi palazzi ed edifici storici, tra questi vi \u00e8 anche la Porta Martana chiamata anche Porta Toscana, che costituisce un'entrata al centro storico della citt\u00e0."}
{"id": "1864984", "revid": "547034", "url": "https://it.wikipedia.org/wiki?curid=1864984", "title": "Como Calcio 1981-1982", "text": "Questa voce raccoglie le informazioni riguardanti il Como Calcio nelle competizioni ufficiali della stagione 1981-1982.\nStagione agonistica.\nNon \u00e8 riuscita l'impresa di restare tra le \"elette\" per il terzo anno consecutivo. La partenza di Vierchowod si \u00e8 fatta sentire, soprattutto perch\u00e9 Tendi e l'austriaco Mirnegg (anche il Como ha voluto ingaggiare uno straniero, ma a differenza della maggior parte delle consorelle, ha optato per un solo straniero e per di pi\u00f9 difensore, anzich\u00e9 per un uomo-gol) hanno fatto rimpiangere lo \"Zar\".\nAnche in prima linea l'annata negativa di Marco Nicoletti ha pesato parecchio sul rendimento della squadra. Marchioro alla 14\u00aa giornata (dopo il pari a Cesena) fu esonerato; lasci\u00f2 Como dopo tre anni e mezzo di permanenza: aveva bisogno di cambiare aria, perch\u00e9 certe sue decisioni sull'impiego e l'acquisto di giocatori (tra cui Calloni) erano apparse cervellotiche.\nUn'annata che \u00e8 stata la peggiore fra quelle giocate dal Como in Serie A (peggiore attacco, difesa e differenza reti, maggior numero di sconfitte), tuttavia il lancio di una nidiata di giovani promesse consentir\u00e0 alla societ\u00e0 di essere all'avanguardia fra i \"cadetti\". Tra questi, da Reggio Emilia ritorner\u00e0 all'ovile Gianfranco Matteoli, cui Marchioro non aveva mai concesso eccessiva fiducia: su di lui verr\u00e0 costruito il Como del futuro.\nIl girone di andata fu disastroso, con solo una vittoria (contro il Cagliari alla nona di campionato per 2-1). Neanche con l'arrivo di Gianni Seghedoni (dalla 15\u00aa giornata) le cose per i lariani andarono meglio, con successi solo contro il Milan e il ; furono vittorie inutili, poich\u00e9 la sconfitta in Sardegna del 28 marzo 1982 sar\u00e0 fatale per gli azzurri, che retrocedono con largo anticipo in Serie B.\nMaglie e sponsor.\nLo sponsor tecnico fu la inglese Umbro, mentre lo sponsor ufficiale fu Fantic Motor (azienda motociclistica che aveva il suo stabilimento all'epoca a Barzago).\nOrganigramma societario.\nArea direttiva\nArea tecnica\nArea sanitaria"}
{"id": "1864985", "revid": "599013", "url": "https://it.wikipedia.org/wiki?curid=1864985", "title": "Luigi Pianetti", "text": "Carriera.\nInizia l'attivit\u00e0 calcistica nel , dove disputa una stagione nella squadra riserve.\nViene chiamato dal fratello Lino a vestire la maglia dell'Atalanta alla vigilia dello scoppio della Prima guerra mondiale. Tutto il resto della sua carriera si svolge con i colori neroazzurri, vestiti per cinque stagioni, intervallate dalla Prima guerra mondiale e da una stagione di inattivit\u00e0 per motivi di lavoro. Non \u00e8 tuttavia possibile quantificarne le presenze a causa della carenza di archivi storici."}
{"id": "1864989", "revid": "132266", "url": "https://it.wikipedia.org/wiki?curid=1864989", "title": "Patto di Sutri", "text": ""}
{"id": "1864990", "revid": "132266", "url": "https://it.wikipedia.org/wiki?curid=1864990", "title": "Concordato di Sutri", "text": ""}
{"id": "1864991", "revid": "1573940", "url": "https://it.wikipedia.org/wiki?curid=1864991", "title": "Chiesa del Cenacolo", "text": "La chiesa del Cenacolo \u00e8 una chiesa monumentale di Napoli; \u00e8 sita lungo il corso Vittorio Emanuele. Nelle sue prossimit\u00e0 vi si trova anche la chiesa di Santa Maria Apparente e quella di Santa Caterina da Siena.\nStoria e descrizione.\nSebbene oggi sia tra le pi\u00f9 rilevanti chiese ottocentesche della citt\u00e0, originariamente non era altro che la cappella di una casa di riposo per anziani. In seguito, la chiesa sub\u00ec degli ampliamenti che interessarono soprattutto la facciata.\nL'esterno \u00e8 completamente in tufo; l'ingresso \u00e8 preceduto da quattro colonne di ordine ionico (in realt\u00e0 due colonne centrali e due pilastri quadrati laterali).\nIl suo interno \u00e8 a pianta rettangolare ed \u00e8 caratterizzato da opere in bassorilievo, soprattutto per quanto concerne l'altare maggiore. Inoltre ricordiamo che \u00e8 stata la prima chiesa della citt\u00e0 ad essere gestita completamente dai laici."}
{"id": "1864992", "revid": "599013", "url": "https://it.wikipedia.org/wiki?curid=1864992", "title": "Francesco Angarano", "text": "Carriera.\nCalciatore polivalente, nasce in Puglia ma si trasferisce giovanissimo a Bergamo per motivi professionali del padre. Comincia la carriera da calciatore nell'Atalanta come portiere, debuttando in prima squadra. Al termine della Prima guerra mondiale la necessit\u00e0 lo trasforma in difensore, ottenendo buoni risultati.\nLa quasi totalit\u00e0 della carriera si svolge con i colori neroazzurri, vestiti per cinque stagioni, intervallate dal primo conflitto bellico. Considerato una delle primissime \"bandiere\" atalantine, conclude la carriera nell'A.L.P.E. di Bergamo.\nNon \u00e8 tuttavia possibile quantificarne con esattezza le presenze a causa della carenza di archivi storici."}
{"id": "1864994", "revid": "110157", "url": "https://it.wikipedia.org/wiki?curid=1864994", "title": "Museo Pio IX", "text": "Il Museo Pio IX si trova a Senigallia e raccoglie quadri, arredi e oggetti appartenuti a Pio IX e alla sua famiglia, i Mastai Ferretti.\nSede e storia.\nIl Museo \u00e8 ospitato nel Palazzo Mastai Ferretti, dove nacque Pio IX (al secolo Giovanni Maria Mastai Ferretti); i Mastai Ferretti si erano stabiliti a Senigallia nel 1557.\nIn seguito il palazzo appartenne a varie famiglie, tra cui gli Augusti o Augusti Arsilli, poi ritorn\u00f2 propriet\u00e0 dei Mastai e alla fine del XIX secolo vi abit\u00f2 l'ultima famiglia: i Bellegarde de Saint Lary (Francia).\nIl museo fu aperto nel 1892, e nel 1896 fu redatto un catalogo delle opere; molte di queste, all'inizio del '900, furono vendute in un'asta a Milano e il museo fu chiuso. Il palazzo stesso venne messo all'asta ed acquisito dall'arcivescovo di New York nel 1909. Successivamente concesso in enfiteusi perpetua alla diocesi di Senigallia. Venne riaperto nel 1927, ma a causa dei gravi danni per il terremoto del 1930 fu demolito il terzo piano dell'edificio; altri cedimenti strutturali furono provocati dal terremoto del 1972. Dopo i restauri, il museo fu riaperto l'8 febbraio 1976, arricchito da nuovi contenuti di interesse storico oltre che artistico.\nSale e opere.\nAl pianterreno del palazzo \u00e8 collocata la biblioteca; le sale del primo piano ospitano opere d'arte, arredi sacri e oggetti appartenuti al Pontefice.\nInteressante la prima sala, il \"Salone di Rappresentanza\", dove avvenivano i ricevimenti e le cerimonie delle famiglie Mastai Ferretti e poi degli Augusti Arsilli e dei Bellegarde. \u00c8 decorato da 17 tele che raccontano episodi del Vecchio Testamento, 4 sibille e un autoritratto dell'autore dei quadri, il pittore Giovanni Anastasi, nativo di Senigallia e molto noto nella sua provincia tra XVII e XVIII secolo; vi sono inoltre tre cassapanche di scuola marchigiana della stessa epoca, la cui decorazione \u00e8 stata attribuita di recente a Giovanni Anastasi.\nLa seconda sala \u00e8 denominata \"dell'amnistia\"; vi sono esposte infatti due tele con il testo dell'amnistia del 16 luglio 1846. Nei mobili d'epoca sono esposti vari oggetti usati da Pio IX, tra cui alcuni paramenti liturgici, e il soffitto decorato con stucchi \u00e8 l'unico nel palazzo non danneggiato dal forte sisma del 30 ottobre 1930.\nLa \"sala dei viaggi\" contiene quadri che illustrano scene dei viaggi del papa, e la successiva \"sala del medagliere\" presenta una collezione di medaglie commemorative del pontificato, durato trentadue anni. Completano la sala numerose tele del 1500 - 1700, un crocefisso in avorio e un modellino della colonna collocata nel 1856 in Piazza di Spagna, in onore della Immacolata Concezione.\nNella stanza natale del papa sono conservati il letto a baldacchino e i vestiti usati durante i soggiorni a Senigallia, e presenta alcuni quadri con ritratti di Pio IX e della sua famiglia.\nAttraverso un corridoio in cui sono esposti documenti sul pontificato, si accede alla piccola Cappella; sull'altare \u00e8 il quadro della \"Madonna dei Sassoferrato\".\nNell'ultima sala sono raccolte le medaglie commemorative, le medaglie ricordo e le monete emesse dalla Zecca dello Stato Pontificio negli anni 1846 - 1878."}
{"id": "1864997", "revid": "599013", "url": "https://it.wikipedia.org/wiki?curid=1864997", "title": "Giovanni Ardizzi", "text": "Carriera.\nHa totalizzato 3 presenze nel nel campionato di Prima Divisione del 1922-23."}
{"id": "1864998", "revid": "765341", "url": "https://it.wikipedia.org/wiki?curid=1864998", "title": "Colonna sonora delle serie Chrono", "text": "La musica delle serie di videogiochi Chrono, comprendenti \"Chrono Trigger\", \"Radical Dreamers\", e \"Chrono Cross\" \u00e8 stata principalmente composta da Yasunori Mitsuda.\nAlbum.\n\"Chrono Trigger Original Sound Version\".\nLa \"Chrono Trigger Original Sound Version\" \u00e8 una colonna sonora della musica di \"Chrono Trigger\", prodotta da Yasunori Mitsuda e Mitsunobu Nakamura. La colonna sonora comprende tre dischi e 64 tracce, coprendo una durata di 2 ore e 30 minuti. \u00c8 stata pubblicata da Polystar il 20 maggio 1996, e ripubblicata il 1\u00ba ottobre 2004.\nYasunori Mitsuda \u00e8 stato il compositore della maggior parte della colonna sonora, con il contributo di Nobuo Uematsu. Uematsu compose \"Silent Light\", \"Mystery of the Past, \"People Who Threw Away the Will to Live\", \"Bike Chase, \"Underground Sewer\", \"Primitive Mountain\", \"Burn! Bobonga!\", \"Tyran Castle\", \"Sealed Door\" e \"Demo - Mystery of the Past\"; arrangi\u00f2 \"Boss Battle 1\", composta da Noriko Matsueda.\nEsistono varie versioni dell'album, tutte accomunate dal logo di Chrono Trigger e dal testo giapponese a fianco. La versione FXCD-016 presenta molte insegne fx e la mancanza del testo giapponese sotto \"Chrono Trigger Original Sound Version\" e del logo TM a fianco del logo Chrono Trigger.\nLa prima traccia del terzo CD, \"Singing Mountain\", non \u00e8 mai apparsa durante il gioco.\nLa colonna sonora completa per la versione finale del gioco \u00e8 come segue:\nAltre versioni e composizioni rimasterizzate comprendono \"Chrono Trigger '99\" (riarraggiamento orchestrale) e \"Chrono Trigger Official Soundtrack: Music from Final Fantasy Chronicles\" (tracce rifatte).\n\"Chrono Trigger Arranged Version: The Brink of Time\".\nLa \"Chrono Trigger Arranged Version: The Brink of Time\" \u00e8 un album di arrangiamenti jazz della musica di \"Chrono Trigger\", composta da Yasunori Mitsuda, arrangiata da Hiroshi Hata, Hidenori Ohtsuki e Gizaemon de Furuta, ed eseguita dalla band Guido. La colonna sonora comprende un disco e 10 tracce, coprendo una durata di 53 minuti. \u00c8 stata pubblicata da NTT Publishing il 25 giugno 1995.\n\"Radical Dreamers\".\nLe musiche di \"Radical Dreamers\", composte da Yasunori Mitsuda, comprendono 15 tracce. Alcune di esse, tra cui \"Gale\", \"Frozen Flame\", \"Snakebone Mansion\" sono state poi riarrangiate ed usate in \"Chrono Cross\".\n\"Chrono Cross Original Soundtrack\".\nLa \"Chrono Cross Original Soundtrack\" \u00e8 una colonna sonora della musica di \"Chrono Cross\", composta da Yasunori Mitsuda. La colonna sonora comprende tre dischi e 67 tracce, coprendo una durata di 3 ore. \u00c8 stata pubblicata dalla Digicube il 18 dicembre 1999.\nUn arrangiamento acustico della musica di \"Chrono Cross\" era stato citato da Mitsuda come progetto da realizzare nel 2007."}
{"id": "1864999", "revid": "121747395", "url": "https://it.wikipedia.org/wiki?curid=1864999", "title": "Publio Cornelio Scipione Nasica Serapione", "text": "Biografia.\nFiglio di Publio Cornelio Scipione Nasica Corculo e di sua moglie Cornelia Africana Maggiore, era membro della \"Gens Cornelia\", fu un politico della Roma Repubblicana. Fu console nel 138 a.C. insieme a Decimo Giunio Bruto Callaico. Era anche nipote di Scipione l'Africano. Successe al padre come Pontefice Massimo nel 141 a.C. Avverso\u2019 le riforme sociali di Tiberio Gracco, e nel 133 a.C. guid\u00f2 le forze filo-senatorie ed equestri contro i partigiani graccani. Durante questo scontro Tiberio Gracco, suo cugino di primo grado, fu ucciso. Per salvarlo dalla vendetta dei \"populares\", fu spedito dal Senato in missione in Asia Minore, sebbene fosse Pontefice Massimo (fu il primo caso nella secolare storia di Roma). Mor\u00ec poco dopo a Pergamo, forse avvelenato da agenti del partito graccano. Il figlio che ebbe nel 170 a.C. da Cecilia Metella, figlia di Quinto Cecilio Metello Macedonico e che si chiamava come lui, Publio Cornelio Scipione Nasica Serapione, diverr\u00e0 console nel 111 a.C."}
{"id": "1865002", "revid": "599013", "url": "https://it.wikipedia.org/wiki?curid=1865002", "title": "Innocente Colombo", "text": "\u00c8 stato erroneamente scambiato con 2 altre persone omonime sia dall', che lo ha per prima pubblicato sull'Almanacco Agenda del 2000, che dal libro dell'Atalanta. Solo in seguito \u00e8 stato trovato quello giusto riconoscendolo dalla fotografia apposta sulla lapide della celletta-ossario 109 del Riparto 200 del Cimitero Maggiore di Milano, ma soprattutto dal suo \"stato di servizio\", avendo lui partecipato alla grande guerra in qualit\u00e0 di ufficiale di complemento, stato di servizio che riportava nel riquadro apposito destinato alla concessione di passaporto, quello ricevuto nel 1923 per andare a giocare a Lugano, nota obbligatoria mancante dai fogli matricolari di tutti e 3 gli altri Innocente Colombo reperiti.\nCarriera.\nDopo aver giocato, tra le altre, nell'Inter e nell'Atalanta, milit\u00f2 nell'Isotta Fraschini di Milano fino al 1931."}
{"id": "1865005", "revid": "287204", "url": "https://it.wikipedia.org/wiki?curid=1865005", "title": "Classe South Carolina", "text": "La classe South Carolina era una classe di navi da battaglia della United States Navy, composta da due unit\u00e0 entrate in servizio nel 1910; furono le prime unit\u00e0 \"tipo dreadnought\" (o corazzate monocalibro) ad essere costruite dagli Stati Uniti d'America.\nQuesta classe fu la risposta statunitense alla programmata HMS Dreadnought, che venne comunque varata prima. Come questa aveva la batteria principale di cannoni di un unico calibro, novit\u00e0 per quei tempi, ma aveva rispetto alla omologa britannica il grosso limite che il suo apparato motore era costituito da caldaie a tripla espansione, e non dalle pi\u00f9 moderne turbine a vapore. Altra caratteristica interessante, da allora adottata nelle successive navi da guerra statunitensi, era lo sfalsamento verticale delle torri in modo che il campo di tiro detta torre pi\u00f9 arretrata non fosse limitato da quella anteriore."}
{"id": "1865008", "revid": "643662", "url": "https://it.wikipedia.org/wiki?curid=1865008", "title": "Futbol'nyj Klub Torpedo-ZIL", "text": ""}
{"id": "1865009", "revid": "964", "url": "https://it.wikipedia.org/wiki?curid=1865009", "title": "Nebamon", "text": "Fu sepolto a Sheikh Abd El Qurna, nella vasta necropoli dove erano seppelliti i funzionari vissuti nella XVIII dinastia e XIX dinastia, ma di lui ci sono giunti solo quattro reperti di decorazione parietale, di cui tre custoditi al British Museum e uno ad Avignone, su un totale di undici asportati. I rimanenti risultano scomparsi. La tomba da cui furono asportati i reperti non \u00e8 stata mai individuata, risultando quindi ancora sconosciuta insieme al nome del proprietario, che convenzionalmente \u00e8 stato chiamato Nebamon, ma sappiamo per certo che aveva il gusto della raffinatezza.\nLa tomba era rivestita di stucco che nell'antichit\u00e0 era fatto con un impasto di calce e pozzolana, misto a polvere di marmo o gesso e che risultava cos\u00ec liscio da farne percepire la morbida leggerezza. Successivamente fu decorato con pittura a tempera, dalle tinte vivide e chiare, e con pennellata svelta e sicura motivata dal rapido essiccamento dei colori.\nScena della caccia.\nLe decorazioni esprimono l'arte del pi\u00f9 esperto dei maestri e la scena della caccia risulta essere uno dei capolavori dell'arte egizia.\nNell'immagine, l'azzurro, tonalit\u00e0 relativamente fredda, dona piacevolezza all'occhio e rende estremamente poetico il paesaggio che risulta leggero nonostante la rappresentazione movimentata. Lo sfondo bianco, che indica la luce, mette in risalto i colori e tutto l'insieme vibra per la gradevole disposizione delle tinte.\nIn un paesaggio paradisiaco, tra fiori di loto e stormi di uccelli, Nebamon \u00e8 a caccia di volatili, in piedi su una barca di papiro, mentre con gesto di armoniosa eleganza tiene in una mano il bastone da caccia a forma di serpente stilizzato e nell'altra tre aironi da richiamo, scena questa che simboleggia il dominio sui pericoli del viaggio notturno nell'oltretomba.\nSulla barca, Nebamon non \u00e8 solo perch\u00e9 \u00e8 in compagnia della moglie, adorna di belle vesti e con il cono di profumo sulla testa. La donna ha un mazzo di fiori elegantemente legato mentre regge un sistro con la mano formando cos\u00ec un'immagine ricca di fascino e gioia di vivere. Vi \u00e8 anche la giovane figlia, dal corpo delicato, inginocchiata mentre coglie un fiore di loto, simbolo di rinascita.\nAvanti al defunto vi sono l'oca domestica, che serviva per attirare quelle selvatiche e il gatto di famiglia, lievemente maculato, perso nella confusione della turbinante moltitudine di uccelli e farfalle, mentre prende al volo tre volatili. Un recente restauro ha rivelato che gli occhi del gatto erano d'oro ed \u00e8 quindi la riproduzione del Grande gatto di Eliopoli che sconfigge il serpente Apopi.\nSotto la barca, nuotano tranquilli numerosi pesci, perfettamente disegnati e simbolo di rigenerazione mentre si intravede, sulla sinistra dell'immagine, un'asta pronta a colpire.\nSopra il canneto e le piante di papiro, numerose specie selvatiche si alzano in volo simboleggiando il dissolvimento dei pericoli che impedivano a Nebamon di raggiungere i Campi di Iaru, ma con un attento esame si pu\u00f2 notare che alcuni animali non volano perch\u00e9 devono difendere le loro uova nel nido, indicando cos\u00ec il rinnovamento della vita dopo la loro morte per mano di Nebamon.\nGiardino ideale.\nAltro stupendo reperto, sempre proveniente dalla tomba, \u00e8 il giardino ideale del defunto, provvisto di alberi, uccelli, pesci e fiori.\nNell'antico Egitto, il giardino era un luogo molto importante simbolo di vita e il lago sempre presente, oltre ad essere una scorta d'acqua, rappresentava l'oceano primordiale Nun.\nNel giardino di Nebamon, come si pu\u00f2 vedere dall'immagine, gli alberi sono disposti ordinatamente poich\u00e9 rappresentano la Maat che vince Caos nell'ordine cosmico.\nCi sono palme, albero importante in Egitto perch\u00e9 utilizzato sotto molti aspetti, e sicomori dedicati alla dea Hathor, chiamata anche \"Signora del sicomoro\".\nLa prospettiva \u00e8 composta ed \u00e8 rappresentativa dell'arte egizia dove gli alberi inferiori sono pi\u00f9 vicini all'osservatore e quelli della parte superiore pi\u00f9 lontani.\nGli alberi saranno rappresentati successivamente, sempre nel culto funerario, come dispensatori di acqua al defunto.\nAlcune ninfee galleggiano sull'acqua disegnate nei minimi particolari e sono il loto bianco e quello azzurro. La ninfea rosa comparir\u00e0 molto pi\u00f9 tardi durante la dinastia macedone.\nLa fauna ittica \u00e8 rappresentata cos\u00ec fedelmente da poterne individuare la specie come nel caso della Tilapia nilotica ed anche gli uccelli sono disegnati con grande maestria.\nIn alto a destra una donna raccoglie i frutti del giardino ed \u00e8 raffigurata con il volto di profilo.\nAltri reperti.\nAltri reperti pervenuti, sempre dalle pareti della tomba, rappresentano scene di vita quotidiana, anche queste uniche nella loro bellezza pur trattandosi di una semplice ispezione ai bovini e censimento delle oche eseguiti da uno scriba nella propriet\u00e0 di Nebamon ma dove gli animali sono raffigurati con estremo realismo ed ogni vacca \u00e8 diversa dall'altra nella pezzatura.\nMa il capolavoro \u00e8 nelle numerose oche pervenuteci nel frammento, tutte connotate diversamente e tutte con un piumaggio diverso.\nNon manca una raffigurazione di vita conviviale magistralmente eseguita dall'artista nei minimi dettagli che illustra in un banchetto l'alto status sociale del padrone di casa.\nOgni particolare della scena rivela un'atmosfera sensuale che va dagli abiti succinti e trasparenti alla femminilit\u00e0 delle invitate truccate ed ingioiellate.\nGli ospiti indossano ricche vesti di fine tessuto, parrucche con corone floreali, coni profumati sulla testa e sono adorni di preziosi monili tra i quali le collane usek.\nSono seduti a tavole imbandite con gran variet\u00e0 di cibi e bevande, sollecitatamente serviti da giovani domestici.\nAlcune invitate conversano tra di loro offrendosi boccioli di loto o del cibo mentre altre si scambiano carezze ma ovunque l'erotismo \u00e8 appena accennato.\nDelle musiciste intrattengono gli ospiti suonando strumenti musicali quali un liuto ed un flauto, entrambi molto apprezzati dagli Egizi per l'atmosfera intima che creavano ed erano generalmente usati nei convivi di tipo familiare.\nNel reperto, due figure femminili, vestite solo con una piccola cintura sui fianchi, danzano mentre una fanciulla suona un flauto ed altre tre battono il ritmo con le mani. Sono giovani ed attraenti con vesti trasparenti, particolari nel modello e con acconciature complesse.\nLa rappresentazione \u00e8 eccezionalmente inusuale per i canoni artistici e formali dell'epoca perch\u00e9 presenta i volti di due giovani donne non di profilo e con i capelli delle parrucche mossi dai movimenti della testa nel seguire il ritmo brioso della musica.\nUn banchetto eterno dove ancora vivono nella realt\u00e0 di oggi gli invitati di allora e Nebamon l'anfitrione."}
{"id": "1865015", "revid": "1543377", "url": "https://it.wikipedia.org/wiki?curid=1865015", "title": "Cronoscalata Fasano-Selva", "text": "La Fasano-Selva \u00e8 una gara di cronoscalata automobilistica su un percorso di circa 5,6km. Si svolge dal 1946 nel territorio del comune di Fasano (BR) lungo i tornanti della Strada statale 172 dir dei Trulli dir e sulla strada provinciale Vernesina-Selva di Fasano. La partenza \u00e8 situata alla periferia dell'abitato (a 110 m s.l.m.) e l'arrivo in localit\u00e0 Selva di Fasano alla quota di circa 500 m s.l.m.\nConta ad oggi 61 edizioni e fa parte del Campionato Italiano Velocit\u00e0 Montagna di automobilismo.\nIn origine la partenza era ubicata in piazza Ignazio Ciaia di fronte al Palazzo comunale; il percorso si snodava per due arterie del centro cittadino sino a immettersi sulla Strada statale 172 dei Trulli e raggiungere la Selva di Fasano. Il tracciato fu ridotto a 6.5 km solo nel 1966, per motivi organizzativi e di sicurezza, fino agli attuali 5.6 km negli anni '90.\nNegli anni '70 fino al 1983 il tracciato \u00e8 stato teatro anche di gare motociclistiche; erano ammesse al trofeo motociclette divise per cilindrate e tipo, scooter e sidecar. La \"Fasano-Selva\" ha fatto parte del Campionato Italiano Velocit\u00e0 in Salita di motociclismo.\nStoria.\nLa prima edizione del 1946, vide la luce grazie agli Automobile Club pugliesi che riprendevano l\u2019attivit\u00e0 dopo la guerra. Gli AC di Bari e Brindisi progettarono una nuova gara di velocit\u00e0 in salita, da disputarsi lungo i 7 chilometri di tornanti e veloci curvoni che dalla periferia di Fasano conducono alla Selva, luogo di soggiorno estivo di molti abitanti delle due citt\u00e0. Dagli sforzi di Francesco Chieco e Ciccio Apruzzi, valente pilota di quegli anni, riuscirono insieme al loro staff a raccogliere circa trenta adesioni.\nLa 1\u00b0 Coppa Selva di Fasano vide la luce il 15 settembre di quello stesso anno: il napoletano Sabatino Paganelli fu il primo a scrivere il suo nome nell\u2019albo d\u2019oro, vincendo la gara su Fiat 1100 Sport. Alcuni stop non danneggiarono l'immagine della competizione (nel biennio '57-'58 la corsa si ferm\u00f2 per gli incidenti che in quegli anni stavano rattristando lo sport automobilistico) la cui fama aument\u00f2 di anno in anno, nel 1959 la 10\u00aa \u201cCoppa Selva\u201d diventa prova del campionato nazionale, fino al 1967 quando a causa degli immancabili problemi economici si dovette interrompere la cronoscalata per nove anni. Ma nel 1975 intervenne un comitato cittadino (\"Azienda di Soggiorno e Turismo\" presieduta da Achille Colucci), che organizz\u00f2 addirittura una colletta popolare e riport\u00f2 la gara nel calendario sportivo locale.\nLa Coppa Selva di Fasano \u00e8 diventata nel tempo una tradizione sportiva della Puglia automobilistica. Oggi il tracciato fa parte del Campionato Italiano Velocit\u00e0 Montagna.\nL'edizione 2019 non verr\u00e0 disputata per l'inizio dei lavori di messa in sicurezza della Strada statale 172 dir dei Trulli."}
{"id": "1865017", "revid": "1784938", "url": "https://it.wikipedia.org/wiki?curid=1865017", "title": "Rivoluzione italiana", "text": "La locuzione rivoluzione italiana \u00e8 stata pi\u00f9 volte impiegata da alcuni storici e scrittori del XIX e XX secolo per indicare diversi periodi di cambiamento degli assetti di potere nella penisola italiana, tra cui anche l'unit\u00e0.\nIl significato della locuzione non \u00e8 univoco e a tutt'oggi non \u00e8 pacificamente condiviso ne come attribuzione ad uno determinato evento temporale ne come accezione positiva o negativa dell'evento individuato.\nIl dibattito sul significato.\nDiversi momenti storici sono stati chiamati \"rivoluzione\" in Italia, sia da storici, che da scrittori o giornalisti, o percepiti come tali:"}
{"id": "1865020", "revid": "290309", "url": "https://it.wikipedia.org/wiki?curid=1865020", "title": "Comunit\u00e0 Valsugana e Tesino", "text": "La Comunit\u00e0 Valsugana e Tesino \u00e8 una comunit\u00e0 di valle della Provincia autonoma di Trento di abitanti con capoluogo Borgo Valsugana.\nSi trova nella parte orientale della provincia e comprende 18 comuni prima facenti parte del \"Comprensorio Bassa Valsugana e Tesino\". Il suo numero identificativo \u00e8 il 3.\nGeografia.\nLa comunit\u00e0 si estende su una superficie di 578 km\u00b2, e confina a nord con la Comunit\u00e0 territoriale della Val di Fiemme (1), ad est con la Comunit\u00e0 di Primiero (2) e con la Provincia di Belluno, a sud con la Provincia di Vicenza e ad ovest con la Comunit\u00e0 Alta Valsugana e Bersntol (4).\nLa geografia della vallata \u00e8 dominata dallo scorrere del fiume Brenta, che provenendo da ovest prosegue poi verso il Veneto. Appena superato il confine regionale la valle perde la denominazione di \"Valsugana\", e diventa \"Canale di Brenta\". Il \"Tesino\", invece, \u00e8 un altopiano composto dagli abitati di Pieve Tesino, Cinte Tesino e Castello Tesino, ed \u00e8 raggiungibile tramite strade provinciali da Strigno oppure da Grigno.\nIdioma.\nNella Valsugana orientale viene parlato un dialetto che presenta pi\u00f9 similarit\u00e0 con la lingua veneta che con i dialetti trentini. Nello specifico viene utilizzato il dialetto veneto centrale, nella variante utilizzata nella provincia di Vicenza, a cui si aggiungono influenze provenienti dal trentino centrale, creando il cosiddetto \"dialetto trentino orientale\". La componente veneta \u00e8 sempre pi\u00f9 accentuata pi\u00f9 ci si avvicina al confine: nell'abitato di Tezze di Grigno questa \u00e8 preponderante. Il limite occidentale di questa influenza \u00e8 rappresentato dal confine politico con la Comunit\u00e0 Alta Valsugana e Bersntol, infatti oltre il comune di Novaledo si parla il dialetto trentino, seppur con differenze fonetiche importanti con la lingua parlata a Trento.\nLuoghi d'interesse.\nDa sempre terra di confine e di passaggio, la zona orientale della Valsugana vanta la presenza di molti castelli, alcuni ancora in perfette condizioni, altri dei quali sono giunti fino a noi solamente alcune rovine. I pi\u00f9 importanti sono: Castel Telvana, situato sopra al capoluogo, e Castel Ivano, a controllo delle vie d'accesso al Veneto e al Tesino. Dal punto di vista orografico sono presenti diverse vallate minori, create dagli affluenti del Brenta; la pi\u00f9 importante \u00e8 la Val di Sella. I numerosi corsi d'acqua hanno inoltre creato molte grotte, tra le quali la Grotta Calgeron, la Grotta della Bigonda e la Grotta di Castello Tesino.\nInfrastrutture e trasporti.\nTrovandosi ad essere una cerniera di passaggio tra il Veneto orientale e Trento, il territorio comunitario \u00e8 attraversato da diverse infrastrutture viarie, sia stradali che ferroviarie. Per quanto riguarda il trasporto su gomma l'arteria principale \u00e8 la Strada statale 47 della Valsugana, che nel tratto tra Grigno e Strigno presenta delle problematiche dovute alla riduzione da 4 a 2 corsie. L'Altopiano del Tesino \u00e8 invece raggiungibile da Grigno percorrendo la SP 75, da Strigno tramite la SP 78 e da Canal San Bovo con la SP 79 del Passo Brocon.\nIl trasporto su rotaia \u00e8 effettuato sulla Ferrovia Trento-Venezia, che vede sul territorio la presenza di 7 stazioni ferroviarie; il tratto dalla Stazione di Borgo Valsugana Est verso ovest rientra nel progetto di \"metropolitana leggera di superficie\". Parallela alle due infrastrutture citate scorre la Ciclopista della Valsugana."}
{"id": "1865021", "revid": "339392", "url": "https://it.wikipedia.org/wiki?curid=1865021", "title": "Bassa Valsugana", "text": ""}
{"id": "1865037", "revid": "228587", "url": "https://it.wikipedia.org/wiki?curid=1865037", "title": "Museo degli usi e costumi", "text": "Il Museo degli usi e costumi (in tedesco \"S\u00fcdtiroler Volkskundemuseum\") si trova a Brunico, nella frazione di Teodone (\"Dietenheim\"); istituito nel 1976, \u00e8 costituito da un parco museale di circa 4 ettari e dalla Residenza Mair am Hof.\nDescrizione.\nNel parco museale sorgono antiche case contadine (masi) e fattorie (una ventina di edifici rurali dal XV al XVIII secolo, riedificati e sistemati come unit\u00e0 abitative) che rappresentano la variet\u00e0 di tipologie costruttive delle diverse vallate altoatesine, e la stratificazione sociale della societ\u00e0 contadina. Nelle case gli arredi originali ed attrezzi da lavoro tipici esposti descrivono la vita quotidiana della societ\u00e0 rurale di un tempo; nel periodo estivo, in un forno antico viene cotto del pane e offerto ai visitatori.\nNei tipici orti contadini crescono verdure, erbe medicinali e fiori, e nei campi intorno pascolano animali domestici e bestiame agricolo.\nLa residenza \"Mair am Hof\", edificata nel periodo fra il 1690 ed il 1700 da Anton Wenzl von Sternbach (1651-1716), che qui risiedeva con la famiglia, nel corso dei secoli cambi\u00f2 pi\u00f9 volte proprietario, fino a diventare sede del Museo Etnografico nella seconda met\u00e0 del XX secolo. \nNelle sue sale espositive sono ospitate testimonianze della devozione religiosa e dell'arte popolare e diverse collezioni fra cui una di pipe, una di cinturoni ed una di cetre."}
{"id": "1865042", "revid": "1318789", "url": "https://it.wikipedia.org/wiki?curid=1865042", "title": "Val di Tures", "text": "La val di Tures (\"Tauferer Tal\" in tedesco, \"val de T\u00fcresc\" in ladino) \u00e8 una valle che si trova in Alto Adige, che parte da Campo Tures e scende sino a Brunico.\nPrima del centro abitato di Campo Tures, la valle ha un nome diverso, essa prende il nome di valle Aurina, seguendo l'omonimo torrente e la strada Strada statale 621 della Valle Aurina.\nDal punto di vista orografico la valle separa nelle Alpi dei Tauri occidentali le Alpi della Zillertal (ad ovest) dalle Alpi Pusteresi (ad est)."}
{"id": "1865044", "revid": "24281", "url": "https://it.wikipedia.org/wiki?curid=1865044", "title": "Lemonheads", "text": ""}
{"id": "1865046", "revid": "1217526", "url": "https://it.wikipedia.org/wiki?curid=1865046", "title": "Il Moric", "text": "Il Moric \u00e8 un demone che compare nel ciclo \"Il Druido Supremo di Shannara\", il suo obiettivo \u00e8 distruggere l'Eterea per far decadere il Divieto.\nStoria.\n\u00c8 un demone cambiatore di forma al servizio di Tael Riverine, il signore dei Jarka Ruus. Il suo vero aspetto \u00e8 sconosciuto ma i suoi poteri gli permettono di penetrare in un corpo e prenderne il possesso lasciando integro dell'individuo controllato solo la pelle e naturalmente riesce a imitare perfettamente la personalit\u00e0 delle sue vittime.\nOriginario degli acquitrini e delle paludi del Brockenthrog, del mondo del Divieto, il Moric divenne un servo di Tael Riverine e partecip\u00f2 alla cospirazione che aveva come obiettivo la distruzione dell'Eterea e la rottura della loro prigione eterna. La magia della notte liquida, che il signore degli straken diede a Iridia Eleri, eseguiva uno scambio di persone tra le Quattro Terre e il Divieto; in questo modo, quando Shadea a'Ru us\u00f2 la pozione, Grianne fu mandata nelle terre dei Jarka Ruus mentre il mutaforma fu spedito a Paranor dove con l'inganno si impossess\u00f2 della strega degli elfi.\nCapendo la situazione di quel mondo, l'astuto demone si mise al servizio di Sen Dunsidan, il leader della Federazione, convinto di poterlo manipolare al fine di sferrare un attacco contro Arborlon e gli Elfi. Tuttavia Sen Dunsidan mostra troppe reticenze nei confronti del suo consigliere, pensando che la guerra bisognava prima chiuderla lungo il Prekkendor. Dopo aver ucciso un gruppo di gnomi assassini al servizio di Shadea a'Ru, il demone decide di sbarazzarsi del Primo Ministro e gli tese una trappola prendendo le sembianze dell'ingegnere Etan Orek. Con l'aspetto di Sen Dunsidan sale a bordo della \"Zolomach\" e salpa alla volta della capitale elfica.\nGrazie all'intervento degli Ohmsford, il Moric viene fermato e rispedito nel Divieto con l'ausilio dello Scettro Nero. Qui, un drago gigantesco era pronto ad attenderlo."}
{"id": "1865047", "revid": "1876278", "url": "https://it.wikipedia.org/wiki?curid=1865047", "title": "Palazzo Ducale (Massa)", "text": "Il palazzo Ducale \u00e8 situato a Massa in piazza Aranci. Fu chiamato anche \"palazzo Rosso\" e, oggi, anche \"della Prefettura\".\nStoria.\nIl palazzo fu iniziato, nel 1563, da Alberico I Cybo-Malaspina come sede della corte trasformando una preesistente villa della famiglia.\nIl primo nucleo della casa era rivolto verso via Guidoni, dove si trovava l'ingresso principale; la facciata si presentava su un giardino, che arrivava fino all'attuale via Alberica. Nel 1563 venne fatto il primo ampliamento che consisteva in una nuova ala verso l'attuale Piazza Aranci, inserita ad angolo retto, rispetto all'altra che guardava verso via Guidoni. Questa nuova parte era pi\u00f9 alta della precedente ed era indipendente, oltre che di diverso stile. Alberico non fu entusiasta del primo intervento per scompensi volumetrici, cos\u00ec fece stilare un progetto accurato da tecnici romani e affid\u00f2 i lavori ad un gruppo di artigiani. Il progetto prevedeva la sopraelevazione della vecchia casa dei Malaspina, per armonizzarla in altezza con l'ampliamento realizzato nel primo intervento. Il tutto doveva essere fatto con maestria, tenendo conto dell'aspetto strutturale, del rapporto tra vecchia e nuova costruzione e dell'impiego di materiali in armonia con quelli gi\u00e0 presenti. Alberico il 10 febbraio 1568, aveva redatto il contratto con il notaio Filippo Andreoni, con il quale assegnava l'incarico della realizzazione pratica del progetto, stabiliva le varie operazioni, i materiali da impiegare, il periodo pi\u00f9 opportuno per i vari interventi ed infine i pagamenti e le relative modalit\u00e0. Dopo i due interventi il palazzo si present\u00f2 a forma di L con due facciate, una su via Bagnara e l'altra in piazza S.Pietro.\nI successori di Alberico, apportarono modifiche e cambiamenti al palazzo che perse l'impostazione iniziale albericiana. Le variazioni pi\u00f9 significative sono dovute alla moglie di Carlo II Cybo-Malaspina, succeduto al duca Alberico II, Teresa Pamphili che govern\u00f2 lo Stato al posto del debole consorte. Essendo nipote di papa Innocenzo X e, avendo vissuto nella Roma papale del Seicento, a lei si dovettero i colori attuali rosso e bianco simbolo della potenza pontificia. Per le trasformazioni del palazzo si avvalse del quotato architetto Alessandro Bergamini che ristruttur\u00f2 i prospetti dell'edificio donandogli l'aspetto e la colorazione attuale. L'opera di Teresa non si limit\u00f2 solo all'esterno, ma anche all'interno, infatti fu lei a volere la fontana nel cortile, con la grotta del Nettuno, gli affreschi del salone ornato di statue di marmo.\nEsterno.\nL'intero lato orientale di piazza Aranci \u00e8 occupato dal grandioso palazzo voluto da Alberico I Cybo-Malaspina. Le attuali forme e il caratteristico colore rosso sono opere settecentesche di Alessandro Bergamini. L'esterno, come l'interno, \u00e8 ricco di finestre decorate da stucchi e portali marmorei che danno un risalto maggiore al complesso, alto 55 metri .\nInterno.\nDopo aver superato il portone d'ingresso si giunge in un ampio cortile circondato da colonne, scalinate, loggiati e portali in marmo. In fondo ad esso si accede al \"ninfeo\", un ambiente roccioso su cui troneggia la statua di \"Nettuno che cavalca le onde\". Le due stanze adiacenti sono state affrescate nelle volte da Stefano Lemmi nel 1702 con \"Le manifestazioni dell'ingegno umano\" e \"La glorificazione dei quattro pontefici delle famiglie Cybo e Pamphili\". Salito lo scalone si arriva al piano nobile, dove gli ambienti sono preceduti da un loggiato decorato da colonne di marmo e stucchi: \"Salone degli Svizzeri\", \"Salone della Resistenza\" e \"Salone degli Stucchi\", tutti e tre riccamente adornati. Non visitabili, perch\u00e9 compresi tra i locali destinati alla Prefettura, sono la \"Cappella Ducale\", con affreschi di Carlo Pellegrini nella volta e bassorilievo marmoreo raffigurante la Nativit\u00e0 sull'altare, e la scenografica \"Alcova Ducale\". Sempre nel palazzo era presente un piccolo teatro denominato \"Teatro Ducale\" che soddisfaceva il desiderio di divertimento della corte. Il terzo e ultimo piano della costruzione \u00e8 adibito a sedi di uffici della Provincia e della Prefettura, alto 33 metri ."}
{"id": "1865048", "revid": "1067791", "url": "https://it.wikipedia.org/wiki?curid=1865048", "title": "Rifampicina", "text": "Rifampicina (DCI) o rifampina (negli Stati Uniti) \u00e8 un antibiotico battericida del gruppo delle rifamicine. Viene utilizzata per il trattamento della tubercolosi, la lebbra e la legionella. Prima di trattare una persona per un lungo periodo di tempo, si raccomanda il dosaggio degli enzimi epatici e l'emocromo . \nLa rifampicina pu\u00f2 essere somministrata per bocca o per via endovenosa.\nStruttura chimica.\nLa rifampicina \u00e8 un polichetone appartenente alla classe chimica dei composti denominati ansamicine, cos\u00ec denominati a causa della loro struttura eterociclica contenente un nucleo di naftochinone attraversato da una catena alifatica. Il cromoforo naftochinonico \u00e8 ci\u00f2 che conferisce alla rifampicina il suo caratteristico colore cristallino rosso-arancio.\nI gruppi funzionali critici della rifampicina, nel suo legame inibitorio della RNA polimerasi batterica, sono i quattro gruppi idrossilici critici e gli anelli naftalinici, che formano legami idrogeno con residui amminoacidici. \n\u00c8 un composto semisintetico derivato dalla \"Amycolaptosis rifamycinica\" (conosciuta in passato come \"Amycolaptosis mediterranei\" o \"Streptomyces mediterranei\"). La rifampicina si abbrevia come RIF, RMP, RD, RA o R. \u00c8 Conosciuta anche con il nome di rifaldazina, R/AMP e Rofact (in Canada).\nIndicazioni.\nLa rifampicina \u00e8 stata introdotta nel 1967 come un'aggiunta ad un trattamento della tubercolosi e della meningite inattiva, insieme all'isoniazide, all'etambutolo e alla streptomicina. Non esiste forma generica. In Italia richiede una prescrizione medica. Deve essere somministrata per diversi mesi regolarmente ogni giorno, altrimenti il rischio della mutazione della tubercolosi nella sua forma resistente cresce enormemente. Proprio questo \u00e8 il motivo per cui viene utilizzata insieme agli altri tre farmaci citati, in particolare all'isoniazide.\nLa rifampicina viene utilizzata normalmente per curare le infezioni dovute ai \"Mycobacterium\", incluse la tubercolosi e la lebbra; ha inoltre un ruolo nella cura dello \"Staphylococcus aureus\" meticillina-resistente insieme all'acido fusidico, lo streptococco \u03b2-emolitico del gruppo A e, soprattutto, clamidie. \nViene quasi sempre usato insieme ad altri antibiotici, tranne quando somministrato per prevenire la meningite da \"Haemophilus influenzae\" di tipo b o da \"Neisseria gonorrhoeae\" nelle persone che sono state esposte a tali batteri.\nInoltre \u00e8 stato usato con l'amfotericina B in molti tentativi, falliti, di curare la meningoencefalite amebica primaria causata dalla \"Naegleria fowleri\".\nViene inoltre utilizzato per curare le infezioni dalle specie \"Listeria\", dalla \"Neisseria gonorrhoeae\", dalla \"Haemophilus influenzae\" e dalla \"Legionella pneumophila\". Per queste indicazioni non comuni andrebbero condotti test di sensibilit\u00e0 prima di iniziare la terapia di rifampicina. La resistenza alla rifampicina si sviluppa velocemente durante il trattamento, e la monoterapia di rifampicina non andrebbe utilizzata per curare queste infezioni, ma dovrebbe essere sempre utilizzata con altri antibiotici. Con il trattamento standard della lebbra utilizzante la terapia multifarmacologica, la rifampicina viene sempre utilizzata con il dapsone e la clofazimina.\nLe specie \"Enterobacteriaceae\", \"Acinetobacter\" e \"Pseudomonas\" sono intrinsecamente resistenti alla rifampicina.\nFarmacodinamica.\nLa rifampicina inibisce la RNA Polimerasi DNA dipendente nelle cellule batteriche legandosi alla sua subunit\u00e0 beta, prevenendo cos\u00ec la trascrizione all'RNA e la conseguente traduzione in proteine. La sua natura lipofila la rende un ottimo candidato per trattare la forma meningitica della tubercolosi, che richiede la distribuzione nel sistema nervoso centrale e la penetrazione attraverso la Barriera Emato-Encefalica.\nLa rifampicina agisce direttamente sulla sintesi di RNA messaggero. Inibisce solamente l'RNA Polimerasi procariotica iniziata dal DNA, specialmente nei batteri gram-positivi, come il \"Mycobacterium tubercolosis\", che lo \u00e8 leggermente. Infatti le prove mostrano che DNA in vitro trattato con una concentrazione 5000 volte maggiore della dose normale rimane inalterato; l'RNA e DNA Polimerasi in vivo di cavie eucariote hanno avuto a loro volta pochi problemi. La membrana della maggior parte di questi batteri Gram-positivi \u00e8 acido micolico con peptidoglicano, il che permette un facile ingresso del medicinale nella cellula. La rifampicina interagisce con la subunit\u00e0 \u03b2 dell'RNA Polimerasi quando questa \u00e8 in un trimero \u03b12\u03b2. Questo blocca la trascrizione dell'RNA messaggero, impedendo cos\u00ec la traduzione dei polipeptidi. Deve essere specificato comunque che non pu\u00f2 bloccare l'allungamento dell'mRNA una volta che \u00e8 iniziato il legame con il filamento senso di DNA.\n Il complesso Rifampina-RNA Polimerasi \u00e8 estremamente stabile nonostante gli esperimenti abbiano dimostrato che questo non \u00e8 dovuto ad alcun tipo di legame covalente. \u00c8 stato ipotizzato che i legami a idrogeno e le interazioni di legame \u03c0-\u03c0 tra il naftochinone e gli aminoacidi aromatici siano i principali stabilizzatori, anche se questo richiede l'ossidazione del naftoidrochinone trovato pi\u00f9 comunemente nella rifampina. Quest'ultima ipotesi spiegherebbe l'esplosione di batteri multiresistenti: mutazioni nel gene della subunit\u00e0 \u03b2 dell'RNA Polimerasi che sostituisce la fenilalanina, il triptofano e la tirosina con aminoacidi non aromatici causa un legame debole tra la rifampina e l'RNA Polimerasi\nBatteri resistenti alla rifampicina producono RNA Polimerasi con la struttura delle subunit\u00e0 \u03b2 leggermente diversa, che non sono facilmente inibite dal farmaco. Nella ricerca di biologia molecolare, plasmidi contenenti geni resistenti alla rifampicina vengono spesso utilizzati per lo screening delle colonie di batteri. Molti plasmidi con geni resistenti alla rifampicina sono disponibili in commercio per i ricercatori.\nControindicazioni ed effetti collaterali.\nLe controindicazioni sono principalmente legate all'epatite da farmaco, e pazienti che utilizzano rifampicina spesso eseguono test di funzionalit\u00e0 epatica, incluso l'aspartato-transaminasi (AST). Il dosaggio massimo \u00e8 di solito a 600\u00a0mg (dose media per un adulto).\nL'epatotossicit\u00e0 non \u00e8 l'unico problema, ma ci sono tutta una serie di effetti collaterali della rifampicina quando presa insieme ad altri farmaci. Persone con problemi apoplettici, trombosi, o che sono a rischio di infarto miocardico acuto devono essere particolarmente attenti all'utilizzo della rifampicina, in quanto il farmaco pu\u00f2 ridurre facilmente la potenza di farmaci anticoagulanti come l'Acenocoumarol e il Warfarin; il dosaggio di questi farmaci deve essere aumentato di tre volte per compensare.\nLa rifampicina \u00e8 un potente induttore di enzimi microsomiali epatici della famiglia Citocromo P450 capaci di metabolizzare farmaci anticoagulanti o anticoncezionali. Questo provoca pericolose interazioni farmacologiche che risultano in inefficacia terapeutica.\nGli effetti collaterali pi\u00f9 sgradevoli sono febbre, disturbi gastrointestinali, rash cutanei e reazioni immunologiche. Sono stati riportati in alcuni casi danni al fegato associati ad itterizia, che raramente hanno portato alla morte.\nL'assunzione di rifampicina pu\u00f2 colorare di rosso-arancio alcuni fluidi corporei, come urina e lacrime, un effetto collaterale benigno ma talvolta spaventoso. Questa colorazione pu\u00f2 macchiare permanentemente delle lenti a contatto. Inoltre pu\u00f2 verificarsi anche nel latte materno, che quindi non dovrebbe essere somministrato ai neonati.\nLa Rifampicina viene eliminata principalmente dalla secrezione di bile nel tratto gastrointestinale.\nIn breve pu\u00f2 causare effetti collaterali come:\nNel cane d\u00e0 facilmente gravi effetti collaterali data la bassa eliminazione biliare nell'animale.\nFarmacocinetica.\nLa somministrazione orale di rifampicina causa una concentrazione elevata di plasma nelle prime 2-4 ore. L'acido aminosaliciclico pu\u00f2 severamente ridurre l'assorbimento di rifampicina. Se questi farmaci devono essere assunti insieme, devono essere presi con 8-12 ore di intervallo tra di loro.\nLa rifampicina \u00e8 facilmente assorbita dal tratto gastrointestinale e il suo gruppo funzionale estero \u00e8 rapidamente idrolizzato dalla bile e catalizzato da un enzima operante ad alto pH chiamato esterasi. Dopo circa 6 ore quasi tutto il farmaco \u00e8 deacetilato. Persino in questa forma la rifampicina \u00e8 ancora un potente antibiotico; tuttavia non pu\u00f2 pi\u00f9 essere riassorbita dall'intestino e deve essere quindi eliminata dall'organismo. Solo il 7% circa del farmaco somministrato sar\u00e0 espulso attraverso l'urina, anche se questa eliminazione urinaria compone solo il 30% circa della dose di farmaco escreta. Il rimanente 60-65% del farmaco \u00e8 espulso attraverso le feci e per via biliare.\nL'emivita della rifampina varia da 1,5 a 5 ore, anche se un indebolimento epatico la incrementa significativamente. La consumazione di cibo invece inibisce l'assorbimento da parte del tratto gastrointestinale, e il farmaco viene eliminato pi\u00f9 velocemente.\nLa distribuzione del farmaco \u00e8 elevata in tutto l'organismo, e raggiunge concentrazioni effettive in molti organi e fluidi corporei, compreso il fluido cerebrospinale. Questa elevata distribuzione \u00e8 il motivo per cui saliva, lacrime, sudore, urina e feci sono colorate di rosso-arancio. Circa il 60-90% del farmaco \u00e8 legato alle proteine del plasma.\nIl principale metabolita \u00e8 la 25-deacetilrifampicina.\nStoria.\nEsistono vari tipi di rifamicine, ma una forma in particolare, con un gruppo 4-metil-1-piperazinaminile \u00e8 quella clinicamente pi\u00f9 efficace. Il gruppo delle rifamicine, e la rifampicina in particolare, sono state scoperte nel 1959 nei laboratori Lepetit a Milano grazie alla terra trovata a Saint-Rapha\u00ebl, in Costa Azzurra, dal microbiologo Ermes Pagani (1929-2013). I batteri presenti nel terreno sono stati poi analizzati da un gruppo di ricercatori italiani guidati dallo stesso Ermes Pagani, dal Prof. Piero Sensi (1920-2013) e dalla dott.ssa Maria Teresa Timbal (1925-1969). La rifampicina \u00e8 registrata a nome di entrambi.\nIl suo nome deriva dall'abitudine che i ricercatori della Lepetit avevano di denominare ogni campione di terra raccolto con il nome di un film. In questo caso \"Rififi\".\nRifampicina \u00e8 stato venduto per la prima volta in Italia nel 1968 ed \u00e8 stato approvato dalla FDA nel 1971\nCommercializzazione.\nIn Bulgaria viene venduto come Tubocin (dalla Actavis/Balkanpharma), in Israele come Rimactan (Sandoz) e in Romania come Sinerdol (Sicomed). Nel Regno Unito viene commercializzato come Rifadin (Sanofi), Rimactan (Sandoz), Rifater (Sanofi, in combinazione con isoniazide e pirazinamide), Rifinah e Rimactazid (Sanofi e Sandoz rispettivamente, combinato con l'isionazide). Negli Stati Uniti viene venduto come Rifadin (Sanofi), Rifater (Sanofi, combinato con isoniazide e pirazinamide) e Rimactane (Novartis). In India l'R-Cinex 600 \u00e8 prodotto dalla Lupin Ltd, ed \u00e8 una combinazione di rifampicina e isoniazide. In Italia la rifampicina \u00e8 venduta dalla Sanofi con il nome di Rifadin."}
{"id": "1865050", "revid": "155634", "url": "https://it.wikipedia.org/wiki?curid=1865050", "title": "Torneo di Wimbledon 2008 - Singolare maschile", "text": "Il torneo, svoltosi dal 23 giugno al 6 luglio, ha visto vincitore del singolare maschile Rafael Nadal che ha sconfitto in finale Roger Federer. \nLa finale, disputata domenica 6 luglio 2008, \u00e8 durata 4 ore e 48 minuti di gioco, ma a causa della pioggia si \u00e8 protratta per 7 ore e 15 minuti, dalle 14,00 alle 21,15 locali."}
{"id": "1865053", "revid": "123935545", "url": "https://it.wikipedia.org/wiki?curid=1865053", "title": "Maurizio Romano", "text": "Biografia.\nFratello maggiore della doppiatrice Laura Romano. Ha doppiato svariati attori in film hollywoodiani, telefilm e telenovele, ed \u00e8 stato molto attivo anche nel doppiaggio di cartoni animati. Era noto per aver fornito la voce italiana del avvocato Lionel Hutz di \"I Simpson\". La sua carriera di attore \u00e8 stata molto breve: in televisione \u00e8 apparso nello sceneggiato \"Una donna per amico\" diretto da Rossella Izzo nel 1998, \u00e8 morto il 20 settembre 2003 all'et\u00e0 di 37 anni in seguito a un incidente stradale."}
{"id": "1865055", "revid": "287204", "url": "https://it.wikipedia.org/wiki?curid=1865055", "title": "Evelyn Kwong", "text": ""}
{"id": "1865063", "revid": "1573940", "url": "https://it.wikipedia.org/wiki?curid=1865063", "title": "Chiesa della Santissima Trinit\u00e0 (Napoli)", "text": "La chiesa della Santissima Trinit\u00e0 (o di chiesa di San Tommaso d'Aquino) \u00e8 una chiesa di Napoli, sita in via Tasso.\nStoria.\nNel 1932 fu demolita la chiesa di San Tommaso d'Aquino per i lavori di ricostruzione del Rione Carit\u00e0. In compenso si decise di costruire una nuova chiesa sulla collina del Vomero, in via Tasso, dove poter ricostruire il demolito tempio e trasferirvi gli arredi e le decorazioni artistiche.\nIl 19 maggio 1934 cominciarono le pratiche per la sua costruzione e fu consacrata nel 1935, sebbene non fosse stata ancora ultimata. Le fu dato il titolo di \"chiesa della Santissima Trinit\u00e0\" proveniente dalla chiesa della Santissima Trinit\u00e0 alla Cesarea, che fu chiusa in quanto pericolante, e temporaneamente affidato alla piccola chiesa di San Lorenzo, ubicata sempre in via Tasso.\nDescrizione.\nL'interno, caratterizzato da una sola navata, \u00e8 molto simile a quello del vecchio tempio, come del resto la facciata, che riprende quella vecchia secondo i dettati dell'allora soprintendente Gino Chierici.\nL'attuale luogo di culto possiede anche molti arredi della vecchia chiesa, come il portale d'ingresso in piperno, alcuni altari e vari dipinti. In particolare il pregevole altare maggiore seicentesco in marmi policromi (che tuttavia non \u00e8 l'originario altare maggiore della chiesa di San Tommaso, che fu inspiegabilmente perduto) modificato nel XVIII secolo quando vi furono aggiunti i gradini e i due angeli alle estremit\u00e0, opera della bottega di Giuseppe Sanmartino. Il paliotto \u00e8 stato probabilmente lavorato negli anni trenta del XVII secolo da Costantino Marasi e Giovanni Mozzetta. Anche due altari laterali, di met\u00e0 Settecento e di aspetto rococ\u00f2, provengono dalla vecchia chiesa."}
{"id": "1865065", "revid": "1573940", "url": "https://it.wikipedia.org/wiki?curid=1865065", "title": "Trichopsis", "text": "Trichopsis , \u00e8 un genere di pesci d'acqua dolce appartenenti alla famiglia Osphronemidae, sottofamiglia Macropodusinae."}
{"id": "1865066", "revid": "1442080", "url": "https://it.wikipedia.org/wiki?curid=1865066", "title": "Torneo di Wimbledon 2008 - Singolare femminile", "text": "Il torneo ha visto vincitrice Venus Williams che ha battuto in finale la sorella Serena."}
{"id": "1865067", "revid": "1149807", "url": "https://it.wikipedia.org/wiki?curid=1865067", "title": "Echochrome", "text": "echochrome \u00e8 un videogioco rompicapo sviluppato da JAPAN Studio per PlayStation Portable e PlayStation 3 disponibile su UMD e sul PlayStation Store.\nLo scopo del gioco \u00e8 quello di manovrare un manichino in un mondo ruotabile in cui la fisica e la realt\u00e0 dipendono dalla prospettiva. Il gioco \u00e8 chiaramente ispirato alle costruzioni impossibili di Maurits Escher.\n\u00c8 stato annunciato all'E3 2007.\nSistema di gioco.\nIl manichino si muove autonomamente. \u00c8 possibile farlo correre con il Tasto Croce oppure farlo fermare con il Tasto Triangolo. Utilizzando le Frecce Direzionali o lo Stick Analogico, \u00e8 possibile ruotare il Livello in modo tale da far \"coincidere\" i piani.\nLe Cinque Leggi della Prospettiva.\nIl gioco si basa sulle cosiddette \"Cinque Leggi della Prospettiva\". Mediante esse, \u00e8 possibile fare in modo che il manichino possa superare i vari livelli, pur andando contro le leggi nel mondo reale.\nPrima Legge: prospettiva del cammino.\nSe da un certo punto di vista i percorsi appaiono separati, se si sposta la visuale essi si congiungono. Cos\u00ec facendo, il manichino pu\u00f2 girare ad esempio su di un percorso infinito, seppur da un altro punto di vista due segmenti si trovano su due piani differenti.\nSeconda Legge: caduta.\nSe da un certo punto di vista un percorso sembra essere ad un piano superiore rispetto ad un altro, se si sposta la visuale, la posizione di quel piano cambier\u00e0. Sparsi per i livelli, si trovano dei buchi di colore nero. Se il manichino ci finisce sopra, ci cadr\u00e0 finendo su un piano inferiore oppure nel vuoto. Ruotando la visuale, \u00e8 possibile fare in modo che il manichino cada su un altro piano, invece che nel vuoto.\nTerza Legge: esistenza.\nSe da un certo punto di vista un percorso appare interrotto, \u00e8 possibile spostare la visuale in modo che l'interruzione venga coperta da un'altra porzione del livello. In altre parole, se ruotando la visuale viene coperta un'interruzione di un percorso (da una colonna, per esempio), il manichino continuer\u00e0 a camminare come se l'interruzione non ci fosse.\nQuarta Legge: assenza.\nSe da un certo punto di vista un oggetto \u00e8 visibile, \u00e8 possibile spostare la visuale in modo che esso scompaia. Questa legge \u00e8 analoga alla precedente: se si copre un buco nero, nascondendolo con un'altra porzione del livello, il manichino avanzer\u00e0 come se non ci fosse.\nQuinta Legge: salto.\nQuesta legge \u00e8 analoga la seconda. Sfrutta i suddetti buchi bianchi che, al contrario di quelli neri, permettono di saltare. Ruotando la visuale (e di conseguenza la prospettiva), il manichino pu\u00f2 saltare su un piano prospettico del tutto differente.\nAccoglienza.\nLa rivista \"Play Generation\" lo classific\u00f2 come il miglior gioco d'intelligenza del 2008. La stessa testata diede al gioco un punteggio di 87/100, trovandolo un puzzle game fresco e stravagante che avrebbe tenuto il giocatore incollato allo schermo di PSP fino all'ultimo livello.\nSequel.\nA fine dicembre 2010 usc\u00ec il sequel intitolato \"Echochrome II\"."}
{"id": "1865070", "revid": "256896", "url": "https://it.wikipedia.org/wiki?curid=1865070", "title": "Trichopsis pumila", "text": "Trichopsis pumila, conosciuto comunemente come gurami pigmeo, \u00e8 un piccolo pesce d'acqua dolce appartenente alla famiglia Osphronemidae, sottofamiglia Macropodusinae.\nDistribuzione e habitat.\nQuesta specie \u00e8 diffusa in Asia, nelle acque dolci di Indonesia, Laos e Thailandia. Abita acque lente o stagnanti, soprattutto quelle con densa vegetazione acquatica e anche povere di ossigeno.\nDescrizione.\nPresenta un corpo piuttosto alto, con profilo vagamente romboidale, il ventre pi\u00f9 convesso del dorso. La pinna dorsale \u00e8 alta, la coda a lancia nel maschio e arrotondata nella femmina e l'anale lunga e frastagliata. Le pinne ventrali sono corte, ad eccezione del primo raggio, molto allungato. Le pettorali sono arrotondate. La livrea \u00e8 interessante: il corpo ha un fondo grigio verde con riflessi argentei, il dorso pi\u00f9 scuro. Dagli occhi parte una linea grossolana bruna, che corre lungo i fianchi. Il ventre presenta riflessi rosati e azzurrati. La pinna dorsale, l'anale e la caudale sono fittamente punteggiate di blu e rosso e orlati degli stessi colori. Le ventrali sono azzurrine, le pinne pettorali trasparenti. Il maschio presenta una livrea pi\u00f9 colorata della femmina. \nRaggiunge una lunghezza di 4 cm.\nRiproduzione.\nCome gli altri Osphronemidae il maschio produce un nido di bolle, dove durante l'accoppiamento verranno depositate le 100-170 uova deposte.\nAlimentazione.\nSi nutre di insetti ed invertebrati vari.\nAcquariofilia.\n\u00c8 una specie apprezzata dagli acquariofili, facile da riprodurre in cattivit\u00e0."}
{"id": "1865072", "revid": "339392", "url": "https://it.wikipedia.org/wiki?curid=1865072", "title": "Radio Canada", "text": ""}
{"id": "1865074", "revid": "47767", "url": "https://it.wikipedia.org/wiki?curid=1865074", "title": "Eulalio", "text": ""}
{"id": "1865089", "revid": "1305772", "url": "https://it.wikipedia.org/wiki?curid=1865089", "title": "Mondo Anello", "text": "Il Mondo Anello (in inglese \"Ringworld\") \u00e8 un habitat artificiale immaginario a forma di anello ruotante attorno alla propria stella, ideato dallo scrittore di fantascienza statunitense Larry Niven. Il Mondo Anello appare per la prima volta nel romanzo del 1970 \"I burattinai\", appartenente al ciclo dello Spazio conosciuto, e fornisce l'ambientazione per il seguito \"I costruttori di Ringworld\" ed i successivi \"Il trono di Ringworld\" ed \"I figli di Ringworld\".\nTecnologia del Mondo Anello.\nIl Mondo Anello \u00e8 largo circa 1.600.000 chilometri e possiede approssimativamente il diametro dell'orbita terrestre. Sull'anello la forza di gravit\u00e0 viene simulata attraverso la forza centrifuga effetto della rotazione attorno alla stella primaria. La sua superficie abitabile interna equivale all'area di circa tre milioni di pianeti simili alla Terra. Pareti alte 1600 chilometri lungo i bordi trattengono all'interno dell'anello la biosfera. Il Mondo ad Anello pu\u00f2 essere considerato una sottile striscia di una sfera di Dyson; lo stesso Niven lo considera come \"un passaggio intermedio fra una sfera di Dyson e un pianeta\".\n\"Mondo ad Anello\" (\"Ringworld\" in inglese), \u00e8 diventato un termine generico per indicare questo tipo di oggetti comunemente noti nella fantascienza come megastrutture. Tra le varianti pi\u00f9 famose proposte da altri autori vi sono gli Orbitali del \"Ciclo della Cultura\" di Iain Banks, poi ripresi nella saga di videogiochi \"Halo\". Tra le differenze principali che distinguono gli Orbitali dai Mondi ad Anello vi sono innanzitutto le dimensioni - gli Orbitali sono molto pi\u00f9 piccoli dell'anello di Larry Niven - e il fatto che gli Orbitali non circondano la propria stella primaria ma si mantengono in orbita attorno ad essa.\nLe tecniche costruttive di un Mondo Anello rimangono comunque nel regno delle speculazioni. Se fosse possibile realizzare una tale struttura, essa fornirebbe un'immensa superficie abitabile, ma l'energia richiesta per la costruzione e per avviare la rotazione \u00e8 talmente grande (equivalente all'emissione totale di energia del sole per diversi secoli) che senza una fonte di energia al momento inimmaginabile, \u00e8 difficile pensare che una tale opera possa essere realizzata in un tempo accettabile per gli umani.\nInoltre la resistenza strutturale del materiale richiesto per la struttura dovrebbe essere dello stesso ordine di grandezza della forza nucleare forte; niente anche solo di remotamente prossimo a una tale resistenza \u00e8 disponibile in natura. Nei romanzi di Niven, il materiale, che egli chiama \"scrith\", viene descritto come prodotto artificialmente mediante trasmutazione di materia comune. Questo d\u00e0 semplicemente un nome all'ipotetica tecnologia che sarebbe necessaria.\nUn ulteriore fattore da considerare \u00e8 che il Mondo ad Anello richiede una stabilizzazione attiva, in quanto la sua orbita non \u00e8 inerziale. Bench\u00e9 l'anello ruoti alla velocit\u00e0 di 1200\u00a0km/s (necessaria per approssimare una gravit\u00e0 simile a quella terrestre), il centro di massa \u00e8 immobile. Perci\u00f2 il progetto deve comprendere grandi getti direzionali che mantengano l'anello centrato attorno alla sua stella. Questo elemento dette a Niven qualche difficolt\u00e0 in seguito alla pubblicazione del romanzo; avendo ricevuto molte lettere che gli facevano notare come \"il mondo ad anello \u00e8 instabile\", dedic\u00f2 buona parte del primo seguito, \"Il segreto dei costruttori di Ringworld\", alla soluzione del problema\nAnalogamente, quando gli fu fatto notare che in assenza di attivit\u00e0 tettonica lo strato superficiale del mantello finirebbe in poche migliaia di anni completamente nei mari, Niven inser\u00ec nei romanzi successivi un sistema di drenaggio del fondo oceanico.\nPer simulare il ciclo giorno-notte di un pianeta, il mondo di Niven \u00e8 dotato di un secondo anello interno di placche ruotante ad una velocit\u00e0 leggermente superiore a quella dell'anello principale che, con la loro ombra, oscurano periodicamente sezioni di territorio con una notte artificiale. Le placche assorbono grandi quantit\u00e0 di energia solare che irradiano verso il Mondo ad Anello come sua principale fonte di energia. Anch'esse richiedono una stabilizzazione attiva. Le placche d'ombra costituiscono un'altra delle imperfezioni di quest'opera in quanto cinque placche di maggiore lunghezza in un'orbita retrograda fornirebbero un miglior ciclo giorno-notte. Come viene rivelato nel successivo romanzo, le placche costituiscono anche uno scudo per la superficie interna quando qualcuno nella stanza di controllo usa un campo magnetico incorporato nel Mondo ad Anello per attivare il sistema di difesa contro le meteore.\nLa \"Sala di controllo\" \u00e8 un vasto labirinto di stanze contenuto nello spazio vuoto sotto la \"Mappa di Marte\". Per simulare la rarefatta atmosfera di Marte, la Mappa \u00e8 sollevata a circa 30 chilometri sopra la superficie dell'anello creando una cavit\u00e0 di circa 1.120.000.000 miglia cubiche. La sala di controllo contiene spazio abitabile per migliaia di Protettori Pak, pi\u00f9 la superficie per coltivare piante di \"Albero della Vita\" sufficiente per tutti questi Protettori. In altre stanze della cavit\u00e0 risiedono sistemi quali il \"Sistema di Difesa antimeteoriti\", che usa la rete di superconduttori inserita nello scrith della struttura dell'anello per manipolare il campo magnetico della stella e creare dei brillamenti solari; l'energia dei brillamenti alimenta potenti laser a raggi X capaci di distruggere meteoriti di ogni dimensione."}
{"id": "1865090", "revid": "767487", "url": "https://it.wikipedia.org/wiki?curid=1865090", "title": "Crampo notturno alle gambe", "text": "Con crampo notturno alle gambe si indica una forma acuta di dolore muscolare, tipicamente a carico del polpaccio e dei muscoli del piede, che si manifesta durante la notte. Il dolore dovuto alla contrazione muscolare pu\u00f2 essere sufficiente a destare la persona dal sonno.\nEpidemiologia.\nPur riguardando prevalentemente persone adulte o anziane, il crampo notturno alle gambe pu\u00f2 interessare anche donne in gravidanza e persone giovani.\nEziologia.\nLa causa del disturbo non \u00e8 chiara, si pensa che possano contribuire fattori come la disidratazione, i bassi livelli di alcuni minerali quali il calcio, il sodio ed il magnesio, nonch\u00e9 la diminuzione dell'afflusso sanguigno determinata dall'aver mantenuto troppo a lungo una stessa posizione, tipicamente la posizione seduta.\nSono stati individuati anche fattori neurologici ed altre cause minori, come il consumo di droghe.\nEsami diagnostici.\nPer una corretta diagnosi del problema \u00e8 sufficiente un'accurata anamnesi, volta ad escludere l'origine traumatica del disturbo.\nTerapia.\nLa terapia prevede l'utilizzo della chinina. A causa dei suoi effetti collaterali, la medicina \u00e8 alla ricerca di un'alternativa. Nelle persone sotto dialisi sono stati provati diversi farmaci, come il verapamil e la vitamina E. Infine altri trattamenti prevedono l'impiego di integratori di magnesio e calcio o la somministrazione di mexiletina e benzodiazepine.\nPrevenzione.\nMassaggiare e stirare i muscoli interessati prima del sonno viene considerato un modo per prevenire efficacemente l'insorgere del disturbo, anche se alcuni studi affermano che lo stretching non ridurrebbe la frequenza e l'intensit\u00e0 degli episodi dolorifici."}
{"id": "1865092", "revid": "124808", "url": "https://it.wikipedia.org/wiki?curid=1865092", "title": "Giovanna Russo", "text": ""}
{"id": "1865093", "revid": "767487", "url": "https://it.wikipedia.org/wiki?curid=1865093", "title": "Suono puro", "text": "Un suono puro \u00e8 un suono avente una forma d'onda sinusoidale, privo di ipertoni.\nUna sinusoide \u00e8 caratterizzata dalla sua \"frequenza\" (il numero di cicli per secondo, o dal suo reciproco che \u00e8 la \"lunghezza d'onda\", cio\u00e8 la distanza fra due picchi), e dalla sua \"ampiezza\" (l'altezza di ciascun picco).\nHermann von Helmholtz viene considerato il primo creatore di un suono avente forma d'onda sinusoidale mediante la \"sirena di Helmholtz\", un dispositivo meccanico che invia aria compressa attraverso i fori di un piatto rotante.\nIl teorema di Fourier.\nIl teorema di Fourier stabilisce che qualunque forma d'onda periodica pu\u00f2 essere approssimata quanto pi\u00f9 si desideri sommando alla sinusoide avente la stessa frequenza dell'onda periodica (frequenza fondamentale o prima armonica) una serie di sinusoidi aventi frequenze multiple (armoniche) di quella dell'onda periodica, di ampiezza opportuna e in specifici rapporti di fase fra loro.\nLa pi\u00f9 bassa di queste frequenze (la frequenza fondamentale), che \u00e8 anche l'inverso del periodo dell'onda, determina l'altezza del suono, come percepita dall'udito.\nLa possibilit\u00e0 di sovrapporre delle onde sinusoidali, o sintesi additiva, viene sfruttata da alcuni apparati detti sintetizzatori, che permettono di riprodurre i timbri dei vari strumenti musicali (ma anche di creare delle sonorit\u00e0 artificiali, appunto \"sintetiche\") amalgamando opportunamente delle oscillazioni armoniche.\nForme d'onda particolari.\nOnda quadra.\nSi ottiene sommando alla prima armonica le armoniche superiori di ordine dispari, con ampiezza inversamente proporzionale al loro numero d'ordine.\nOnda triangolare.\nSi ottiene sottraendo e sommando alternativamente alla prima armonica le armoniche superiori di ordine dispari, con ampiezza inversamente proporzionale al quadrato del loro numero d'ordine.\nOnda a dente di sega.\nSi ottiene sommando alla prima armonica tutte le armoniche superiori, con ampiezza inversamente proporzionale al loro numero d'ordine (dente a sinistra), oppure sommando alla prima armonica le armoniche superiori di ordine dispari e sottraendo quelle di ordine pari, con ampiezza inversamente proporzionale al loro numero d'ordine (dente a destra)."}
{"id": "1865095", "revid": "124853655", "url": "https://it.wikipedia.org/wiki?curid=1865095", "title": "Episodi di Doctor Who (nuova serie) (terza stagione)", "text": "La terza stagione della nuova serie televisiva Doctor Who \u00e8 stata trasmessa nel Regno Unito dal 31 marzo al 30 giugno 2007 su BBC One.\nIn Italia la stagione \u00e8 andata in onda dal 13 luglio al 5 ottobre 2008 sul canale satellitare Jimmy a cadenza settimanale, mentre la trasmissione in chiaro ad opera dell'emittente Rai4 \u00e8 andata in onda dal 16 febbraio 2011, preceduta il 15 febbraio dalla trasmissione dello speciale \"La sposa perfetta\".\nAlieni sulla Luna.\nTrama.\nUn ospedale di Londra viene teletrasportato sulla Luna con il suo staff e pazienti. Tre navi spaziali atterrano nelle vicinanze e l'ospedale \u00e8 invaso dal Judoon, una brutale forza di polizia intergalattica a ingaggio che sta cercando un Plasmivoro, un alieno con la capacit\u00e0 di assumere l'aspetto della specie di cui consuma il sangue. I Judoon iniziano a scansionare tutti gli esseri viventi dell'ospedale, catalogando gli umani nel tentativo di trovare il criminale non umano; il Dottore, fingendosi un paziente umano per indagare sull'ospedale, parla con la studentessa di medicina Martha Jones, rivelandole che anche lui \u00e8 un alieno. Una signora anziana di nome Florence Finnegan, che in realt\u00e0 \u00e8 la Plasmivora, prosciuga il signor Stoker, il capo dell'ospedale, in modo da essere registrata come umana quando il Judoon la scannerizza. Nel frattempo il livello di ossigeno nell'ospedale diminuisce e le persone iniziano a collassare. Il Dottore trova la signorina Finnegan in una sala per risonanza magnetica, intenta a modificare lo scanner per usarlo per distruggere tutta la vita sulla Luna e la met\u00e0 della Terra che le sta di fronte. Il Dottore finge di essere un umano e la signorina Finnegan beve il suo sangue fino a farlo svenire. Martha smaschera la signora Finnegan agli Judoon, che la giustiziano per l'omicidio di una principessa aliena e fanno ritorno alle loro navi. Martha usa la RCP sui due cuori del Dottore e lo rianima, poi lui disabilita la risonanza magnetica modificata mentre i Judoon riportano l'ospedale sulla Terra pochi secondi prima che tutti muoiano per la privazione di ossigeno. Quella sera, dopo che una festa di compleanno per Leo, il fratello di Martha, finisce in un litigio, il Dottore invita Martha a fare un viaggio con lui. Martha esita finch\u00e9 il Dottore le rivela che pu\u00f2 viaggiare anche nel tempo. Martha entra nel TARDIS e il Dottore le dice che faranno assieme solo un viaggio.\nNota.\nDurante l'episodio si \u00e8 visto, in un vicolo, un manifesto dove c'era scritto \"VOTA SAXON\", elemento che sar\u00e0 al centro dei due ultimi episodi della stagione.\nIl codice shakespeariano.\nTrama.\nIl Dottore e Martha viaggiano indietro nel tempo fino all'anno 1599 nell'Inghilterra elisabettiana dove assistono alla rappresentazione di un'opera di William Shakespeare al Globe Theatre di Londra. Dopo la rappresentazione incontrano personalmente il famoso scrittore, il quale si sta accingendo a scrivere \"Pene d'amor ritrovate\", un'opera che viene supposta perduta. Mentre la compone viene manipolato da tre creature che sembrano streghe, ma che in realt\u00e0 sono antichi esseri alieni chiamate \"Carrionite\". Queste creature hanno inserito nella conclusione dell'opera un codice di parole che, se pronunciate all'interno del teatro \"Globe\" (con la sua particolare architettura), riporteranno in questo universo la loro razza, bandita all'inizio del tempo da esseri onnipotenti che il Dottore chiama \"Gli Eterni\". Le Carrionite appartengono a un popolo che ha sviluppato la magia e i rituali al posto della scienza e della tecnologia. Il loro potere si manifesta attraverso gli incantesimi, cio\u00e8 codici veicolati da parole e strumenti. Il Dottore, consapevole del loro modus operandi, far\u00e0 in modo che Shakespeare utilizzi il suo genio per recitare un incantesimo che si opponga a specchio nei confronti delle tre streghe. Il piano ha successo e l'invasione aliena viene sventata durante la rappresentazione teatrale. Alla fine di quest'ultima arriva la regina Elisabetta I in persona con la sua guardia reale e ordina di catturare il Dottore, da lei definito suo nemico. Il Dottore fugge con Martha sul TARDIS, ma sostiene di non avere mai incontrato la regina Elisabetta.\nNote.\nL'ultima scena si riferisce agli avvenimenti che verranno narrati in \"Il giorno del Dottore\".\nL'ingorgo.\nTrama.\nIl Dottore decide di portare Martha in un lontano futuro, andando avanti nel tempo di cinque miliardi di anni. La Terra non esiste pi\u00f9 e l'umanit\u00e0 si \u00e8 trasferita su \"Nuova Terra\", dove una delle citt\u00e0 pi\u00f9 importanti \u00e8 \"Nuova New York\". Il Dottore \u00e8 gi\u00e0 stato in questo luogo con Rose (primo episodio della seconda stagione della nuova serie) e sembra tornarci per motivi nostalgici. La citt\u00e0 \u00e8 divisa in due livelli, quello superiore e un livello inferiore. Qui circolano le vetture di milioni di abitanti che cercano di raggiungere invano la superficie. Si \u00e8 infatti formato un enorme ingorgo autostradale dove tutti si trovano a passare interi anni della loro vita nella speranza di fare qualche chilometro. Marta e il Dottore riescono a raggiungere i livelli superiori solo per scoprire che non esiste pi\u00f9 un governo e il pianeta \u00e8 in quarantena per cento anni a causa di un virus ormai estinto. Decidono quindi di liberare gli automobilisti dalla trappola dell'autostrada e aprono il tetto del tunnel che permetter\u00e0 alle macchine di tornare in superficie. L'impresa viene compiuta grazie all'aiuto della misteriosa creatura chiamata \"Faccia di Boe\" (gi\u00e0 incontrata in questo luogo dal Dottore). Si tratta di un essere che pare viva da miliardi di anni e dona le sue ultime energie vitali per riattivare i sistemi di automazione della nuova New York. \"Faccia di Boe\", prima di morire, rivela al Dottore che lui non \u00e8 solo. Sembra sottintendere che il Dottore non sia l'ultimo dei Signori del Tempo. Forse ne esiste qualcun altro come lui.\nL'evoluzione dei Daleks (prima parte).\nTrama.\nMartha e il Dottore atterrano a New York alla fine di ottobre del 1930 durante la grande depressione e assistono alle devastanti conseguenze sociali della crisi economico-finanziaria del 1929. Dopo essersi recati tra i disoccupati e senzatetto che si accampano a Central Park scoprono che diversi esseri umani sono stati rapiti da \"Uomini Maiale\". Essi operano dietro le direttive degli ultimi quattro \"Dalek\" rimasti, il cui intento \u00e8 di creare una nuova razza ibrida Dalek-Umana per riprendere i deliranti progetti di conquista dello spazio-tempo. Il tutto avviene con la collaborazione del finanziatore dell'ambiziosa costruzione dell'Empire State Building, eretto con forza lavoro a buon mercato. Il primo esperimento di fusione delle due razze vede \"Dalek Sec\" (l'ultimo leader Dalek) fondersi con il collaborazionista umano dando origine a un ibrido uomo-alieno.\nL'evoluzione dei Daleks (seconda parte).\nTrama.\nIl Dalek-Umano comincia a perdere i tratti caratteriali tipici della sua razza e inizia a dimostrare sentimenti ed emozioni umane. Il Dottore se ne accorge e cerca di convincerlo a dare una nuova direttiva ai Dalek rimasti. Invece di conquistare la Terra e altri mondi il Dottore si offre di trovare un nuovo pianeta dove possano vivere in pace. Quando il Dalek-Umano sembra propendere per questa alternativa i restanti tre Dalek non lo riconoscono pi\u00f9 come loro leader e lo uccidono. Durante la lotta anche altri due Dalek rimangono distrutti. In questa battaglia il Dottore e Martha sono aiutati anche dai senza-tetto di New York, i quali subiscono delle perdite ma contribuiscono a fermare la minaccia aliena. Il Dottore cerca di fermare l'ultimo Dalek rimasto e gli offre aiuto ma esso fugge, compiendo un balzo nello spazio-tempo.\nLe vicende dell'episodio si svolgono il 1\u00ba novembre 1930 e dopo tali avvenimenti rimane solo un individuo della razza Dalek.\nL'esperimento Lazarus.\nTrama.\nIl Dottore riporta Martha a casa (la Londra del 2007) e sembra essere deciso a non tenerla pi\u00f9 con s\u00e9 sul TARDIS. Prima di ripartire \u00e8 incuriosito da un esperimento del famoso professor Lazarus, il quale ha creato una macchina in grado di ringiovanire gli esseri umani. Il Dottore si rende subito conto dei pericoli di un tale esperimento, diretto a causare la manipolazione del DNA umano. Per questo si reca al ricevimento dove Lazarus prova su se stesso le potenzialit\u00e0 della macchina da lui creata. In questa circostanza il Dottore ha modo di conoscere la madre di Martha (\"Francine Jones\"), suo fratello (\"Leo Jones\") e sua sorella (\"Tish Jones\"). L'esperimento fallisce e trasforma Lazarus in una creatura mostruosa che deve cibarsi dell'energia vitale di altri esseri umani. Il Dottore riesce a fermarlo, ma \u00e8 costretto a ucciderlo in quanto il danno al suo DNA e alla sua psiche sono irreversibili. La madre di Martha \u00e8 sospettosa verso il Dottore e non \u00e8 contenta che la figlia frequenti un individuo cos\u00ec misterioso. Nonostante questo i viaggi di Martha con il TARDIS riprendono.\nImpatto solare.\nTrama.\nIl TARDIS riceve una chiamata di soccorso dall'SS Pentallian, una navicella spaziale trasportante umani che sta precipitando verso il sole del sistema Torajii. Giunti a bordo per aiutare il Dottore e Martha sono separati dal TARDIS a causa delle temperature in aumento; i motori nella nave sono guasti e mancano 42 minuti prima di entrare in collisione con il sole. Mentre Matha cerca di raggiungere con il giovane Riley i ponti di controllo il Dottore aiuta il team degli ingegneri a provare a riparare i motori. Usando il proprio cellulare modificato Martha riesce a chiamare sua madre sulla Terra nel presente e la donna le pone strane domande sul Dottore. Il marito del capitano McDonnell sembra essere infettato da qualcosa che fa salire la sua temperatura corporea a livelli incredibili e, indossato un elmetto da saldatura, comincia a uccidere il resto dell'equipaggio prima di infettare un uomo di nome Ashton. Martha e Riley lo incontrano e si rifugiano in una capsula di salvataggio per sfuggirgli, ma Ashton la attiva mandandoli dritti verso il sole. McDonnel uccide l'uomo mentre il Dottore recupera la capsula, ma resta a sua volta contagiato: il sole \u00e8 in realt\u00e0 un essere vivente e l'equipaggio ha attinto illegalmente dal suo cuore per usarlo come carburante, pertanto ora il sole sta cercando di recuperare le sue parti perdute. Martha mette il Dottore in una camera di stasi per salvarlo dall'infezione, ma il marito di McDonnel la disabilita; il Dottore avverte quindi l'equipaggio di abbandonarlo e di scaricare il carburante per potere fuggire. McDonnell uccide il marito infetto morendo nel processo in quanto in preda ai sensi di colpa per quanto successo; il carburante viene rilasciato e i motori ripartono, permettendo loro di allontanarsi dal sole. Martha, di nuovo in viaggio con il Dottore, chiama nuovamente sua madre senza sapere che quest'ultima ha il telefono monitorato da una donna che le confisca il cellulare subito dopo.\nNatura umana (prima parte).\nTrama.\nIl Dottore, per nascondersi da un gruppo di alieni che si fanno chiamare \"la Famiglia\", usa il TARDIS per separare da se stesso la sua essenza di Signore del Tempo, e la trasferisce in un dispositivo esternamente simile a un orologio da tasca. Questo lo trasforma in un essere umano a tutti gli effetti, e affida a Martha il dispositivo simile a un orologio, che \u00e8 anche in grado di ritrasformarlo. Il Dottore viene assunto sotto il nome di John Smith in una scuola inglese agli inizi del Novecento, mentre Martha gli resta accanto con il ruolo di domestica. Le cose, per\u00f2, iniziano a precipitare quando la Famiglia arriva nei pressi della scuola del Dottore e i suoi membri prendono le sembianze di abitanti del villaggio. Intanto il Dottore si innamora di Joan, un'infermiera. Martha, accorgendosi della Famiglia, vuole ritrasformare il Dottore in Signore del Tempo, ma non trova l'orologio, in quanto rubato da uno studente di nome Tim, e viene cacciata da John Smith. Tentando di fargli tornare la memoria va al ballo del villaggio dove viene presa in ostaggio, insieme a Joan, dalla Famiglia.\nNatura umana (seconda parte).\nTrama.\nTim apre l'orologio distraendo la Famiglia, cos\u00ec Martha ruba una pistola e riesce a fare scappare tutti. John, Martha e Joan fuggono nella scuola dove Smith comincia a organizzare le difese armando gli studenti. La Famiglia attacca l'edificio manipolando spaventapasseri animati, ma i ragazzi riescono a difendersi avendo addestramento militare. Quando le creature rivelano di avere scoperto il TARDIS Joan accetta il fatto che John sia in realt\u00e0 il Dottore; per proteggere gli studenti i due e Martha si nascondono in una casa abbandonata, dove sono raggiunti da Tim, che restituisce l'orologio. La Famiglia inizia a bombardare il villaggio vicino per costringere il Dottore a uscire allo scoperto, quindi Martha e Joan implorano Smith di aprire l'oggetto per tornare in s\u00e9. John, che \u00e8 consapevole che il tornare a essere il Dottore comporterebbe anche il dire addio a Joan, scoppia in lacrime tra le sue braccia ma accetta di aprirlo per salvare l'umanit\u00e0; inoltre l'orologio dona alla coppia una visione di come sarebbe stata la loro vita assieme se John fosse stato umano. Con uno stratagemma il Dottore fa esplodere la navicella della Famiglia e ne imprigiona i membri condannandoli a una punizione eterna. Torna poi a salutare Joan, offrendole di viaggiare con lui sul TARDIS come compagna, ma lei rifiuta in quanto sostiene che John Smith sia morto e fa notare al Dottore che probabilmente non sarebbe morto nessuno se lui non fosse venuto l\u00ec. Prima di partire l'uomo regala a Tim l'orologio ormai vuoto; anni dopo, durante la prima guerra mondiale, il ragazzo si ricorda grazie all'oggetto di una visione e salva s\u00e9 stesso e un compagno da una bomba prima che li uccida.\nColpo d'occhio.\nTrama.\nIl Dottore e Martha sono intrappolati nel 1969 e la spaventosa razza degli Angeli Piangenti tenter\u00e0 di ottenere il TARDIS, spegnendo cos\u00ec il Sole. Solo una ragazza potr\u00e0 salvare il mondo.\nUtopia.\nTrama.\nIl Dottore e Martha, dopo avere ricaricato il Tardis dalla fessura a Cardiff, cercano di ripartire ma il capitano Jack Harkness, reso immortale da Rose in \"Padroni dell'universo\", si aggrappa al Tardis.\nData la sua natura immortale il Tardis lo considera un elemento di disturbo e, decidendo in maniera autonoma, per sbarazzarsene la cabina blu si spinge ai limiti del tempo dell'universo, nell'anno cento trilioni su un remoto pianeta dal quale gli ultimi umani cercano di fuggire per raggiungere Utopia, che si dice essere l'ultima speranza per il genere umano. Qui il Dottore si trova a collaborare con il dottor Yana per permettere al razzo che dovrebbe trasportare gli umani di decollare.\nMa il dottor Yana non \u00e8 chi dice di essere e aprendo quello che sembra essere un comune orologio da taschino, uguale a quello del Dottore visto in \"Natura Umana\", si riveler\u00e0 essere il suo nemico mortale, il Maestro, un altro Signore del Tempo rifugiatosi in forma umana agli estremi del tempo, che si impossessa del Tardis e rigenerandosi fugge via tornando sulla Terra ai nostri giorni, lasciando il Dottore e gli altri in balia dei mangiatori di uomini abitanti il pianeta.\nNote.\nViene rivelato come Jack Harkness sia riuscito a tornare indietro nel tempo dopo essere stato abbandonato dal Dottore nella stazione spaziale nell'anno 200.100. Grazie al suo manipolatore vortex (una macchina del tempo in miniatura) \u00e8 tornato indietro fino al 1869, dopodich\u00e9 il congegno si \u00e8 rotto impedendogli altri viaggi. Ma in quello stesso periodo, durante una rissa, \u00e8 stato accoltellato a morte e poco dopo si \u00e8 risvegliato rendendosi conto di non potere pi\u00f9 morire diventando, come lo definisce il Dottore stesso, un \"punto fisso nel Tempo\". Tuttavia Jack continua lo stesso a invecchiare e il suo aspetto giovanile \u00e8 dovuto a operazioni chirurgiche (il Dottore, infatti, gli chiede se si \u00e8 fatto una plastica facciale).\nIl suono dei tamburi.\nTrama.\nDopo essere fuggito dai confini del tempo grazie al TARDIS il Maestro torna sulla Terra, assume l'identit\u00e0 di Harold Saxon insediandosi nella politica inglese, fino a diventare il Primo Ministro. Durante questo periodo fa realizzare la \"Valiant\" (una portaerei volante) e la rete \"Archangel\" (un network di telefonia mobile che in realt\u00e0 invia messaggi subliminali).\nIl Dottore, Martha e Jack riescono a tornare sulla Terra grazie al dispositivo di quest'ultimo. Il Dottore ammette che, prima della fuga del Maestro, aveva fatto in tempo a bloccare su due sole coordinate temporali il TARDIS (l'anno cento trilioni e diciotto mesi fa del presente). I tre si ritrovano ricercati in Inghilterra, dato che il Maestro utilizza i mass media presentandoli come terroristi e fa arrestare la famiglia di Martha. Il Dottore modifica tre chiavi da portare appese al collo per creare un campo di dispersione in grado di fare passare inosservati i tre (anche se non sono invisibili nessuno \u00e8 in grado di notare la loro presenza).\nSaxon annuncia al mondo che l'umanit\u00e0 assister\u00e0 all'arrivo dei Toclafane, una razza aliena simili a sfere di metallo fluttuanti e si annunciano come amici dell'uomo. Durante la presentazione il Presidente degli Stati Uniti si impone come ambasciatore estromettendo Saxon, ma gli alieni riconoscono soltanto l'autorit\u00e0 del Maestro e uccidono il Presidente in diretta mondiale.\nAll'incontro sono presenti anche il Dottore, Martha e Jack, nascosti dalle chiavi, che nel frattempo nella Valiant avevano ritrovato il TARDIS, scoprendo che il Maestro l'ha incorporata al Valiant e apportato delle modifiche. Il Signore del Tempo li individua subito e grazie a un cacciavite \"laser\", con la medesima tecnologia vista in \"L'esperimento Lazarus\", fa invecchiare il Dottore di cento anni; a quel punto ordina ai Toclafane di sterminare un decimo della popolazione umana.\nMartha riesce a teletrasportarsi via da l\u00ec, mentre il Dottore invecchiato assiste impotente al trionfo del suo nemico.\nL'ultimo Signore del Tempo.\nTrama.\nIl Maestro spiega al Dottore che il TARDIS \u00e8 stato modificato per evitare un paradosso, dando cos\u00ec modo ai Toclafane (che si scoprono essere gli umani dell'anno cento trilioni giunti su \"Utopia\", in realt\u00e0 una fabbrica di ingegneria genetica dove gli ultimi umani erano stati distrutti e ricostruiti come armi viventi, causandone la pazzia) di uccidere e rimpiazzare i loro avi terrestri. Il Maestro imprigiona il Dottore e lo sottopone ad altri due processi di invecchiamento per fare da monito a Martha, ancora latitante. Quest'ultima, dopo avere passato un anno a svolgere una misteriosa missione in giro per il mondo, ritorna in Inghilterra, dove per\u00f2 viene catturata dal Maestro e dai suoi soldati. Una volta portata sulla \"Valiant\", dove il Maestro tiene la sua famiglia e il Dottore imprigionati, egli fa cominciare il conto alla rovescia per il lancio degli armamenti spaziali che ha costruito per conquistare l'universo, ricreando, a suo dire, \"una nuova Gallifrey\". Martha, allora, fa scattare il piano suggeritole dal Dottore, che lei aveva portato avanti nel suo anno di latitanza, mentre raccontava a tutte le persone in giro per il mondo la storia del Dottore; introdursi nella rete \"Archangel\" e, seguendo il countdown dei missili del Maestro, fare s\u00ec che tutta la popolazione mondiale pensasse nello stesso momento la stessa parola: \"Dottore\". Il Dottore, che aveva avuto un intero anno di prigionia per connettersi alla frequenza psichica della rete, ringiovanisce e recupera le forze, sconfiggendo cos\u00ec il Maestro. Dopo avere distrutto la \"Macchina Paradosso\" che modificava il TARDIS il tempo si riavvolge, cancellando gli eventi dell'ultimo anno e facendo scomparire i Toclafane.\nLa moglie del Maestro, Lucy Saxon, gli spara procurandogli una ferita mortale; lui rifiuta di rigenerarsi e muore tra le braccia del Dottore, credendo, nella sua follia, di avere ottenuto in tale modo la vittoria contro il suo nemico. Il Dottore torna cos\u00ec a essere l'ultimo Signore del Tempo. Martha e Jack (che rivela di essere La Faccia di Boe) decidono di separarsi dal Dottore andando avanti per le loro rispettive strade. Il Dottore quindi parte da solo con il TARDIS, ma la macchina del tempo entra in collisione con una nave.\nL'edizione originale di questo episodio dura poco pi\u00f9 di 50 minuti, alcune scene sono state tagliate nell'edizione televisiva italiana, come la scena in cui il Maestro canta \"I Can't Decide\" di Scissor Sisters."}
{"id": "1865096", "revid": "729019", "url": "https://it.wikipedia.org/wiki?curid=1865096", "title": "Crystal Cruises", "text": "Crystal Cruises \u00e8 una compagnia crocieristica di lusso statunitensi. \u00c8 propriet\u00e0 della societ\u00e0 giapponese Nippon Yusen Kaisha.\nViene premiata numerose volte dalla rivista statunitense \"Travel + Leisure\" come la migliore compagnia crocieristica del mondo.\nSi avvale per il servizio di due navi, la \"Crystal Symphony\" varata nel 1995 e in grado di ospitare 940 passeggeri e la \"Crystal Serenity\", varata nel 2003 e in grado di ospitarne 1.050.\nLe crociere sono previste su itinerari diversi, a turno in continenti diversi, seguendo degli itinerari a tema pi\u00f9 che dei percorsi fissi classici."}
{"id": "1865100", "revid": "76963", "url": "https://it.wikipedia.org/wiki?curid=1865100", "title": "Vincent Pastore", "text": "Biografia.\nVincent \"Vinny\" Pastore, cresciuto nel Bronx in una famiglia italoamericana, deve la sua fama all'interpretazione di personaggi italoamericani di stampo mafioso.\nIn particolare, \u00e8 riconosciuto dal grande pubblico per l'interpretazione di Big Pussy Bonpensiero nella pluripremiata serie televisiva HBO \"I Soprano\", nelle prime 2 stagioni dello show, (1999-2000). \nSuccessivamente, le sue apparizioni all'interno della serie sono state solo nelle scene in flashback o in sequenze di sogni dei protagonisti.\nIn televisione \u00e8 apparso anche, con diversi ruoli, in \"Law &amp; Order\", dal 1992 al 1996 e in \"Tutti odiano Chris\".\nPrima del successo televisivo, aveva partecipato a molti film, soprattutto a sfondo mafioso, quali \"Quei bravi ragazzi\" di Martin Scorsese (1990) e in \"Carlito's Way\" di Brian De Palma (1993).\nDa l\u00ec in poi sono state svariate le comparse in film gangster: tra queste, segnaliamo \"\" (1996), con Armand Assante, film TV della HBO in cui ha impersonato il vero boss mafioso dei Gambino Angelo Ruggiero.\nDoppiatori italiani.\nDa doppiatore \u00e8 sostituito da:"}
{"id": "1865101", "revid": "107513952", "url": "https://it.wikipedia.org/wiki?curid=1865101", "title": "Asociaci\u00f3n Deportiva Carmelita", "text": "L'Asociaci\u00f3n Deportiva Carmelita \u00e8 una societ\u00e0 calcistica della citt\u00e0 di Santa B\u00e1rbara in Costa Rica, fondata il 20 ottobre 1948. Milita nella Primera Divisi\u00f3n de Costa Rica.\nDisputa le partite in casa all'Estadio Rafael Bola\u00f1os, che nel 2018 ha sostituito l'Estadio Carlos Alvarado. I colori della squadra sono il rosso ed il verde. I membri della squadra sono soprannominati \"carmelos\".\nStoria.\nNel 1948 venne fondata l'Asociaci\u00f3n Deportiva Carmelita.\nIl Carmen FC, come si fece conoscere, \u00e8 l'unico club di un quartiere della provincia alajuelense che arriv\u00f2 alla massima categoria, fu fondato con il tenace lavoro di molti dirigenti, tra essi, Manuel Guill\u00e9n Fern\u00e1ndez. Questo visionario alajuelense iscrisse il quadro carmelo con il nome di Colombia in un torneo di quartieri riuscendo a conquistare il titolo.\nEntr\u00f2 a far parte della terza divisione un anno pi\u00f9 tardi e nel 1950 cambi\u00f2 il suo nome in Carmen Asociaci\u00f3n Deportiva, passarono sei anni affinch\u00e9 le verdolagas arrivassero in seconda e finalmente nel 1957 guadagnarono il torneo nazionale di quella categoria, ottenendo il pass per giocare nel massimo torneo del calcio \"tico\" nel 1958.\nIn quella squadra giocavano calciatori con nomi illustri i quali andrebbero a rafforzare dopo tempo i club pi\u00f9 importanti del paese: Daniel Salmer\u00f3n e Francisco Oconitrillo sono alcuni esempi. I carmelos rimasero in prima senza problemi durante il 1959 e il 1960, ma nel 1961 avvenne il garbuglio.\nLa vecchia storia della creazione dell'ASOFUTBOL, squadre che si separarono dalla Federazione, purtroppo tocc\u00f2 direttamente gli interessi del Carmelita. Solamente tre squadre furono fedeli all'ente rettore del calcio, Carmen FC, Gimn\u00e1stica Espa\u00f1ola e Club Sport Uruguay che veniva dalla seconda divisione; con sole tre squadre la Federazione gioc\u00f2 il suo torneo, i carmelos lo vinsero ma le squadre separatiste ritornarono al seno federativo e chiesero che si annullasse quel torneo e si dichiarasse il Club Sport Herediano come campione assoluto.\nLa mozione fu approvata ed il Carmen fu relegato a disputare una pentagonale con altre squadre, i carmelos passarono dall'essere vincitori a giocare in seconda divisione.\nSi mantennero nella lega maggiore, cos\u00ec conosciuta in quegli anni, per un periodo di otto anni, scese in terza ma ritorn\u00f2 in seconda e riusc\u00ec nuovamente la sua entrata in prima nel 1983, l'allegria fu effimera e ritornarono da dove vennero lo stesso anno, fino a che nel 1992 ottengono nuovamente il posto d'onore nella categoria.\nQuel titolo del 1961 port\u00f2 conseguenze, per molto tempo la dirigenza carmelita lott\u00f2 perch\u00e9 le fosse riconosciuto come ufficiale e che fosse tolto quell'onore ai rojiamarillos. In fin dei conti l'UNAFUT riconobbe ad ambedue il titolo.\nIl Carmelita vive oggi grazie al contributo dei suoi dirigenti come il presidente Carlos Gonz\u00e1lez, hanno gi\u00e0 un terreno in cui si prevede di realizzare il sogno della vita, la costruzione del proprio stadio.\nOrganico.\nRosa.\nAggiornata al 7 maggio 2018."}
{"id": "1865105", "revid": "287204", "url": "https://it.wikipedia.org/wiki?curid=1865105", "title": "Lysefjord", "text": "Lysefjord (o Lysefjorden dove il suffisso \"-en\" rappresenta l'articolo determinativo in Norvegese) \u00e8 un fiordo situato nei Comuni di Sandnes e Strand, nella contea di Rogaland in Norvegia.\nIn norvegese Lysefjord significa \"fiordo della luce\"; questo nome \u00e8 probabilmente dovuto al colore candido delle rocce granitiche che ne formano le pareti e alla presenza costante di una morbida luce azzurrognola che lo rischiara anche nel caso di tempo nuvoloso.\nDescrizione.\nSi \u00e8 formato grazie all'azione erosiva dei ghiacciai durante l'era glaciale, venendo poi inondato dalle acque del mare del Nord quando questi si sono ritirati. Dall'inizio alla fine misura circa 42 km con pareti alte fino a 1\u00a0000 metri sulla costa meridionale; le sue acque hanno una profondit\u00e0 che pu\u00f2 variare dai 13 metri all'altezza dello sbocco sul mare, vicino a Stavanger, ai circa 400 al di sotto della monumentale roccia del Preikestolen. Il braccio di mare \u00e8 un ramo di un altro fiordo, l'H\u00f8gsfjord, a sua volta una diramazione del pi\u00f9 grande Boknafjord.\nA causa del terreno inospitale il fiordo \u00e8 poco abitato, potendo vantare solo due villaggi sul suo territorio, Forsand e Lysebotn, situati agli estremi del fiordo. Le persone che vivono lungo il suo percorso sono abituate a muoversi in barca, dato che i fianchi del Lysefjord sono troppo ripidi per ospitare strade.\nLa cittadina di Lysebotn, situata al limite est del fiordo, \u00e8 collegata al mondo esterno tramite una spettacolare strada che supera un dislivello di 900 metri attraverso 27 tornanti ed \u00e8 abitata per lo pi\u00f9 da lavoratori occupati nelle vicine centrali idroelettriche di \u0141yse e Tjodan, entrambe scavate all'interno di montagne. Nella centrale di Lyse l'acqua cade per 620 m nelle turbine, producendo 210 MW di elettricit\u00e0. A Tjodan invece la caduta dell'acqua copre una distanza di 896 m, producendo 110\u00a0MW. Le due centrali, insieme, sviluppano energia per pi\u00f9 di 100\u00a0000 persone.\nIl Lysefjord rappresenta un'attrazione turistica estremamente popolare, essendo a un solo giorno di viaggio dalla vicina Stavanger dove attraccano le navi da crociera. Due punti in particolare sono visitati dai turisti:\nQuesti luoghi, per le loro caratteristiche, sono spesso meta di BASE Jumper."}
{"id": "1865106", "revid": "135229", "url": "https://it.wikipedia.org/wiki?curid=1865106", "title": "BASE Jumping", "text": ""}
{"id": "1865107", "revid": "135229", "url": "https://it.wikipedia.org/wiki?curid=1865107", "title": "BASE Jumper", "text": ""}
{"id": "1865109", "revid": "135229", "url": "https://it.wikipedia.org/wiki?curid=1865109", "title": "Lysefjorden", "text": ""}
{"id": "1865114", "revid": "1702319", "url": "https://it.wikipedia.org/wiki?curid=1865114", "title": "Villa Sperlinga", "text": "Villa Sperlinga \u00e8 un giardino comunale della citt\u00e0 di Palermo. La villa d\u00e0 il nome anche a una Unit\u00e0 di Primo Livello della citt\u00e0.\nDescrizione.\nOriginariamente villa Sperlinga fu di propriet\u00e0 di Giovanni Stefano Oneto duca di Sperlinga che la fece erigere nel 1667 ed appartenne alla famiglia per un lungo periodo fino a quando nel 1835 il senato palermitano, che ne divenne il nuovo proprietario, la utilizz\u00f2 come nuovo albergo delle povere e nel 1839 il principe di Palagonia, che la acquist\u00f2, vi cre\u00f2 lo \"Stabilimento di mendicit\u00e0\".\nOggi l'ingresso della villa \u00e8 sede di un istituto per la rieducazione minorile e ci\u00f2 che rimane dell'antico parco di caccia \u00e8 un giardino comunale in prossimit\u00e0 di Piazza Unit\u00e0 d'Italia.\nAll'interno della villa e a Piazza Unit\u00e0 d'Italia sono collocate tre sculture di Vittorio Gentile: \"Amanti come genesi di forma verticale\", \"Ipotesi di forma orizzontale\" e \"Grande torso\"\nAccanto alla villa vi \u00e8 Torre Sperlinga, la quinta costruzione per altezza della citt\u00e0."}
{"id": "1865120", "revid": "196390", "url": "https://it.wikipedia.org/wiki?curid=1865120", "title": "Mata mata", "text": ""}
{"id": "1865122", "revid": "1452073", "url": "https://it.wikipedia.org/wiki?curid=1865122", "title": "Wiretap Scars", "text": "Wiretap Scars \u00e8 il primo album studio della band post-hardcore statunitense Sparta e segue di pochi mesi la pubblicazione del primo EP \"Austere\".\nNell'album \u00e8 ancora evidente l'influenza degli At the Drive-In (la band dalla quale provengono tre dei membri degli Sparta) ed in particolare dell'album \"Relationship of Command\", sebbene in maniera diversa dallo stile intrapreso dai Mars Volta, band formata da due componenti della band precedente. "}
{"id": "1865127", "revid": "1305772", "url": "https://it.wikipedia.org/wiki?curid=1865127", "title": "Tracciante", "text": ""}
{"id": "1865128", "revid": "69794", "url": "https://it.wikipedia.org/wiki?curid=1865128", "title": "Affari Italiani", "text": ""}
{"id": "1865130", "revid": "287204", "url": "https://it.wikipedia.org/wiki?curid=1865130", "title": "Advanced Combat Optical Gunsight", "text": "LAdvanced Combat Optical Gunsight (spesso abbreviato in ACOG) \u00e8 un mirino telescopico prodotto dall'azienda statunitense Trijicon ed utilizzato per armi quali carabine e fucili d'assalto. L'ingrandimento varia da 1,5x a 6x a seconda dei modelli e permette di colpire bersagli fino a 1200\u00a0m.\nA differenza del mirino Aimpoint CompM2 non necessita di batterie e l'illuminazione \u00e8 fornita da un sistema di rifrazione a fibra ottica durante il giorno e da un reticolo con tracciante al trizio di notte.\nUtilizzo.\nGrazie alla sua affidabilit\u00e0 e resistenza, il mirino ACOG \u00e8 tra i pi\u00f9 utilizzati dagli eserciti e dalle forze speciali di tutto il mondo. In particolare il mirino ACOG 4x \u00e8 stato incluso nel kit di accessori SOPMOD.\nPer mezzo di opportuni supporti, quali il Rail Interface System, il mirino pu\u00f2 essere montato su una vasta gamma di armi, come l'M16 o l'M4A1."}
{"id": "1865131", "revid": "135224", "url": "https://it.wikipedia.org/wiki?curid=1865131", "title": "ACOG", "text": ""}
{"id": "1865132", "revid": "135224", "url": "https://it.wikipedia.org/wiki?curid=1865132", "title": "ACOG 4x", "text": ""}
{"id": "1865133", "revid": "547992", "url": "https://it.wikipedia.org/wiki?curid=1865133", "title": "Renata Scotto", "text": "Biografia.\nStudi\u00f2 canto a Milano, prima con il baritono Emilio Ghirardini e successivamente con Mercedes Llopart. Partita come contralto, si scopr\u00ec, dopo tre anni di studio, soprano lirico-leggero e in seguito drammatico d'agilit\u00e0. Appena diciannovenne debutt\u00f2 nel 1952 al Teatro Gabriello Chiabrera della sua citt\u00e0 interpretando Violetta ne \"La traviata\".\nNel 1953 interpret\u00f2, ancora a Savona, \"Madama Butterfly\". Nello stesso anno fu al Teatro Nuovo di Milano con \"La traviata\", all'Alfieri di Torino in \"Margherita da Cortona\" di Licinio Refice ed esord\u00ec al Teatro alla Scala nel ruolo di Walter ne \"La Wally\": era il 7 dicembre 1953 e la Scotto .\nGi\u00e0 nel 1957 era nota in Italia. Alla fine di quell'anno il Teatro alla Scala and\u00f2 a Edimburgo per rappresentare \"La sonnambula\", con Maria Callas. Dato il grande successo, si decise di aggiungere altre recite, ma la Callas aveva altri impegni e non pot\u00e9 cantare; cos\u00ec, con solo due giorni di preavviso, il 3 settembre 1957 Renata Scotto la sostitu\u00ec: fu un successo enorme grazie al quale divenne una stella internazionale. Nel 1965 debutt\u00f2 con \"Madama Butterfly\" al Metropolitan Opera di New York, dove fu presente in 319 rappresentazioni fino a 1987, e alla Royal Opera House di Londra con \"La traviata\".\nNel 1976 cant\u00f2 \"Zaira\" di Bellini al Teatro Massimo Vincenzo Bellini di Catania nella prima ripresa del secolo, di cui esiste una registrazione. Nel 1977 interpret\u00f2 Mim\u00ec al Metropolitan accanto a Luciano Pavarotti, spettacolo di cui esiste la registrazione video. Negli anni successivi aggiunse parecchi nuovi ruoli al repertorio: \"La Medium\", \"La voce umana\", \"Il cavaliere della rosa\" (Marschallin), \"Erwartung\" di Sch\u00f6nberg, \"Parsifal\" (Kundry), \"Elektra\" (Klyt\u00e4mnestra).\nDal 1986 si \u00e8 occupata anche di regie d'opera: la prima fu \"Madama Butterfly\" al Metropolitan Opera, lavoro approdato poi sui palcoscenici dell'Arena di Verona, dell'Opera di Miami e di Genova. Nel 1995, alla New York City Opera, diresse \"La traviata\", ripresa in diretta televisiva, che s'aggiudic\u00f2 il prestigioso Emmy Award come miglior evento televisivo dal vivo.\nDal 1997 \u00e8 Accademico di Santa Cecilia. Nello stesso anno fond\u00f2 l'\"Accademia Operistica Renata Scotto\". Il 27 febbraio 2011 ricevette il premio \"Met Legends\".\nVedova dal 2021 del violinista Lorenzo Anselmi, gi\u00e0 primo violino della Scala, da diversi anni risiede stabilmente negli Stati Uniti."}
{"id": "1865137", "revid": "1776051", "url": "https://it.wikipedia.org/wiki?curid=1865137", "title": "Street Ready", "text": "Street Ready \u00e8 il terzo album dei Leatherwolf, pubblicato nel 1989 per la Island Records."}
{"id": "1865139", "revid": "729019", "url": "https://it.wikipedia.org/wiki?curid=1865139", "title": "Trijicon", "text": "La Trijicon \u00e8 un'azienda statunitense, con sede a Wixom nel Michigan, specializzata nella produzione di mirini telescopici per armi da fuoco quali pistole, fucili d'assalto e fucili di precisione.\nQuasi tutti i mirini prodotti dalla Trijicon non necessitano di batterie ma utilizzano un sistema di rifrazione a fibra ottica per il giorno ed un reticolo con tracciante al trizio per la notte.\nProdotti.\nIl principale prodotto \u00e8 l'Advanced Combat Optical Gunsight un mirino telescopico che, grazie alla sua efficienza ed affidabilit\u00e0, \u00e8 stato incluso nel kit SOPMOD (modello ACOG 4x).\nTra gli altri prodotti disponibili vi sono \"Reflex\", \"TriPower\", \"AccuPoint\", \"TANS\" oltre a red dot e mirini notturni."}
{"id": "1865141", "revid": "1776051", "url": "https://it.wikipedia.org/wiki?curid=1865141", "title": "World Asylum", "text": "World Asylum \u00e8 il quarto album dei Leatherwolf, pubblicato nel 2006 per la Massacre Records.\nIl disco venne ri-realizzato nel 2007 con il titolo di New World Asylum per l'etichetta N.I.L.8 Records, con una copertina leggermente diversa. A differenza della versione precedente, partecip\u00f2 alle registrazioni il vecchio cantante Michael Olivieri al posto di Wade Black."}
{"id": "1865146", "revid": "1247881", "url": "https://it.wikipedia.org/wiki?curid=1865146", "title": "Dubplate", "text": "Un dubplate \u00e8 un disco di acetato, di solito ha un diametro di 12, 10 o 7 pollici, usato negli studi di masterizzazione al fine di controllare la qualit\u00e0 ed esaminare le incisioni prima del master finale, poi la registrazione per essere pi\u00f9 massiccia viene prodotta sul vinile.\nIl \"dub\" in \"dubplate\" \u00e8 un'allusione alla doppia (duble) stampa del disco, cio\u00e8 la stampa di 2 versioni, una per ogni faccia, cosa che inizialmente non avveniva. \nCon la stampa del Lato B si inizi\u00f2 a \"raddoppiare\" o \"duplicare\" la versione originale di una canzone, inserendo la versione strumentale sul Lato B, cos\u00ec che i vari DJ pionieri potessero cantarci sopra. \nTra i pionieri ricordiamo I-Roy, King Stitt, Yelliwman, U-Roy, Dannis Alcapone. \nIl nome \"dubplate\" si riferisce anche a specifiche canzoni utilizzato dai Sound System reggae, che solitamente inneggiano il nome del Sound System o del DJ che le suona, canzoni personalizzate e ricantate appositamente dagli autori originali con variazioni di testo pi\u00f9 o meno significative. Questi dubplate, pi\u00f9 sporadicamente, sono suonati anche da Dj di musica dance e Drum and Bass.\nI \"dubplates \" intesi come dischi 33/45 giri, sono spesso utilizzati per testare remix o versioni alternative alla traccia originale e non sempre ad un \"dubplate\" corrisponder\u00e0 un'uscita ufficiale: sono difatti spesso utilizzati per ricerche di mercato per prevedere le possibilit\u00e0 di vendita.\nVisto il materiale assai pi\u00f9 tenero che viene utilizzato per produrli hanno un costo decisamente inferiore ma, vista la maggiore usura del materiale al contatto con la puntina del giradischi, generalmente hanno una vita assai pi\u00f9 limitata rispetto al vinile tradizionale: dopo circa 50 ascolti sono totalmente deteriorati."}
{"id": "1865150", "revid": "1573940", "url": "https://it.wikipedia.org/wiki?curid=1865150", "title": "Arion (zoologia)", "text": "Arion \u00e8 un genere di molluschi gasteropodi terrestri della famiglia Arionidae. Sono molluschi privi di conchiglia, chiamati comunemente \"limacce\" o \"lumaconi\".\nEtimologia.\nIl nome del genere deriva dal leggendario poeta greco Arione di Metimna.\nDescrizione.\nSi trovano in molti colori, dal nero all'arancione pi\u00f9 vivo.\nBiologia.\nSi possono vedere pi\u00f9 facilmente dopo un'abbondante pioggia oppure con l'umidit\u00e0 notturna, escono fuori dalla terra e si possono incontrare anche sulla strada.\nAlimentazione.\nSi nutrono di foglie e sono molto voraci, per questo vengono temute negli orti.\nTassonomia.\nIl genere \"Arion\" comprende le seguenti specie:"}
{"id": "1865155", "revid": "2056951", "url": "https://it.wikipedia.org/wiki?curid=1865155", "title": "Jean-Paul Rappeneau", "text": ""}
{"id": "1865156", "revid": "1873140", "url": "https://it.wikipedia.org/wiki?curid=1865156", "title": "\u00c9rick Zonca", "text": "Biografia.\nNato ad Orl\u00e9ans da genitori di origine italiana, si trasferisce a New York, dove vive di lavori saltuari prima di fare ritorno in Francia all'et\u00e0 di 30 anni, senza qualifiche o titoli di studio. Ottenuto uno \"stage\" per un film istituzionale, si mette in luce come aiuto regista del film di animazione \"Arthur\". Dirige il suo primo cortometraggio (\"Rives\") nel 1992, seguito da altri corti (\"Eternelles\" e \"Seule\", entrambi premiati al Festival international du court m\u00e9trage de Clermont-Ferrand), prima del suo debutto cinematografico con \"La vita sognata degli angeli\", diretto a 42 anni, che ottiene un grandissimo successo e vince il premio C\u00e9sar per il miglior film nel 1999. Nonostante il buon esito della pellicola deve attendere dieci anni prima di realizzare il suo secondo film. Nel frattempo realizza il mediometraggio \"Le Petit Voleur\" e lavora come regista pubblicitario. La sua seconda opera cinematografica, \"Julia\" (2008), si ispira al film di John Cassavetes \"Gloria\" ed \u00e8 stato girato, secondo le dichiarazioni del regista, come reazione ai suoi problemi di alcolismo."}
{"id": "1865157", "revid": "287204", "url": "https://it.wikipedia.org/wiki?curid=1865157", "title": "Erick Zonca", "text": ""}
{"id": "1865158", "revid": "253269", "url": "https://it.wikipedia.org/wiki?curid=1865158", "title": "Eileen Brennan", "text": "Biografia.\nDi origini irlandesi, nacque a Los Angeles, California, figlia dell'attrice di film muti Regina \"Jeanne\" Menehan e del medico John Gerald Brennen. Nel corso della sua carriera, Eileen Brennan interpret\u00f2 pi\u00f9 di 121 ruoli tra film, film tv e serie tv.\nFu candidata al premio Oscar alla miglior attrice non protagonista per la sua interpretazione del capitano Doreen Lewis nel film \"Soldato Giulia agli ordini\" (1980), e vinse inoltre un Golden Globe e un Emmy, sempre per la sua interpretazione del medesimo personaggio nella serie televisiva tratta dal film \"Soldato Giulia agli ordini\".\nVita privata.\nDal 1968 al 1974 fu sposata con il fotografo David John Lampson, dal quale ebbe due figli: Patrick (attore) e Sam (cantante). Dopo aver sconfitto un cancro al seno, l'attrice mor\u00ec il 28 luglio 2013 nella sua casa di Burbank, in California, per un cancro alla vescica."}
{"id": "1865161", "revid": "2220337", "url": "https://it.wikipedia.org/wiki?curid=1865161", "title": "Episodi di City Hunter", "text": "Questa voce contiene la lista degli episodi dei vari adattamenti anime ispirati al manga \"City Hunter\", prodotti dallo studio d'animazione Sunrise e trasmessi in Italia. I nomi utilizzati sono quelli utilizzati nell'adattamento dell'anime. Si possono contare 4 serie televisive, realizzate tra il 1987 e il 1991, per un totale di 140 episodi: \"City Hunter\" di 51 episodi, \"City Hunter 2\" di 63 episodi, \"City Hunter 3\" di 13 episodi e \"City Hunter 91\" di 13 episodi.\nLista episodi.\n\"City Hunter\": prima serie.\n prima serie di 51 episodi andata in onda in Giappone dal 6 aprile 1987 al 28 marzo 1988. In Italia \u00e8 stata trasmessa per la prima volta dal 6 gennaio 1997 su Italia 7.\n\"City Hunter 2\": seconda serie.\n seconda serie andata in onda in Giappone dall'8 aprile 1988 al 14 luglio 1989. In Italia \u00e8 stata trasmessa per la prima volta dal 6 marzo 1997 su Italia 7.\n\"City Hunter 3\": terza serie.\n terza serie andata in onda in Giappone dal 15 ottobre 1989 al 21 gennaio 1990. In Italia \u00e8 stata trasmessa per la prima volta nel 2005 su MTV Italia. Da questa serie vengono ripristinati i nomi originali giapponesi dei personaggi nonch\u00e9 ogni riferimento al Paese nipponico.\n\"City Hunter '91\": quarta serie.\n quarta serie andata in onda in Giappone dal 28 aprile 1991 al 10 ottobre 1991. Gli ultimi 3 episodi sono stati trasmessi in madrepatria tutti insieme con il titolo \"City Hunter '91 Final Special\". In Italia \u00e8 stata trasmessa per la prima volta nel 2005 su MTV Italia."}
{"id": "1865164", "revid": "767487", "url": "https://it.wikipedia.org/wiki?curid=1865164", "title": "The Agonist", "text": "I The Agonist sono un gruppo musicale melodic death metal/deathcore canadese proveniente da Montr\u00e9al.\nSono principalmente noti per la capacit\u00e0 della loro ex-cantante Alissa White-Gluz di usare sia la voce pulita che il growl. Originariamente il gruppo era conosciuto con il nome di The Tempest.\nHanno partecipato a diversi tour insieme a gruppi come Sonata Arctica, Epica, Kamelot, Chelsea Grin, Arsonists Get All the Girls, The Faceless e Visions of Atlantis.\nStoria del gruppo.\n\"Once Only Imagined\" (2004\u20132008).\nGli Agonist pubblicarono il loro primo album \"Once Only Imagined\" il 14 agosto del 2007. Inizialmente pensato per essere un demo, la produzione di \"Only Once Imagined\" porta la band all'aggiunta del batterista Simon McKay. Il 28 agosto del 2007 viene pubblicato il video di \"Business Suits and Combat Boots\", prodotto dal regista David Brodsky.\nIn seguito alla pubblicazione del disco, gli Agonist hanno svolto dei tour assieme a band come God Forbid, Epica, The Faceless, Sonata Arctica, Overkill, Visions of Atlantis e Enslaved.\n\"Lullabies for the Dormant Mind\" (2009\u20132011).\nLa band realizza il loro secondo album, \"Lullabies for the Dormant Mind\", nel marzo del 2009. Il 18 aprile pubblicano il video per il brano \"\"...And Their Eulogies Sang Me to Sleep\", prodotto da David Brodsky. Il 22 aprile pubblicano il video di \"Birds Elope with the Sun\", il quale consiste in vari spezzoni ripresi dal tour della band. Il 3 settembre del 2009 realizzano il terzo video, per il singolo \"Thank You, Pain\"\".\nAl termine del tour con gli Epica e gli Scar Symmetry, nel dicembre del 2010, la band annuncia che sta lavorando alla composizione di un nuovo album il quale sar\u00e0 pubblicato nel 2012.\n\"Prisoners\" (2011\u20132013).\nNel 2011 gli Agonist prendono parte al \"Pandemonium over North America tour\" assieme a Kamelot, Alestorm e Blackguard. Nel mentre pubblicano un EP intitolato \"The Escape\" nel quale vengono presentati due dei brani che saranno presenti nel loro terzo album. La cantante Alissa White-Gluz racconta a metalconcerts.net che la musica del gruppo \u00e8 maturata, non pi\u00f9 dura ma pi\u00f9 melodica. Dice inoltre che vi saranno influenze pi\u00f9 \"classiche\" di band come Pantera e Radiohead. Alissa White-Gluz racconta a Lithium Magazine che la registrazione potrebbe essere buona per chi ha una mente aperta riguardo ai gusti musicali e cattiva per coloro a cui piace solo il brano \"Thank You, Pain\". Gli ultimi processi di registrazione avranno luogo in seguito alla conclusione del tour con i Kamelot.\nL'album \"Prisoners\" viene pubblicato il 4 giugno in Europa e il 5 giugno del 2012 nel Nord America da parte della Century Media Records ed \u00e8 stato prodotto da Christian Donaldson. Il brano \"Ideomotor\" viene scelto come primo singolo e da esso, il 10 giugno, viene pubblicato un video.\nCambio di formazione, \"Eye of Providence\" (2014\u20132015).\nIl 17 marzo 2014 Alissa White-Gluz entra a far parte del gruppo melodic death metal svedese Arch Enemy, sostituendo Angela Gossow. Questo segna anche la fine del rapporto tra i The Agonist e la White-Gluz, che ha deciso di allontanarsi dal gruppo per potersi concentrare totalmente sui suoi nuovi impegni. Il suo posto alla voce \u00e8 stato preso da Vicky Psarakis.\nIl 21 marzo 2014 il gruppo ha pubblicato il lyric video per il brano \"Disconnect Me\", pubblicandolo come singolo il 29 aprile insieme al brano inedito \"Perpetual Notion\".\nNello stesso giorno il gruppo ha annunciato che verso la fine di aprile sarebbe entrato in studio di registrazione per la realizzazione del quarto album, prodotto da Chris Donaldson e previsto nell'autunno 2014.\nIl 9 luglio 2014 il gruppo ha annunciato che il quarto album in studio, intitolato \"Eye of Providence\", sarebbe stato pubblicato il 10 novembre 2014 in tutto il mondo e negli Stati Uniti d'America il giorno successivo. Tuttavia, il 6 novembre 2014, il gruppo ha comunicato il rinvio dell'album al 23 febbraio 2015 in Europa e il giorno seguente negli Stati Uniti d'America.\nTra gennaio e febbraio 2015 il gruppo ha pubblicato i videoclip per i brani \"Gates of Horn and Ivory\", \"My Witness, Your Victim\" e \"Gentle Disease\".\n\"Five\" (2016-presente).\nIl 4 maggio 2016 il gruppo firma un contratto di distribuzione esclusiva con la Napalm Records. Il 20 luglio 2016 il gruppo annuncia \"Five\", quinto album in studio, pubblicato il 30 settembre. L'album \u00e8 stato anticipato da tre singoli: \"The Chain\", \"The Moment\" e \"Take Me to Church\", cover dell'omonimo brano del cantautore irlandese Hozier.\nIl 19 luglio 2017 \u00e8 stato pubblicato il videoclip per il brano \"The Raven Eyes\".\nStile musicale.\nGli Agonist sono principalmente conosciuti per l'abilit\u00e0 dell'ex cantante Alissa White-Gluz e di Vicky Psarakis di utilizzare sia la voce pulita sia il canto growl e per l'utilizzo da parte del chitarrista Danny Marino di due o pi\u00f9 melodie intersecanti e accordi eterodossi spesso con ampi intervalli e spostamenti di ottava. I temi delle canzoni ruotano attorno a preoccupazioni morali come i diritti degli animali, i dilemmi della societ\u00e0 e lo stato del mondo."}
{"id": "1865168", "revid": "75435", "url": "https://it.wikipedia.org/wiki?curid=1865168", "title": "De Viris Illustribus (Girolamo)", "text": ""}
{"id": "1865185", "revid": "110157", "url": "https://it.wikipedia.org/wiki?curid=1865185", "title": "Nicolas Burtin", "text": "\u00c8 fratello di Rapha\u00ebl, a sua volta sciatore alpino di alto livello.\nBiografia.\nCarriera sciistica.\nVelocista puro originario di Meg\u00e8ve, Nicolas Burtin esord\u00ec in campo internazionale in occasione dei Mondiali juniores di Zinal 1990, in Coppa del Mondo l'11 dicembre 1992 sulla pista Saslong in Val Gardena, giungendo 51\u00ba in discesa libera, e ai Giochi olimpici invernali a , dove ottenne il 6\u00ba posto nella discesa libera e il 31\u00ba supergigante.\nIl 16 gennaio 1998 conquist\u00f2 il primo podio in Coppa del Mondo nella discesa libera disputata sull'impegnativo tracciato Lauberhorn di Wengen, piazzandosi 2\u00ba dietro al fuoriclasse austriaco Hermann Maier; in quella stessa stagione 1997-1998, la migliore dell'atleta, riusc\u00ec a replicare altre due volte il risultato e a conquistare l'unica vittoria in carriera nel massimo circuito internazionale, nonch\u00e9 ultimo podio, il 7 marzo a Kvitfjell.\nAi XVIII Giochi olimpici invernali di , sua ultima presenza olimpica, non complet\u00f2 n\u00e9 la discesa libera n\u00e9 il supergigante; disput\u00f2 in seguito le discese libere dei Mondiali di Sankt Anton am Arlberg 2001 e Sankt Moritz 2003, sue uniche presenze iridate, piazzandosi in entrambi i casi al 23\u00ba posto. Si ritir\u00f2 durante la stagione 2005-2006 e la sua ultima gara in carriera fu la discesa libera di Coppa del Mondo disputata il 28 gennaio a Garmisch-Partenkirchen, che concluse al 38\u00ba posto.\nCarriera da allenatore.\nDopo il ritiro \u00e8 divenuto allenatore nei quadri della Federazione sciistica della Finlandia.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSouth American Cup.\nSouth American Cup - vittorie.\nLegenda:\nDH = discesa libera\nSG = supergigante\nGS = slalom gigante"}
{"id": "1865194", "revid": "767487", "url": "https://it.wikipedia.org/wiki?curid=1865194", "title": "Una pallottola per Roy", "text": "Una pallottola per Roy (\"High Sierra\") \u00e8 un film del 1941 diretto da Raoul Walsh.\nTrama.\nRoy Earle, un rapinatore professionista in prigione da diversi anni, viene improvvisamente graziato dal governatore. Ad organizzarne il rilascio \u00e8 stato un anziano gangster, Big Mac, che pianifica di rapinare un lussuoso resort in California, avvalendosi proprio dell'esperienza di Roy. Uscito di prigione, Roy fa un lungo viaggio in macchina per andare a incontrare quelli che saranno i suoi complici: Red e Babe, due rapinatori al loro primo grosso colpo, la ragazza che li accompagna, Marie, e l'addetto alla reception del resort, Louis Mendoza.\nIl coinvolgimento della ragazza nel colpo non lo convince affatto e chiede ai due ragazzi di rimandarla a casa, tuttavia dopo una discussione, Roy si convice e la fa partecipare al colpo. Ai rapinatori si aggrega anche un cagnolino, Pard, che Algernon, il tuttofare del campo in cui soggiornano, ha preso con s\u00e9. Nel periodo in cui si studia il colpo e si attende che le casse del resort si riempano di contanti e pietre preziose, Marie si innamora di Roy, non corrisposta. Roy durante il precedente viaggio in macchina, aveva conosciuto Velma, una giovane ragazza con un piede equino, e i suoi due nonni. Innamoratosi della ragazza, Roy si offre di pagare l'operazione chirurgica al piede, nonostante il nonno di lei lo avverta che la ragazza \u00e8 gi\u00e0 fidanzata. Mentre \u00e8 in convalescenza per l'operazione, Roy chiede a Velma di sposarlo, ma lei si rifiuta, dicendogli che ama il suo fidanzato, Lon.\nGiunta la sera del colpo, il gruppo si reca al resort, ma le cose non vanno come dovrebbero per via di una guardia di sicurezza che li interrompe durante la rapina. Roy si libera della guardia e riesce a scappare con Marie in auto, ma Mendoza, Red e Babe, a bordo di un'altra automobile, si schiantano, dopo aver sbagliato strada. Red e Babe muoiono sul colpo, ma Mendoza viene catturato e la polizia lo interroga. Roy e Marie arrivano a Los Angeles coi gioielli, ma giunti all'albergo di Big Mac, Roy scopre che questi \u00e8 da poco morto d'infarto e che Kranmer, un ex-poliziotto, ha preso le redini dell'operazione. Kranmer tenta di costringere Roy a dargli i gioielli, e per farlo lo minaccia con la pistola, Roy riesce per\u00f2 a sparargli e ad ucciderlo.\nSulla strada del ritorno, Roy si ferma a casa di Velma per un'ultima volta, visto che aveva promesso di vederla camminare normalmente. Qui la vede insieme al suo fidanzato Lon, e disgustato dal comportamento che hanno i due, dopo un breve alterco, lascia la casa di Velma e si disinnamora definitivamente di lei. In seguito, si reca dall'uomo indicatogli da Big Mac e consegna a lui i gioielli, ma viene a sapere che per essere pagato dovr\u00e0 aspettare ancora un po', si fa quindi dare una piccola somma, prende un anello dalla refurtiva, lo regala a Marie, dichiarandole il suo amore e va a nascondersi in un motel con lei e il cane Pard.\nDopo qualche giorno passato al motel, Roy decide che per Marie \u00e8 pi\u00f9 sicuro partire per Las Vegas da sola, lui la passer\u00e0 a prendere da l\u00ec dopo essere stato pagato. Tuttavia la polizia scopre l'identit\u00e0 del rapinatore del resort, e pubblica il volto di Roy sui giornali, i due quindi devono affrettarsi: Marie, insieme al cagnolino, parte in bus per Las Vegas e Roy, inseguito dalla polizia, per via di una serie di blocchi stradali, \u00e8 spinto a raggiungere in auto una zona di alta montagna. Alla fine, \u00e8 costretto dalle circostanze a raggiungere a piedi un anfratto tra i dirupi per nascondersi e qui viene assiedato dalle forze dell'ordine.\nMarie, alla radio sente la cronaca dell'assedio di Roy e decide di andare da lui, qui viene riconosciuta da un reporter e presa in custodia dalla polizia. I poliziotti cercano di persuaderla a urlare a Roy di scendere e arrendersi, ma lei rifiuta, convinta che Roy preferirebbe piuttosto morire che ritornare in prigione. Pard, sentendo Roy urlare contro la polizia, va verso Roy abbaiando. L'uomo oramai sfinito dall'assedio, lo sente e nella speranza di rivedere Marie, esce allo scoperto. Un cecchino, mandato ore prima ad arrampicarsi su una cima, gli spara, uccidendolo e facendolo precipitare di sotto.\nMarie assiste inorridita alla scena, e raggiunge il corpo di Roy, seguita dai poliziotti e da Pard. Scortata via dalla polizia, si allontana con in braccio Pard, provando un po' di conforto al pensiero che Roy \u00e8 oramai \"libero\" e non dovr\u00e0 mai pi\u00f9 affrontare la prigione.\nRiconoscimenti.\nNel 1941 il National Board of Review of Motion Pictures l'ha inserito nella lista dei migliori dieci film dell'anno.\nCritica.\nGaetano Carancini sul Radiocorriere del 29 maggio 1961: \"Il film che ha troppo scoperti intenti moralisti (si conclude infatti ribadendo il concetto che il delitto non rende ma si paga) \u00e8 nonostante tutto, notevole, oltre la sceneggiatura di John Huston e l'abile regia di Walsh, esso possiede, particolarmente nel finale, qualche cosa di epico. E la interpretazione \u00e8 veramente eccellente, anche per quel che riguarda l'inimitabile e sensibile attrice (ora passata alla regia) che \u00e8 Ida Lupino. Accanto a Bogart sono Joan Leslie e Alan Curtis\"."}
{"id": "1865202", "revid": "436907", "url": "https://it.wikipedia.org/wiki?curid=1865202", "title": "Access All Areas (Spyro Gyra)", "text": "Access All Areas \u00e8 il primo album dal vivo del gruppo musicale statunitense Spyro Gyra, pubblicato nel giugno 1984.\nIl disco \u00e8 stato classificato al primo posto dalla rivista settimanale statunitense Billboard per la categoria \"Top Jazz Album\". La versione originale in vinile (doppio LP del 1984) contiene 11 tracce; la prima del lato A, mancante su CD, \u00e8 \"Old San Juan\"; le rimanenti tracce mantengono l'ordine originale."}
{"id": "1865205", "revid": "57342", "url": "https://it.wikipedia.org/wiki?curid=1865205", "title": "Himberg bei Wien", "text": ""}
{"id": "1865212", "revid": "111934528", "url": "https://it.wikipedia.org/wiki?curid=1865212", "title": "Castelli della provincia di Taranto", "text": "Questo \u00e8 l'elenco dei principali castelli e palazzi baronali presenti sul territorio della provincia di Taranto:"}
{"id": "1865214", "revid": "253269", "url": "https://it.wikipedia.org/wiki?curid=1865214", "title": "Mark L. Taylor", "text": "Apparso in numerosi serie TV statunitensi, come \"Beverly Hills 90210\", \"Melrose Place\", \"Chicago Hope\", \"Ally McBeal\" e \"Boston Legal\", \u00e8 stato anche doppiatore in serie animate quali TaleSpin, \"Darkwing Duck\", \"Batman\" e \"W.I.T.C.H.\".\nDalla moglie Judy ha avuto due figli, Benjamin e Daniel."}
{"id": "1865215", "revid": "436907", "url": "https://it.wikipedia.org/wiki?curid=1865215", "title": "Alternating Currents", "text": "Alternating Currents \u00e8 l'ottavo album in studio del gruppo musicale statunitense Spyro Gyra, pubblicato nel giugno 1985.\nIl disco \u00e8 stato classificato al terzo posto dalla rivista settimanale statunitense Billboard per la categoria \"Top Jazz Album\"."}
{"id": "1865217", "revid": "767487", "url": "https://it.wikipedia.org/wiki?curid=1865217", "title": "Architects", "text": "Gli Architects sono un gruppo musicale progressive/metalcore inglese formatosi a Brighton nel 2004.\nLa band attualmente \u00e8 composta dal cantante Sam Carter, dal batterista Dan Searle, dal bassista Alex Dean e i chitarristi Adam Christianson e Josh Middleton, quest'ultimo entrato a far parte della formazione dopo che il 20 agosto 2016 il chitarrista, tastierista, principale compositore e membro fondatore del gruppo Tom Searle \u00e8 deceduto, dopo una battaglia con il cancro durata tre anni. Il gruppo ha all'attivo 9 album in studio.\nStoria del gruppo.\nLa band ha cambiato pi\u00f9 volte nome prima di arrivare a quello attuale. Inizialmente si chiamavano Inharmonic, successivamente cambiato in Counting the Days e infine, dopo un paio di anni, optando per l'attuale Architects.\nIl loro album di debutto \"Nightmares\" \u00e8 stato pubblicato nel 2006 dalla At the Deep End Records.\nSuccessivamente il cantante Matt Johnson ha lasciato la band per fare spazio a Sam Carter, che appare gi\u00e0 nei crediti del secondo album \"Ruin\", pubblicato nel 2007 dalla United by Fate Records.\nNel 2008 la band pubblica lo split \"Architects/Dead Swans\", in collaborazione con il gruppo hardcore punk Dead Swans, pubblicando l'anno dopo \"Hollow Crown\" con la loro passata etichetta Century Media. Nel 2011 pubblicano il loro quarto album in studio \"The Here and Now\", nel quale la band mostra sonorit\u00e0 pi\u00f9 melodiche e vicine al post-hardcore e si allontana dalle influenze mathcore dei primi album. All'uscita l'album \u00e8 stato accolto favorevolmente dalla critica.\nL'anno dopo esce il loro quinto album, \"Daybreaker\", caratterizzato da testi molto pi\u00f9 incentrati sulla politica e meno personali.\nNel 2013 la band torna in studio e passa all'etichetta Epitaph Records, per poi pubblicare nel 2014 il suo sesto lavoro in studio, intitolato \"Lost Forever/Lost Together\".\nIl 27 maggio 2016 la band pubblica il loro settimo disco, \"All Our Gods Have Abandoned Us.\"\nIl 21 agosto 2016 il batterista Dan Searle, sulla pagina Facebook della band, annuncia la morte di suo fratello Tom, deceduto a causa del cancro contro il quale combatteva da anni. La band ha continuato il tour promozionale dell'ultimo album in tributo a Searle, annunciando che non \u00e8 ancora stato deciso se produrr\u00e0 nuovo materiale in futuro.\nIl 6 settembre 2017 viene pubblicato sulla pagina Facebook della band il nuovo singolo \"Doomsday\", prima canzone dopo la scomparsa di Searle, il quale rende anche omaggio al defunto chitarrista della band. Il chitarrista viene sostituito dal turnista Josh Middleton il quale, dopo l'uscita del singolo, viene confermato come membro effettivo.\nDopo un anno la band, con il singolo \"Hereafter\", uscito il 12 settembre 2018, annuncia l'uscita dell'ottavo album in studio \"Holy Hell.\" Prima dell'uscita del disco vengono rilasciati come singoli Royal Beggars e Modern Misery. L'album viene pubblicato il 9 novembre 2018, in un lavoro che parla tantissimo della mancanza di qualcuno che \u00e8 stato fondamentale nella propria vita e la band decide di dedicarlo a Tom. Il 17 ottobre 2018 Epitaph Records pubblica un cortometraggio dal nome Holy Ghost, il quale \u00e8 un documentario in cui tutti i membri parlano di come \u00e8 stato partorito Holy Hell, con tutte le difficolt\u00e0 nel cercare di scrivere e comporre senza la mente musicale di Searle.\nA ottobre 2020 viene pubblicata \"Animals\" come singolo di lancio del loro nuovo lavoro, chiamato \"For Those That Wish To Exist,\" la quale fa sentire che c'\u00e8 stata una grande ondata di cambiamento che ha travolto la band, annunciando poi uno show alla Royal Albert Hall in cui hanno suonato in anteprima altre due tracce del nuovo disco. Vengono poi rilasciate Black Lungs, Dead Butterflies e Meteor come singoli prima dell'uscita dell'album. For Those That Wish To Exist viene rilasciato il 26 Febbraio 2021, con un ingegno musicale incredibilmente innovativo, dove la band si \u00e8 spinta su nuove sonorit\u00e0 e tratta il tema di come il ruolo dell'umanit\u00e0 \u00e8 fondamentale per la sua stessa salvezza in un mondo che si sta distruggendo, con un punto di domanda sul suo futuro.\nFilantropia.\nTutti i membri della band sono vegani, essendo passati al veganismo dopo aver guardato numerosi documentari al riguardo. I membri della band sono anche aperti sostenitori della Sea Shepherd Conservation Society, con il cantante Sam Carter che oltre ad essere sostenitore dell'organizzazione ambientalista \u00e8 anche uno dei suoi ambasciatori britannici. Negli album pi\u00f9 recenti, inoltre, Carter e Tom Searle hanno spesso incentrato i testi delle loro canzoni sulla loro avversione verso la politica dittatoriale e corrotta."}
{"id": "1865230", "revid": "255535", "url": "https://it.wikipedia.org/wiki?curid=1865230", "title": "Barbara Sofia del Brandeburgo", "text": ""}
{"id": "1865239", "revid": "436907", "url": "https://it.wikipedia.org/wiki?curid=1865239", "title": "Breakout (Spyro Gyra)", "text": "Breakout \u00e8 il nono album in studio del gruppo musicale statunitense Spyro Gyra, pubblicato nel giugno 1986.\nIl disco \u00e8 stato classificato al primo posto dalla rivista settimanale statunitense Billboard per la categoria \"Top Jazz Album\"."}
{"id": "1865245", "revid": "1527148", "url": "https://it.wikipedia.org/wiki?curid=1865245", "title": "Letteratura swahili", "text": "L'espressione letteratura swahili viene usata per indicare la letteratura scritta in lingua swahili o la letteratura dei popoli di cultura swahili (in Africa orientale). Una definizione precisa di questo concetto \u00e8 complessa, perch\u00e9 non tutte le regioni in cui si parla swahili sono culturalmente omogenee, non tutti gli autori di queste regioni scrivono in swahili, e la stessa lingua swahili \u00e8 frammentata in numerosi dialetti.\nLe prime opere letterarie in swahili conosciute risalgono alla prima met\u00e0 del XVIII secolo; in origine, erano scritte usando l'alfabeto arabo. A partire dal XIX secolo, soprattutto per opera dei missionari europei, si diffusero metodi di trascrizione nell'alfabeto romano, che oggi \u00e8 l'alfabeto standard utilizzato per la lingua swahili. Poich\u00e9 lo swahili \u00e8 stato standardizzato solo in epoca recente, la letteratura tradizionale swahili \u00e8 classificabile in funzione dello specifico dialetto (o variet\u00e0) della lingua, come il Kiamu, Kimvita, Kipemba, Kiunguja, Kimrima, Kimtang'ata, Ki-Dar-es-salaam e Ki-Nairobi.\nNella letteratura swahili precoloniale, contenuti e forme sono fortemente influenzati da quelli della letteratura araba e islamica. La letteratura swahili comprende in ogni caso numerosi esempi di opere non religiose. La forma letteraria pi\u00f9 tipica \u00e8 l'\"utenzi\", un particolare metro poetico basato su stanze di otto versi. Fra gli \"utenzi\" pi\u00f9 celebri si possono citare \"Utendi wa Tambuka\" (un poema epico in cui si narrano le imprese degli arabi nella guerra contro i bizantini), l'\"Utenzi wa Shufaka\" (un poema di carattere morale e religioso) e l'\"Utenzi wa Mwana Kupona\" (un poema morale didattico sulle virt\u00f9 coniugali). La letteratura swahili non contemplava invece la prosa, il cui uso era riservato a documenti di natura pratica.\nNel XX secolo hanno iniziato ad apparire romanzi, racconti e novelle in swahili."}
{"id": "1865252", "revid": "6923", "url": "https://it.wikipedia.org/wiki?curid=1865252", "title": "Mario vs. Donkey Kong", "text": "Mario vs. Donkey Kong \u00e8 un gioco sviluppato da NST nel 2004 per Game Boy Advance, ed \u00e8 il successore spirituale del gioco \"Donkey Kong\" per Game Boy. Il gioco contiene elementi platform ed elementi puzzle, sfidando Mario a trovare chiavi, porte chiuse e salvare dei mini Mario. Questo gioco fa rivivere la vecchia rivalit\u00e0 tra Mario e Donkey Kong. Il sequel del gioco, \"\", \u00e8 su Nintendo DS.\nQuesto \u00e8 il settimo gioco di Mario per Game Boy Advance e uno dei pochi giochi di Mario sviluppato negli USA. Nelle pubblicazioni internazionali del gioco, \u00e8 stato aggiunto un effetto speciale al timer quando Mario attraversa o esce fuori da una porta.\nTrama.\nDonkey Kong, seduto nella sua casa piena di banane, vede uno spot televisivo per i giocattoli Mini-Mario. Ne resta colpito, ma quando esce per ottenerne uno, scopre che sono ormai esauriti. Cos\u00ec fa incursione in una fabbrica di giocattoli e li ruba tutti. Mario d\u00e0 la caccia e insegue Donkey Kong attraverso una serie di mondi. Ad un certo punto si scopre che (durante il corso del gioco) tutti i giocattoli Mini-Mario sono man mano caduti dal sacco di DK.\nA questo punto, Mario, il Mini-Mario e tre Toad che lavorano presso la fabbrica di giocattoli ridono dello scimmione, spingendolo a prendere i tre Toad e salire su un edificio con loro. Mario d\u00e0 la caccia e salva i tre Toad che iniziano a far crescere dei barili giganti per Mario, da scagliare contro DK. DK cade finalmente fuori dall'edificio, atterrando su un camion \"Mario Toy Company\" pieno di Mini-Mario. Come Mario scende per accertarsi che il suo avversario stia bene, la scimmia ruba il camion e scappa via, con Mario all'inseguimento. Essi poi finiscono di nuovo in citt\u00e0, dove scoprono che tutti i Mini Mario si sono salvati (di nuovo cadendo dal sacco di DK), tranne sei. Egli li prende e fugge verso un altro edificio. Mario combatte nuovamente contro DK. Mario infine vince e salva tutti i Mini-Mario donandone uno a Donkey Kong per rallegrarlo.\nModalit\u00e0 di gioco.\nIl gioco ha un gameplay simile al gioco per Game Boy \"Donkey Kong\", dando a Mario la possibilit\u00e0 di camminare sulle mani e di fare un salto all'indietro. Ci sono diversi ambienti diversi, che vanno dalla giungla al vulcano, e ci sono cinque tipi differenti di livello: nel primo, e pi\u00f9 comune, Mario deve raccogliere una chiave e portarla verso la porta poi prendere un Mini-Mario, per concludere il livello.\nIl secondo tipo \u00e8 dove Mario deve guidare i Mini-Mario, e proteggerli dai pericoli.\nIl terzo tipo \u00e8 il livello boss, in cui Mario deve combattere Donkey Kong per procedere al mondo successivo.\nIl quarto tipo \u00e8 il Boss Master, in cui Mario deve lanciare barili a Donkey Kong.\nIl gioco Plus continua dal gioco principale, dove Donkey Kong ottiene un nuovo lotto di Mini-Mario, ma con i loro contenitori rotti perch\u00e9 Donkey Kong \u00e8 caduto dal tetto. In ogni livello, Mario deve attivare un Mini-Mario, premendo un tasto, e portarlo verso la porta.\nIl quinto tipo di livello \u00e8 l'Expert. In questa modalit\u00e0, Mario deve ottenere la chiave e tentare la fuga in un livello molto difficile.\nRiuscire ad uscire completa il livello nelle modalit\u00e0 Expert e Plus (invece di inviare Mario a un'altra sezione del livello stesso).\nSviluppo.\nIl gioco \u00e8 una evoluzione di \"Donkey Kong Plus\", un titolo mostrato all'E3 del 2002. Durante lo show, \"Plus\" permetteva ai giocatori di creare e salvare dei livelli da loro stessi creati sul GameCube, per poi copiarli sul Game Boy Advance, attraverso il cavo di collegamento. Era essenzialmente una versione migliorata di \"Donkey Kong\" per Game Boy, ma il gioco scomparve l'anno successivo. Venne rimpiazzato da \"Mario vs. Donkey Kong\", che aveva una grafica prerenderizzata e delle aggiunte nel gameplay. La possibilit\u00e0 di creare livelli venne tolta in questa versione, ma riappare nel .\nAccoglienza.\nIl gioco \u00e8 stato accolto generalmente bene dalla critica. GameSpot ha detto che svolge bene il lavoro \"di gioco e di tributo a Mario\". IGN ha apprezzato il gameplay, definendolo un'evoluzione dell'originale \"Donkey Kong\" con \"nuovi livelli e sfide meravigliosamente adatti alla console portatile\". Si sono invece lamentati di una mancanza di contenuti (come la sostituzione di personaggi, i mancati riferimenti al primo \"Donkey Kong\", la mancata accuratezza in livelli come le boss battle o altro, la mancanza di bonus pi\u00f9 specifici al gioco), dello stile non convenzionale e della voce di Mario che si sente troppo spesso durante il gioco."}
{"id": "1865253", "revid": "466539", "url": "https://it.wikipedia.org/wiki?curid=1865253", "title": "Marco Sch\u00e4llibaum", "text": "Carriera.\nCalciatore.\nClub.\nTutta la sua carriera da giocatore si \u00e8 svolta nei campionati svizzeri, ove ha vestito le maglie di , , Servette e Lucerna.\nNazionale.\nTra il 1983 e il 1998 ha disputato 31 partite in nazionale, segnando una rete.\nAllenatore.\nConclusa la carriera da calciatore, Marco Sch\u00e4llibaum ha intrapreso l'attivit\u00e0 di allenatore, debuttando sulla panchina dello Stade Nyonnais, per poi essere nominato assistente allenatore del Basilea. Nel 1999 diventa allenatore dello di Berna, che riesce dapprima a riportare in massima serie e poi, nel 2002, a qualificare alla coppa UEFA. Nel 2003 passa alla guida del Servette, mentre dal 2004 al 2006 \u00e8 dapprima responsabile tecnico del Concordia Basilea, per poi allenare per un breve periodo del .\nIl 2 aprile 2007 firma un contratto con lo Sciaffusa, che in quel tempo era a rischio relegazione dalla massima serie. Pur senza riuscire a salvare il club, viene confermato per un'altra stagione alla guida tecnica del club, in Challenge League. Il 6 giugno 2008 si dimette ed assume l'incarico di allenatore del Bellinzona, che ricopre fino al 1\u00ba novembre 2009, quando una sconfitta per 5-0 contro il gli costa l'esonero.\nIl 17 maggio 2010 Sch\u00e4llibaum diventa allenatore \"ad interim\" del Lugano, guidandolo nello spareggio-promozione in Super League (Svizzera) contro il Bellinzona, da cui esce tuttavia sconfitto.\nIl 7 gennaio 2013 viene chiamato alla guida del Montreal Impact, squadra canadese militante nella Major League Soccer, con la quale riesce a vincere la coppa nazionale, venendo tuttavia esonerato nel dicembre successivo.\nIl 6 aprile 2015 sostituisce Gianluca Zambrotta sulla panchina del Chiasso, militante in Challenge League (seconda serie svizzera), con il compito di salvare il club ticinese dalla retrocessione in terza lega. Dopo aver centrato tale risultato, viene riconfermato sulla panchina dei rossobl\u00f9 per la stagione 2015-2016. Nell'ottobre 2015 si dimette dalla panchina ticinese per assumere la guida tecnica dell', sempre in seconda lega svizzera."}
{"id": "1865258", "revid": "1573940", "url": "https://it.wikipedia.org/wiki?curid=1865258", "title": "Unione dei comuni delle Mainarde", "text": "L'Unione dei comuni delle Mainarde \u00e8 un ente locale sovracomunale, costituito il 15 giugno 2005 e dotato di autonomia statutaria, che riunisce i comuni di Cervaro, Sant'Elia Fiumerapido, San Vittore del Lazio, e Viticuso ubicati nella provincia di Frosinone.\nL'unione ha una superficie complessiva di 128,39\u00a0km\u00b2 e conta 21.187 abitanti. La sede legale \u00e8 fissata nel comune di Cervaro. La sede amministrativa \u00e8 Sant'Elia Fiumerapido.\nAttuale presidente dell'ente \u00e8 Fernando Cuozzo, sindaco di Sant'Elia Fiumerapido.\nL'ente si propone gli obiettivi di integrazione dell'azione amministrativa fra i comuni e lo sviluppo socio-economico del territorio.\n\u00c8 stata attivata, tra i comuni aderenti a questa Unione, la Centrale unica di committenza che si occupa della gestione delle gare ad evidenza pubblica.\nDal primo gennaio 2016 i Comuni non capoluogo di provincia, per acquisti di forniture e servizi, devono fare ricorso alla centrale unica di committenza (Cuc). L'obbligo per le gare concernenti i lavori pubblici \u00e8 scattato dal primo luglio 2015.\nSi tratta di una forma di accentramento della gestione delle gare ad evidenza pubblica, introdotta dal legislatore per razionalizzare la spesa pubblica."}
{"id": "1865264", "revid": "767487", "url": "https://it.wikipedia.org/wiki?curid=1865264", "title": "Scarpata", "text": "La scarpata \u00e8 una brusca rottura del profilo topografico di un terreno giacente secondo un piano inclinato. Pu\u00f2 essere di origine naturale o artificiale.\nScarpate naturali.\nLa scarpata naturale solitamente viene prodotta dall'erosione o da una fagliatura.\nDove l'erosione agisce in una zona di contatto fra due formazioni rocciose con diverso grado di disgregabilit\u00e0 morfologicamente si produce una discontinuit\u00e0 nella topografia.\nQuando una faglia muove la superficie del suolo usualmente crea una suddivisione con un lato del suolo in posizione rilevata rispetto all'altro. \nUna scarpata pu\u00f2 anche venirsi a formare a monte di una zona franata.\nL'analisi dettagliata delle scarpate naturali, soprattutto di quelle prodotte da faglie, eseguita tramite rilevamenti sul terreno integrati da analisi di fotografie aeree o da satellite permette di individuare zone con attivit\u00e0 neotettonica presente e di individuare la direzione delle lineazioni strutturali connesse. Questi studi sono parte essenziale delle analisi da condurre per valutare il grado di sismicit\u00e0 di un'area e la sua relativa suddivisione in aree di potenziale sismico.\nOggi sono studiate anche le scarpate osservabili sulle fotografie fatte sulla superficie di Marte, allo scopo di verificare lo stato di \"vita geologica\" del pianeta.\nScarpate artificiali.\nLa scarpata artificiale generalmente si trova in genere a monte di una strada costruita parallelamente al pendio, pareggiato sul suo profilo dal lato a monte con una scarpata artificiale e da quello a valle con riporti di terreno. \nScarpate artificiali vengono realizzate nei casi di aree edificate lungo un pendio che deve essere reso piano prima della costruzione.\nDurante la costruzione di scarpate artificiali, particolare cura deve essere posta nel permettere il naturale drenaggio delle acque subsotterranee e di quelle che costituiscono il naturale ruscellamento superficiale delle acque piovane, o di fusione da neve o ghiaccio accumulatosi a monte della costruzione."}
{"id": "1865266", "revid": "466539", "url": "https://it.wikipedia.org/wiki?curid=1865266", "title": "Fortificazioni di Vauban", "text": "Le Fortificazioni di Vauban sono 12 gruppi di edifici fortificati lungo le frontiere occidentale, settentrionale e orientale della Francia, progettate da S\u00e9bastien Le Prestre de Vauban e aggiunte nel 2008 alla lista dei Patrimoni dell'Umanit\u00e0 UNESCO.\nLista dei siti.\nDue siti inizialmente considerati, sono poi stati rimossi dalla lista finale:"}
{"id": "1865273", "revid": "38120", "url": "https://it.wikipedia.org/wiki?curid=1865273", "title": "A Night With...", "text": ""}
{"id": "1865278", "revid": "38120", "url": "https://it.wikipedia.org/wiki?curid=1865278", "title": "A Night With", "text": ""}
{"id": "1865288", "revid": "599013", "url": "https://it.wikipedia.org/wiki?curid=1865288", "title": "Candiano", "text": ""}
{"id": "1865289", "revid": "1023546", "url": "https://it.wikipedia.org/wiki?curid=1865289", "title": "Bernardo Atxaga", "text": ""}
{"id": "1865290", "revid": "599013", "url": "https://it.wikipedia.org/wiki?curid=1865290", "title": "Hanswurst", "text": "Hanswurst, detto anche Hans wurst, (in italiano Gian Salsiccia), \u00e8 un personaggio comico del teatro popolare tedesco, protagonista di molte farse carnevalesche del XVI secolo.\nStoria.\nCome figura popolare contadina l'Hanswurst viene introdotta in pezzi del teatro di fiera e itinerante. Il nome compare per la prima volta in una versione in medio basso tedesco de \"La nave dei folli\" di Sebastian Brant (1519) (mentre nella versione originale veniva utilizzato il nome Hans Myst).\nHanswurst era in uso anche come parola ridicola di scherno. Martin Lutero la utilizz\u00f2 nel 1530 nel \"Vermahnung an die Geistlichen, versammelt auf dem Reichstag zu Augsburg\" e scrisse nel 1541 il documento polemico \"Wider Hans Worst\". Nel sedicesimo e nel diciassettesimo secolo si incontrano occasionalmente questi nomi figurativi negli spettacoli carnevaleschi e nelle commedie.\nNel diciottesimo secolo.\nIl medico itinerante e reggente del teatro K\u00e4rntnertor a Vienna dal 1712, Josef Anton Stranitzky, fece concorrenza alla compagnia della commedia dell'arte e svilupp\u00f2 l'Hanswurst come figura comica tedesca, facendo cos\u00ec nascere il genere del teatro popolare tardo-viennese. L'Hans Wurst di Stranitzky portava il costume di un contadino salisburghese (Lungauer Sauschneider), aveva un cappello con tesa larga ed un bastone di Arlecchino: parlava inoltre uno spiccato accento viennese.\nNella disputa dell'Hans Wurst dagli anni 1730, l'accademico Johann Christoph Gottsched insieme all'attrice Friederike Caroline Neuber cerc\u00f2 di bandire l'Hans Wurst dalla scena in lingua tedesca per migliorare la qualit\u00e0 delle commedie e soprattutto per innalzarne lo stato sociale. Questo port\u00f2 ad uno scontro soprattutto a Vienna. Anche Caroline Neuber non pot\u00e9, come reggente di una compagnia teatrale, rinunciare del tutto all'Hans Wurst a causa di problemi economici. I detrattori del personaggio come Johann Friedrich Schoenemann in Germania erano tuttavia un tipo di precursori del Teatro storico di citt\u00e0 tedesco.\nL'ultimo significativo Hans Wurst fu Franz Schuch, morto nel 1763, il quale avvicin\u00f2 ancora di pi\u00f9 il personaggio all'Arlecchino italiano. Nel tardo diciottesimo secolo l'Hans Wurst pass\u00f2 di moda e fu per lo pi\u00f9 integrato nel teatro dei burattini. Figure comiche come Kasperl o Staberl lo sostituirono per un decennio. Su indicazione di Josef con Sonnenfels, dopo la Rivoluzione francese (\"Promemoria f\u00fcr die Richtlinien der k\u00fcnftigen Theaterzensur\", 1790) l'imperatore Giuseppe II con un manifesto viet\u00f2 la commedie improvvisate e gli spettacoli dell'Hans Wurst buffoneschi, introducendo la censura a teatro. Dalla paura delle autorit\u00e0 di agitazione politica la commedia buffonesca pass\u00f2 ad un teatro stabile letterario (\"le rappresentazioni regolari\") rispettivamente nella pantomima muta. Ludwig Tieck fece comparire ancora l'Hans Wurst nella commedia \"Der gestiefelte Kater\" elaborata nel 1797. Per l'occasione la \"Ausstellung f\u00fcr Musik - und Theaterwesen\" di Vienna nel 1892 diede all'Hans Wurst una seconda rinascita con l'attore Ludwig Gottsleben.\nNei secoli seguenti, specialmente nella tradizione comica popolaresca viennese, il personaggio si arricch\u00ec di tratti esteriori, dietro influenze diverse, confondendosi talvolta con l'Arlecchino della commedia dell'arte, o con Kasperl.\nEt\u00e0 contemporanea.\nNel film tedesco \"I commedianti\" di Georg Wilhelm Pabst, uscito nel 1941, impregnato di ideologie del periodo bellico, lo storico Gotthold Ephraim Lessing, in qualit\u00e0 di poeta tedesco nazionalista, lanciava una vincente campagna contro il personaggio, stigmatizzato per la sua volgarit\u00e0. Tuttavia, si tratta di una deformazione ideologica del reale atteggiamento di Lessing, che nella \"Hamburgischen Dramaturgie\" (1767-1769) si era pronunciato in favore di Hans Wurst.\nNel novembre del 2013, una compagnia teatrale di Udine, I teatranti clandestini, ha messo in scena \"Hanswurst, le donne, il re e... il caprone\", uno spettacolo liberamente tratto dalla commedia popolare viennese \"Der grossm\u00fcthige \u00fcberwinder seiner selbst\" di Josef Anton Stranitzky; commedia in 3 atti, \u00e8 stata proposta in una traduzione che combina l'italiano con la lingua friulana e il dialetto udinese."}
{"id": "1865300", "revid": "1782831", "url": "https://it.wikipedia.org/wiki?curid=1865300", "title": "Cydney Bernard", "text": "Biografia.\n\u00c8 nota soprattutto per essere stata per 14 anni la compagna di Jodie Foster, dal 1993 (anno in cui si conobbero sul set di \"Sommersby\") al 2007 (anno in cui fu resa pubblica la loro relazione). I figli naturali della Foster (Charles Bernard Foster e Kit Bernard Foster), portano anche il suo cognome.\nJodie Foster, dopo averle dedicato alcuni premi, ha fatto coming out in occasione del Golden Globe del 2013."}
{"id": "1865301", "revid": "287204", "url": "https://it.wikipedia.org/wiki?curid=1865301", "title": "Love &amp; Hate (album)", "text": ""}
{"id": "1865303", "revid": "1522738", "url": "https://it.wikipedia.org/wiki?curid=1865303", "title": "Loial", "text": ""}
{"id": "1865306", "revid": "1305772", "url": "https://it.wikipedia.org/wiki?curid=1865306", "title": "Love &amp; Hate", "text": "Love &amp; Hate (\"amore e odio\" in lingua inglese) pu\u00f2 riferirsi a:"}
{"id": "1865310", "revid": "2153076", "url": "https://it.wikipedia.org/wiki?curid=1865310", "title": "Tribalistas (album)", "text": "Tribalistas \u00e8 un album di Arnaldo Antunes, Carlinhos Brown e Marisa Monte, informalmente conosciuti come Tribalistas, pubblicato nel 2002.\nIl disco.\nL'album fu pubblicato in Brasile nel novembre del 2002 dalla Phonomotor, casa discografica della cantante Marisa Monte, e distribuito dalla EMI, mentre usc\u00ec nel resto del mondo nel marzo del 2003.\nIl disco nacque come naturale epilogo di una collaborazione tra i tre artisti brasiliani che durava ormai da quasi dieci anni, con decine di composizioni e partecipazioni ai rispettivi progetti solisti.\nSoltanto in Brasile il disco ha venduto oltre un milione di copie, raggiungendo la prima posizione della classifica di vendita, nonostante i tre non avessero mai promosso il proprio lavoro in televisione o alla radio.\nL'album ha raccolto considerevoli consensi anche in Europa: \u00e8 stato l'album pi\u00f9 venduto dell'anno in Portogallo ed \u00e8 stato tre volte disco di platino in Italia e due volte in Spagna. Ha ottenuto un discreto successo anche in Svizzera, Svezia, Paesi Bassi, Germania e Francia.\nA far da traino all'album fu il considerevole successo del singolo \"J\u00e1 sei namorar\" che, con la sua ritmica ipnotica e aiutato da un video clip coinvolgente, divenne una sorta di tormentone ascoltatissimo alla radio e trasmesso frequentemente dalla stazioni televisive musicali.\nIl disco fu accompagnato dalla contemporanea pubblicazione di un DVD omonimo nel quale vengono mostrate le fasi di realizzazione dell'album e il \"dietro le quinte\" oltre ai video delle canzoni.\nDopo la fortunata \"J\u00e1 sei namorar\" fu pubblicato un secondo singolo con la canzone \"Velha inf\u00e2ncia\" nel 2003. In Brasile furono pubblicati altri due singoli nel corso del 2003: \"Passe em casa\" e \"\u00c9 voc\u00ea\".\n\"Tribalistas\" ricevette 5 nomination nel corso dei Latin Grammy Awards del 2003, vincendo il premio come miglior album pop brasiliano."}
{"id": "1865312", "revid": "1086846", "url": "https://it.wikipedia.org/wiki?curid=1865312", "title": "Unione Sportiva Triestina 1953-1954", "text": "Questa voce raccoglie le informazioni riguardanti l'Unione Sportiva Triestina nelle competizioni ufficiali della stagione 1953-1954.\nStagione.\nEstate 1953, la Triestina registra un passivo di sessanta milioni di Lire e viene commissariata. Componenti della commissione sono il presidente uscente Brunner, e gli ex alabardati Cudicini (Guglielmo, padre di Fabio, futuro \"Ragno Nero del Milan\"), Umer, Moradei e Maracchi. Viene proposto come nuovo allenatore il ritorno di Nereo Rocco. Ma Cudicini si oppone fermamente, cos\u00ec Rocco nicchia, ma quando Cudicini viene a sapere di essere in pesante minoranza, si dimette, dando via libera al ritorno di Rocco. Poco prima dell'inizio del campionato, viene eletto come nuovo presidente l'avvocato Camillo Poillucci.\nC'\u00e8 aria di rinnovamento: via Invernizzi, La Rosa, de Vito e Zorzin (al Padova), in arrivo Ganzer (dal Padova in cambio di Zorzin), Lucentini (dalla Fiorentina), Travagini, Pugliese e Secchi (arrivato nel mercato di riparazione di novembre), ritornano Licio Rossetti e il vecchio Memo Trevisan (a cui viene proposto un contratto a gettone, 50.000 Lire a partita). La squadra viene schierata con il \"sistema\": Nuciari o Cantoni in porta, Maldini e Valenti terzini, Feruglio al centro, quadrilatero di centrocampo formato da Trevisan e Petagna arretrati, Curti e Soerensen mezzali; in attacco Boscolo e De Vito ali, Secchi (o Ispiro) centravanti. Altri giocatori utilizzati sono il secondo portiere Cantoni, Mariuzza, Claut, Maldini, Pellegrini, Dorigo, Giannini, Zorzin e Jugovaz.\nCon l'arrivo di Nereo Rocco, allenatore che predilige il rapporto con ciascun componente della squadra, si pensava di rinvigorire i fasti di quella Triestina che arriv\u00f2 seconda nel 1947-48, ma non sar\u00e0 cos\u00ec, infatti Nereo si ritrov\u00f2 a giocare con una squadra senz'anima, sfilacciata, in poche parole con un gruppo quasi inesistente. Esordio a Torino contro la Juve, alcuni giocatori sono in disaccordo con la societ\u00e0, e cos\u00ec Rocco fa giocare molti giovani, risultato tre a uno per la Juve. Poi vittoria contro il Bologna (3 a 1), altro pareggio casalingo con il Genoa e botta terribile a Milano contro il Milan (4 a 0). Poi altre sconfitte con Udinese e Napoli, l'andata si conclude con solo quattro vittorie, poi pareggi di prestigio casalinghi con Inter (0 a 0 e Juventus (2 a 2), ma \u00e8 di nuovo nero con le sconfitte contro Bologna e Genoa.\nNereo Rocco rischia il posto, e con la batosta interna contro il Milan (6 a 0), lo perde. Al suo posto viene messo in panchina Severino Feruglio, giocatore che faceva parte della rosa. Oltre a Nereo Rocco viene messo fuori rosa Memo Trevisan, una fine ingloriosa per un campione come lui. Ma con l'arrivo del giovane tecnico friulano, la situazione migliora: la squadra oltre che a salvarsi, centra anche un onorevole dodicesimo posto, impensabile ad inizio campionato."}
{"id": "1865313", "revid": "436907", "url": "https://it.wikipedia.org/wiki?curid=1865313", "title": "Access All Areas", "text": ""}
{"id": "1865316", "revid": "1543377", "url": "https://it.wikipedia.org/wiki?curid=1865316", "title": "SummerSlam 2002", "text": "SummerSlam 2002 \u00e8 stata la quindicesima edizione dell'annuale evento in pay-per-view SummerSlam, prodotto dalla World Wrestling Entertainment. L'evento si \u00e8 svolto il 25 agosto 2002 presso il Nassau Coliseum di Uniondale. La colonna sonora dell'evento \u00e8 stata \"Fight\" di Jim Johnston.\nIl main event, per quanto riguarda il roster \"SmackDown!\", fu quello per l'WWE Undisputed Championship tra il campione The Rock e lo sfidante Brock Lesnar, vinto da quest'ultimo schienamento dopo l'esecuzione della \"F-5\". Mentre il match principale per il roster di \"Raw\" fu l'Unsactioned Street Fight match tra Shawn Michaels e Triple H, vinto da Michaels per schienamento dopo aver schienato Triple H in un \"jacknife roll-up\", mentre quest'ultimo stava tentando di eseguire il \"Pedigree\". Ci fu inoltre un match interpromozionale per l'Intercontinental Championship tra il campione Chris Benoit e lo sfidante Rob Van Dam, vinto da Van Dam dopo una \"Five-Star Frog Splash\".Gli altri match presenti nell\"'undercard\" furono The Undertaker contro Test, e Kurt Angle contro Rey Mysterio. Questa edizione di Summerslam \u00e8 considerata la pi\u00f9 bella di sempre, tant'\u00e8 che Dave Meltzer lo classific\u00f2 come il miglior evento di wrestling del 2002.\nStoryline.\nIl 23 giugno, a King of the Ring, Brock Lesnar vinse l'omonimo torneo dopo aver prima sconfitto Test nelle semifinali e poi l'Intercontinental Champion Rob Van Dam in finale, ottenendo inoltre un match per il WWE Undisputed Championship a SummerSlam. Il 21 luglio, a Vengeance, The Rock vinse un triple threat match che comprendeva anche Kurt Angle e il campione The Undertaker, conquistando cos\u00ec il WWE Undisputed Championship per la settima volta. Un match tra The Rock e Lesnar con in palio il titolo fu quindi annunciato per SummerSlam. Nella puntata di \"SmackDown\" dell'8 agosto Lesnar sconfisse Hollywood Hulk Hogan per KO tecnico, difendendo il suo status da contendente n\u00ba1 al WWE Undisputed Championship e cimentando cos\u00ec il suo incontro con The Rock a SummerSlam.\nA Vengeance, Triple H decise di trasferirsi nel roster di \"Raw\" su consiglio di Shawn Michaels, rientrato in WWE dopo quattro anni d'inattivit\u00e0, poich\u00e9 convinto dalla proposta di quest'ultimo nel riformare la D-Generation X. Nella puntata di \"Raw\" del 22 luglio, mentre i due erano in procinto di riformare la stable, Triple H effettu\u00f2 tuttavia un \"turn heel\" su Michaels, colpendolo con il \"Pedigree\". Nella puntata di \"Raw\" del 5 agosto, dopo che avevano avuto un confronto via satellite, una telecamera di sicurezza rivel\u00f2 che, la settimana precedente, Triple H aveva brutalmente attaccato Michaels alle spalle nel parcheggio dell'arena. Un Unsanctioned Street Fight tra Michaels e Triple H fu poi sancito per SummerSlam; con il primo che assicur\u00f2 di presentarsi all'incontro nonostante il brutale attacco inflittogli dall'ex amico.\nNella puntata di \"Raw\" del 29 luglio Chris Benoit sconfisse Rob Van Dam, conquistando cos\u00ec l'Intercontinental Championship per la quarta volta. Nella puntata di \"SmackDown\" del 1\u00ba agosto Benoit si trasfer\u00ec tuttavia nel roster blu, per volere della General Manager Stephanie McMahon, portando quindi con s\u00e9 anche l'Intercontinental Championship. Nella puntata di \"Raw\" del 12 agosto Van Dam sconfisse Jeff Hardy per diventare il contendente n\u00ba1 al titolo di Benoit. Un match tra Benoit e Van Dam con in palio l'Intercontinental Championship fu quindi annunciato per SummerSlam: se Van Dam avesse vinto all'evento, avrebbe poi riportato il titolo nel roster di \"Raw\".\nNella puntata di \"Raw\" del 29 luglio Test, passato nel roster rosso per volere del General Manager Eric Bischoff, attacc\u00f2 brutalmente The Undertaker insieme ai suoi alleati degli Un-Americans (i WWE Tag Team Champions Lance Storm e Christian), sventolando poi la bandiera canadese al centro del ring. Un match tra Test e The Undertaker fu poi annunciato per SummerSlam.\nNella puntata di \"Raw\" del 29 luglio Chris Jericho interruppe a sorpresa un promo di Ric Flair, attaccandolo brutalmente con una sedia, per poi annunciare il suo passaggio nel roster rosso come concordato con il General Manager Eric Bischoff. Nella puntata di \"Raw\" del 5 agosto Flair si vendic\u00f2 e colp\u00ec Jericho con una sedia, causandone la sconfitta contro Rob Van Dam. Nella puntata di \"Raw\" del 12 agosto Jericho sfid\u00f2 Flair ad un match per SummerSlam e quest'ultimo accett\u00f2.\nNella puntata di \"Raw\" del 12 agosto Booker T sconfisse il WWE Tag Team Champion Lance Storm, ottenendo per s\u00e9 e Goldust un incontro per il WWE Tag Team Championship degli Un-Americans (Christian e lo stesso Storm). Un match per i titoli di coppia tra gli Un-Americans e Booker e Goldust fu quindi sancito per SummerSlam dal General Manager Eric Bischoff.\nNella puntata di \"SmackDown\" dell'8 agosto Edge, John Cena e Rey Mysterio sconfissero l'Intercontinental Champion Chris Benoit, Eddie Guerrero e Kurt Angle; con Mystero che schien\u00f2 Angle per vincere l'incontro. Dopo che avevano avuto un confronto nella puntata di \"SmackDown\" del 15 agosto, Mysterio sfid\u00f2 Angle ad un match per SummerSlam e quest'ultimo accett\u00f2.\nNella puntata di \"SmackDown\" del 22 agosto Eddie Guerrero e l'Intercontinental Champion Chris Benoit attaccarono brutalmente Edge nel backstage dell'arena; poco dopo, la sera stessa, Edge e il WWE Undisputed Champion The Rock sconfissero Guerrero e Benoit dopo che Edge aveva colpito Guerrero con la \"Spear\". Un match tra Edge e Guerrero fu poi sancito per SummerSlam.\nEvento.\nIl primo match vede Kurt Angle opposto a Rey Mysterio. Il match \u00e8 dominato da Kurt Angle, che alla fine del match ribalta una Hurricarana, direttamente nella Angle Lock. Mysterio non riesce a rompere la mossa di sottomissione e cede.\nIl match successivo vede contrapposti Ric Flair e Chris Jericho. Jericho chiude Flair nella figur-four leg-lock. Chris insiste che Flair ha ceduto alla sua mossa, ma l'arbitro fa continuare il match. Flair vince il match chiudendo Chris nella medesima mossa.\nIl terzo match della serata fu Edge contro Eddie Guerrero. Durante il match, Eddie punt\u00f2 alle spalle di Edge. Guerrero si oppose ad una spear, con un dropckick sulla spalla destra di Edge e decise di eseguire una frog splash sulla spalla di Edge mentre era supino a terra. In qualsiasi modo, Edge si riprese con un Edgecution e una Spear, per poi schienare Eddie.\nIl match successivo mise in palio il WWE Tag Team Championship. Gli Un-Americans (Lance Storm e Christian) affrontarono Booker T e Goldust. Durante il match, Booker fu abile a colpire Storm e Christian con uno scissors kick. Ma Test colpisce Booker T con un big boot. Storm ne approfitta e affettua la copertura vincente. Gli Un-Americans conservano i titoli di coppia.\nIl quinto match in programma mise in palio l'Intercontinental Championship. Chris Benoit difende il titolo da Rob Van Dam. Benoit vuole che il titolo rimanga un'esclusiva di SmackDown, infatti Rob Van Dam combatte per Raw. Van Dam vince dopo aver eseguito la Five Star Frog Splash. Il titolo passa nel roster di Raw.\nUndertaker combatte con Test in seguito. Storm e Christian interferiscono, ma vengono respinti con una chockslam a testa. Taker vince dopo aver eseguito una Tombostone Piledriver. Dopo il match, Undertaker celebra con la bandiera americana.\nIl settimo match del PPV fu lo Street Fight match tra HBK e HHH. Questa \u00e8 la prima apparizione di Shawn da WrestleMania XIV. Shawn vince dopo aver rovesciato un Pedigree in un jackknife roll-up. Dopo il match Triple H lo colp\u00ec con lo sledgehammer sulla schiena, forzando Michaels a essere portato via in barella.\nNel main event, l'Undisputed WWE Champion The Rock deve resistere all'attacc\u00f2 di Brock Lesnar. Brock Lesnar domina il match con mosse basate sulla forza ma The Rock arriva vicino alla vittoria in pi\u00f9 occasioni. Lesnar porta a casa la vittoria dopo una F-5, diventando il pi\u00f9 giovane campione nella storia del titolo.\nConseguenze.\nL'Undisputed WWE Championship, fino a quel momento, era stato un'esclusiva di RAW. Questo, in teoria, avrebbe costretto Lesnar a difendere il nuovo titolo nello show rosso. Ma Stepahanie McMahon, l'allora general manager di SmackDown, vincol\u00f2 Lesnar al proprio show dimostrando che il contratto lo legava al suo roster. Il titolo pass\u00f2 nello show blu (perdendo la denominazione \"Undisputed\") e Raw rimase senza campione.\nIl 2 settembre, durante l'edizione di Monday Night Raw, Eric Bischoff ridiede vita al World Heavyweight Championship e nomin\u00f2 Triple H come campione."}
{"id": "1865319", "revid": "1498232", "url": "https://it.wikipedia.org/wiki?curid=1865319", "title": "Jennifer Pressman", "text": "Biografia.\nNata e cresciuta a New York, Jennifer Pressman si laurea in comunicazione e giornalismo alla New York University nel 1994 e, l'anno seguente, approda a Milano come corrispondente estera per varie testate e agenzie stampa americane nonch\u00e9 insegnante d'inglese.\nAlcuni anni dopo essersi trasferita in Italia, Pressman ha esordito ai microfoni di RTL 102.5 in sostituzione di Simona Volta alla conduzione de \"La famiglia\" (gi\u00e0 \"Ed ecco a voi\"), programma in onda dal luned\u00ec al venerd\u00ec dalle 9 alle 11, accompagnata prima da Antonio Gerardi e Luca Viscardi, poi da Fernando Proce e, da aprile 2009, da Silvia Annichiarico e Paoletta. Conosciuta nella radiofonia italiana in particolar modo per il suo accento americano, cura tra l'altro la rubrica \"Notizie inutili del mondo\" all'interno de \"La Famiglia\" e conduce, dal luned\u00ec al venerd\u00ec, lo spazio con le notizie in inglese all'interno del giornale orario delle 13 su RTL 102.5.\nVita privata.\nSposata con un italiano, Jennifer Pressman ha tre figli: l'ultima, Francesca Grace, \u00e8 nata nell'ottobre del 2010. Risiede a Milano."}
{"id": "1865325", "revid": "365417", "url": "https://it.wikipedia.org/wiki?curid=1865325", "title": "Gianluigi Pasquale", "text": "Biografia.\nNato a Vicenza da una famiglia veneta, entrato nel seminario serafico \u201cMadonna dell'Olmo\u201d dei Frati Minori Cappuccini nel 1983 ha emesso la professione perpetua dei voti religiosi nel 1991 ed \u00e8 stato ordinato sacerdote due anni dopo. Nel 1997 ha conseguito la licenza in teologia fondamentale e nel 2001 il dottorato di ricerca in sacra teologia.\nDopo aver insegnato presso la facolt\u00e0 di teologia della Pontificia Universit\u00e0 Gregoriana, nel 2002 \u00e8 stato nominato preside e professore stabile dello studio teologico affiliato Laurentianum presso il convento del Redentore a Venezia. S\u00ec \u00e8 laureato in filosofia presso l'universit\u00e0 Ca' Foscari di Venezia nel 2003 e ha conseguito il dottorato di ricerca nella stessa disciplina nel 2008. Insegna nella Pontificia Universit\u00e0 Lateranense e nello Studio Teologico affiliato Laurentianum, nelle due Sedi di Venezia e di Milano. Fa anche parte del CISE dell'Universit\u00e0 degli Studi Ca' Foscari di Venezia.\nNel 2005 \u00e8 stato membro della commissione della diocesi di Vicenza per l'extumulazione della Beata Eurosia Fabris Barban (1866-1932), sua bisnonna materna.\nDal 2007 \u00e8 professore incaricato di cattedra nella facolt\u00e0 di sacra teologia della Pontificia Universit\u00e0 Lateranense.\nParla e scrive correntemente in tedesco, inglese, francese, spagnolo e portoghese.\nDal 2016 \u00e8 membro dell'ordine dei giornalisti del Veneto.\nNel 2018 ha conseguito l\u2019Abilitazione Scientifica Nazionale a Professore Associato di Filosofia Morale.\nNel 2019 ha presieduto la Novena di Padre Pio a San Giovanni Rotondo.\nDirige quattro collane Editoriali:\nOpere.\nLa sua attivit\u00e0 di Scrittore si specializza soprattutto in agiografia cristiana ed in materie filosofiche e teologiche, alle quali contribuisce con una lunga lista di libri, articoli e partecipazioni, molti dei quali tradotti in altre lingue."}
{"id": "1865326", "revid": "465169", "url": "https://it.wikipedia.org/wiki?curid=1865326", "title": "J\u00e1 sei namorar", "text": "J\u00e1 sei namorar (in italiano \"So gi\u00e0 amare\") \u00e8 un brano musicale del gruppo brasiliano dei Tribalistas, collaborazione nata nel 2002 fra tre artisti: la cantautrice e produttrice Marisa Monte, il poeta e musicista Arnaldo Antunes ed il percussionista Carlinhos Brown. Il brano \u00e8 il primo singolo estratto dal loro primo ed unico album, l'omonimo \"Tribalistas\".\nLa canzone ottiene un'accoglienza positiva non soltanto nel loro paese di origine, ma anche in Europa, dove diventa un vero e proprio tormentone estivo.\nI Tribalistas si sono esibiti con \"J\u00e1 sei namorar\" all'Arena di Verona, in occasione della serata conclusiva del Festivalbar 2003. La canzone \u00e8 inoltre tra le colonne sonore del videogioco Fifa 2004."}
{"id": "1865328", "revid": "36426", "url": "https://it.wikipedia.org/wiki?curid=1865328", "title": "Stazione di Rosignano Marittimo", "text": ""}
{"id": "1865330", "revid": "124123", "url": "https://it.wikipedia.org/wiki?curid=1865330", "title": "Martinho d'Aiamonte", "text": "Fu ingaggiato da Ferdinando Magellano ed inquadrato nell'equipaggio spagnolo delle navi che erano dirette alla volta delle isole Molucche nel 1519.\nFu assegnato alla Victoria, la nave che fece il giro del mondo, secondo quanto risulta dai registri della \"Casa de Contratac\u00edon de las Indias\", organismo che operava per conto della Spagna da Siviglia.\nEra di nazionalit\u00e0 portoghese anche se fu registrato come castigliano nei documenti ufficiali dell'equipaggio. Viaggiava insieme con Antonio Pigafetta nella stessa spedizione e redasse una cronaca del viaggio che resta uno dei documenti pi\u00f9 importanti sulle vicende del giro del mondo di Ferdinando Magellano. Ayamonte abbandon\u00f2 il Victoria nel febbraio del 1521 per motivi che restano sconosciuti e si diresse a nuoto a Timor Est."}
{"id": "1865331", "revid": "137751", "url": "https://it.wikipedia.org/wiki?curid=1865331", "title": "Pasquale Gianluigi", "text": ""}
{"id": "1865338", "revid": "599013", "url": "https://it.wikipedia.org/wiki?curid=1865338", "title": "Miguel \u00c1ngel Britos", "text": "Caratteristiche tecniche.\nDifensore centrale o terzino sinistro, mancino di piede.\nCarriera.\nClub.\nI primi anni in Uruguay e l'arrivo in Italia: Bologna.\nHa esordito tra i professionisti a 20 anni, con il F\u00e9nix, squadra del suo paese con cui ha poi messo a referto 12 presenze. Nel 2006 si trasferisce nella Juventud, totalizzando 33 presenze e 3 reti. Nel luglio del 2007 viene ceduto al Montevideo Wanderers. Nel 2008 viene acquistato dal Bologna per 4 milioni di euro, club nel quale si impone progressivamente come titolare e nel quale milita per tre campionati segnalandosi per un rendimento costante e positivo, segnando anche 4 reti.\nIl passaggio al Napoli.\nIl 12 luglio 2011 passa al Napoli per una cifra intorno agli 8 milioni di euro pi\u00f9 il prestito di Vitale, sottoscrivendo un contratto quadriennale con la societ\u00e0 partenopea.\nDurante il Trofeo Gamper disputatosi nel precampionato tra Barcellona e Napoli rimedia un'infrazione al quinto metatarso del piede destro, procurandosi uno stop di quattro mesi. Debutta cos\u00ec in gare ufficiali il 12 gennaio 2012, giocando da titolare la gara di Coppa Italia contro il . Segna il suo primo gol con la maglia del Napoli il 13 febbraio 2012 su colpo di testa da azione di calcio d'angolo nella partita contro il Chievo, portando la squadra avanti 1-0. Il 20 maggio vince il primo trofeo in carriera, la Coppa Italia, subentrando nei minuti finali nella vittoriosa finale di Roma contro la Juventus.\nInizia la stagione 2012-2013 giocando da titolare nella supercoppa italiana persa ai supplementari tra mille polemiche contro la Juventus. L'8 novembre 2012 esordisce in Europa League giocando dal primo minuto nella vittoria interna contro gli ucraini del Dnipro (4-2), in Europa League. La stagione, in cui gioca con regolarit\u00e0, si conclude con 22 presenze e 0 reti.\nNella stagione 2013-2014, con l'arrivo di Rafael Ben\u00edtez in panchina, inizia il campionato da titolare al fianco di Ra\u00fal Albiol, e alla quarta giornata di campionato sigla il gol d'apertura contro il Milan, partita che poi terminer\u00e0 2-1 a favore del Napoli. Il 18 settembre 2013 fa il suo esordio in Champions League contro i vicecampioni del Borussia Dortmund, partita vinta dal Napoli per 2-1. A fine stagione vincer\u00e0 nuovamente la coppa Italia con il Napoli.\nWatford.\nIl 22 luglio 2015 viene acquistato dal Watford, squadra neopromossa in Premier League, firmando un contratto triennale. Milita con i londinesi sino al 2019, anno in cui si ritira dal calcio.\nStatistiche.\nPresenze e reti nei club.\n\"Statistiche aggiornate al 1\u00ba luglio 2019.\""}
{"id": "1865340", "revid": "204012", "url": "https://it.wikipedia.org/wiki?curid=1865340", "title": "Porfirie", "text": ""}
{"id": "1865342", "revid": "118232817", "url": "https://it.wikipedia.org/wiki?curid=1865342", "title": "Parco nazionale delle Cevenne", "text": "Il parco nazionale delle Cevenne \u00e8 un parco nazionale francese situato a sud-est del Massiccio Centrale, nella Francia meridionale.\nIl parco fu istituito il 2 settembre 1970, risultando il quarto parco nazionale francese per ordine cronologico. La sede amministrativa si trova nel comune di Florac, all'interno dell'omonimo castello. Il parco si estende su due regioni (Occitania ed Alvernia-Rodano-Alpi) e tre dipartimenti (Loz\u00e8re, Gard e Ard\u00e8che).\nNell'area del parco sono presenti diversi altopiani e montagne (tra cui il Monte Loz\u00e8re ed il Monte Aigoual) e la grotta di Aven Armand."}
{"id": "1865343", "revid": "33751", "url": "https://it.wikipedia.org/wiki?curid=1865343", "title": "Jozef Chovanec", "text": "Nonostante sia nato in una cittadina che fa parte della Slovacchia, ha optato per la cittadinanza ceca. Per un breve periodo tra dicembre 2003 e gennaio 2004 \u00e8 stato direttore sportivo del . Dal 2005 al 2008 \u00e8 stato presidente dello .\nCarriera.\nGiocatore.\nClub.\nDopo aver iniziato a giocare a calcio nel Doln\u00e9 Ko\u010dkovce e nel FK Matador P\u00fachov, pass\u00f2 nel 1978 allo Sparta Praga. Dopo aver fatto il servizio militare tra il 1979 e il 1981 con l'RH Cheb ritorn\u00f2 allo Sparta, dove gioc\u00f2 fino al 1988, anno del trasferimento al , squadra olandese fresca vincitrice della Coppa dei Campioni. Vinse due campionati e due coppe d'Olanda.\nNel 1991 ritorn\u00f2 allo Sparta Praga e termin\u00f2 la carriera da calciatore nel 1995.\nNazionale.\nCon la Cecoslovacchia gioc\u00f2 52 partite, segn\u00f2 4 reti e partecip\u00f2 al .\nAllenatore.\nInizi\u00f2 la carriera di allenatore con lo Sparta Praga, alla sesta giornata della stagione 1996-1997. Nel dicembre 1997 fu chiamato dalla federazione calcistica per allenare la che traghett\u00f2 al . Dopo aver fallito la qualificazione al , abbandon\u00f2 la Nazionale per allenare il Marila P\u0159\u00edbram da agosto 2002 a novembre 2003.\nNel 2004 allen\u00f2 lo Slovan Bratislava e nel 2005 fu l'allenatore dei russi del Kuban' Krasnodar. Dal 2006 al 2011 ricopre l'incarico di presidente dello Sparta Praga. Nell'estate 2012 diventa l'allenatore dello Baniyas.\nStatistiche d'allenatore.\nClub.\n\"In grassetto le competizioni vinte.\""}
{"id": "1865344", "revid": "1718925", "url": "https://it.wikipedia.org/wiki?curid=1865344", "title": "Thomas L\u00f6fkvist", "text": "Biografia.\n\u00c8 fratello maggiore del calciatore Henrik L\u00f6fkvist.\nCarriera.\nPassa professionista nel 2004 con la Fran\u00e7aise des Jeux; nelle stagioni seguenti vince alcune corse di medio livello, oltre a due campionati svedesi a cronometro, e prende parte ad importanti corse a tappe quali il Tour de France, il Giro di Svizzera, la Parigi-Nizza.\nNel 2008 si trasferisce al Team High Road, poi rinominato in Team Columbia; in quella stagione si classifica terzo (e miglior giovane) alla Tirreno-Adriatico e secondo al Deutschland Tour. Nell'annata 2009, dopo la vittoria nella Monte Paschi Strade Bianche e il quarto posto alla Tirreno-Adriatico, prende parte al Giro d'Italia. Il 12 maggio conquista la maglia rosa al termine della frazione con arrivo a San Martino di Castrozza; perde il simbolo del primato gi\u00e0 nella tappa successiva, sull'Alpe di Siusi, mantenendo per\u00f2 per ulteriori dieci giorni la maglia bianca di miglior giovane. Concluder\u00e0 quel Giro in ventitreesima posizione.\nNel 2010 si trasferisce al Team Sky. Agli inizi della stagione tenta di difendere la vittoria alla Monte Paschi Strade Bianche dell'anno precedente ma viene battuto in volata dal kazako dell'Astana Maksim Iglinskij. Prende poi parte al Tour de France per puntare alla classifica generale, diventando il capitano del Team Sky; gi\u00e0 nella quarta tappa, sul pav\u00e9, perde per\u00f2 due minuti da Andy Schleck e Cadel Evans, e anche nella nona, nella decima e nelle decisive tappe dell'ultima settimana quasi tutti i migliori lo precedono. Al termine della corsa ottiene un diciassettesimo posto in generale, a quasi 21 minuti dal vincitore Alberto Contador."}
{"id": "1865345", "revid": "196390", "url": "https://it.wikipedia.org/wiki?curid=1865345", "title": "F\u00ebdor Ivanovi\u010d Tolbukhin", "text": ""}
{"id": "1865346", "revid": "125679925", "url": "https://it.wikipedia.org/wiki?curid=1865346", "title": "Clima sinico", "text": "Il clima sinico \u00e8 un clima temperato, \"Cw\", secondo la classificazione climatica di K\u00f6ppen. K\u00f6ppen lo chiam\u00f2 \"sinico\" (\"sinisches Klima\") perch\u00e9 particolarmente diffuso in varie zone della Cina.\nCaratteristiche.\nIl clima sinico pu\u00f2 essere considerato l'estensione nella zona temperata del clima monsonico. \u00c8 caratterizzato da un inverno secco con piogge concentrate soprattutto in estate; per questo si tratta di un tipo di clima particolarmente favorevole all'agricoltura, per l'abbondanza di precipitazioni nel periodo vegetativo delle piante. Si registrano di solito tra 1000 e 2000 mm di pioggia all'anno, con escursioni termiche abbastanza accentuate, specie nelle zone pi\u00f9 distanti dal mare. Il clima sinico \u00e8 di tipo Cw\nVegetazione.\nLa vegetazione tipica di questo clima \u00e8 costituito soprattutto da latifoglie sempreverdi."}
{"id": "1865353", "revid": "767487", "url": "https://it.wikipedia.org/wiki?curid=1865353", "title": "Klekkende H\u00f8j", "text": "Klekkende H\u00f8j \u00e8 una tomba megalitica sita sull'isola di M\u00f8n, Danimarca.\nLa tomba risale al 2.500 a.C. circa ed \u00e8 uno dei meglio conservati degli oltre 100 tumuli presenti sull'isola. Si trova a breve distanza dalla strada che unisce Tosten\u00e6s a R\u00f8ddinge. La camera di sepoltura vera e propria, posta al centro del monumento, \u00e8 raggiungibile tramite due tunnel orizzontali, caratteristica questa molto insolita, e paralleli che si aprono sul versante est del monumento. La camera sepolcrale, a sua volta, \u00e8 suddivisa in due parti tramite due grandi pietre e ogni passaggio accede ad una singola sezione. L'orientamento della stanza \u00e8 nord-sud.\nI tunnel di ingresso sono lunghi circa 7 metri e sufficientemente alti per consentire il passaggio ad un uomo, anche se \u00e8 necessario piegarsi un po'. Le camere centrali sono lunghe e larghe circa 4,5 metri, ma la loro altezza \u00e8 tale da non permettere una postura eretta ai visitatori. Le stanze e i passaggi sono realizzati con grandi blocchi di pietra i quali sorreggono delle lastre piatte di roccia che formano il tetto. Il tutto \u00e8 stato poi ricoperto di terra per formare il tumulo.\nLa tomba fu scavata nel 1797 da Antoine de Bosc de la Calmette, che era il governatore dell'isola. Quindici uomini lavorarono per una settimana per scavare nella tomba e rimuovere alcune delle lastre di roccia utilizzate per formare il tetto delle camere, in modo da creare un accesso dall'alto per entrare e asportarne il contenuto. All'interno sono stati rinvenuti un numero considerevole di resti umani, armi in pietra focaia, vasi d'argilla, ambra e gioielli. Questi oggetti furono inviati al Museo Nazionale di Copenaghen. La tomba \u00e8 stata poi nuovamente sigillata.\nLa tomba fu resa nuovamente accessibile e ora \u00e8 aperta al pubblico, che pu\u00f2 accedervi attraverso i tunnel d'ingresso. La camera meridionale \u00e8 stato restaurato nel 1987 in modo da renderla sicura. A quel momento, la camera di settentrionale fu considerato stabile, ma \u00e8 stato poi accertato che il tetto rischiava di crollare. La struttura \u00e8 stata restaurata nel 2002 ed \u00e8 stata installata la luce elettrica a beneficio dei visitatori."}
{"id": "1865356", "revid": "729019", "url": "https://it.wikipedia.org/wiki?curid=1865356", "title": "Sindrome di Hunter", "text": "Per sindrome di Hunter in campo medico, si intende una tipologia di mucopolisaccaridosi (la tipo II), una rara alterazione metabolica congenita dell'organismo, che fa parte dell'eterogeneo gruppo delle malattie da accumulo lisosomiale.\nStoria.\nIl Professor Charles A. Hunter descrisse per la prima volta nel 1917 la sindrome (Mucopolisaccaridosi II o MPS II) che prende il suo nome.\nEpidemiologia.\nStudi epidemiologici hanno stimato una prevalenza nel mondo circa di 1500-2000 persone malate della sindrome di Hunter; mentre l'incidenza \u00e8 di circa 1:100.000 nati vivi.\nEziologia.\nLe cause che comportano tale manifestazione patologica sono dovute a carenze imputabili al deficit dell'enzima iduronato-2-solfatasi (I2S), deputato al catabolismo dei mucopolisaccaridi o glicosaminoglicani (GAG), essenziali per l'omeostasi del tessuto connettivo. La carenza dell'I2S determina l'accumulo nei lisosomi di due specifici mucopolisaccaridi, il dermatan-solfato (DS) e l'eparan-solfato (HS) con conseguente danno a vari organi e tessuti quali: le vie respiratorie, il cuore, il fegato, la milza, le ossa e le articolazioni, il volto, il collo e il cervello.\n\u00c8 l'unica mucopolisaccaridosi a trasmissione recessiva legata al cromosoma X. Il gene della malattia \u00e8 localizzato sul cromosoma Xq28 e sono state identificate circa 320 mutazioni. La mucopolisaccaridosi di tipo II colpisce prevalentemente i maschi, poich\u00e9 hanno un solo cromosoma X, ma sono stati segnalati casi anche nelle donne.\nTipologia.\nEsistono due tipi della sindrome, la forma A che insorge precocemente e la B, meno grave.\nSintomatologia.\nLa Sindrome di Hunter \u00e8 una patologia multiorganica e multisistemica. Alla nascita i bambini sono normali, l'esordio dei sintomi avviene generalmente tra i 2-4 anni. Il quadro clinico varia da forme lievi a gravi e l'aspettativa di vita va dalla I-II decade di vita alla VI.\nLe manifestazioni cliniche pi\u00f9 caratteristiche della sindrome di Hunter sono: macrocefalia, ritardo mentale, disturbi dell'umore e del carattere che comportano un'aggressivit\u00e0 anormale.\nDiagnosi.\nGeneralmente viene diagnosticata tra i 2 e 4 anni nelle forme pi\u00f9 gravi; grazie allo screening che si effettua con la misurazione quantitativa urinaria dei glicosaminoglicani. La diagnosi di certezza si fa in base alla misurazione dell'attivit\u00e0 enzimatica di I2S nel siero ematico o nei fibroblasti cutanei e con test genetico a corredo per identificare le mutazioni coinvolte.\nLa diagnosi prenatale, eseguita misurando l'attivit\u00e0 enzimatica dell'I2S nel liquido amniotico o nei villi coriali, si effettua nel caso di sospetti circa l'esistenza di fattori ereditari."}
{"id": "1865357", "revid": "204012", "url": "https://it.wikipedia.org/wiki?curid=1865357", "title": "Sindrome di Hurler", "text": ""}
{"id": "1865358", "revid": "287204", "url": "https://it.wikipedia.org/wiki?curid=1865358", "title": "Fontanelle", "text": ""}
{"id": "1865360", "revid": "183976", "url": "https://it.wikipedia.org/wiki?curid=1865360", "title": "Matt Le Tissier", "text": ""}
{"id": "1865362", "revid": "1820915", "url": "https://it.wikipedia.org/wiki?curid=1865362", "title": "Winx Club - Quest for the Codex", "text": "Winx Club - Quest for the Codex \u00e8 un videogioco del 2006 sviluppato dalla Powerhead Games e pubblicato dalla Konami per Nintendo DS e Game Boy Advance. Il gioco \u00e8 ispirato al cartone animato \"Winx Club\".\nIl videogioco \u00e8 stato distribuito negli Stati Uniti a novembre 2006, mentre in Europa e Oceania a dicembre dello stesso anno.\nTrama.\nLe Winx devono sconfiggere il malvagio Lord Darkar, del tutto intenzionato ad impossessarsi del prezioso Codex, uno strumento in grado di fargli ottenere un potere pericolosissimo. A sventare i piani di Darkar per\u00f2 intervengono le sei Winx.\nModalit\u00e0 di gioco.\nIl gioco consiste in una contaminazione fra i tradizionali elementi degli sparatutto a scorrimento ed una serie di minigiochi, a cui si accede durante l'azione. Nel videogioco \u00e8 possibile scegliere di guidare una delle sei protagoniste, e fra i vari minigiochi a cui \u00e8 possibile accedere, ce n'\u00e8 uno che ricalca lo stile dei giochi di danza in stile \"Dance Dance Revolution\", mentre un altro riprende lo schema del classico \"Space Invaders\"."}
{"id": "1865363", "revid": "991694", "url": "https://it.wikipedia.org/wiki?curid=1865363", "title": "Confederations Cup", "text": ""}
{"id": "1865371", "revid": "174925", "url": "https://it.wikipedia.org/wiki?curid=1865371", "title": "Ortopedico", "text": ""}
{"id": "1865372", "revid": "298055", "url": "https://it.wikipedia.org/wiki?curid=1865372", "title": "Ahren Elessedil", "text": ""}
{"id": "1865374", "revid": "1305772", "url": "https://it.wikipedia.org/wiki?curid=1865374", "title": "Nothing Sacred", "text": "Nothing Sacred (\"niente di sacro\" in lingua inglese) pu\u00f2 riferirsi a:"}
{"id": "1865379", "revid": "1568601", "url": "https://it.wikipedia.org/wiki?curid=1865379", "title": "Aven Armand", "text": "Aven Armand \u00e8 una grotta situata nel dipartimento di Loz\u00e8re, all'interno del comune di Hures-la-Parade, tra Meyrueis e Sainte-Enimie. Fa parte del Parco nazionale delle Cevenne.\nLa grotta, profonda circa 100 metri, porta il nome del suo scopritore, lo speleologo francese Louis Armand, che vi discese per la prima volta il 19 settembre 1897; fu aperta al pubblico l'11 giugno 1927."}
{"id": "1865381", "revid": "204012", "url": "https://it.wikipedia.org/wiki?curid=1865381", "title": "Mucopolisaccaridosi IH", "text": ""}
{"id": "1865382", "revid": "204012", "url": "https://it.wikipedia.org/wiki?curid=1865382", "title": "Mucopolisaccaridosi II", "text": ""}
{"id": "1865383", "revid": "1782831", "url": "https://it.wikipedia.org/wiki?curid=1865383", "title": "Winx Club - Join the Club", "text": "Winx Club - Join the Club \u00e8 un videogioco del 2007 sviluppato e pubblicato dalla Konami per PlayStation Portable. Il gioco \u00e8 ispirato al cartone animato \"Winx Club\".\nTrama.\nIl malvagio Lord Darkar \u00e8 ritornato per impossessarsi di un antico manufatto, con il quale si pu\u00f2 ottenere un potere tale da sconfiggere la magia di Alfea. Per Bloom, Stella, Flora, Musa, Tecna e Aisha \u00e8 il momento di entrare in azione e sventare i piani del crudele Darkar, grazie alla propria magia.\nModalit\u00e0 di gioco.\nAll'inizio del gioco \u00e8 possibile scegliere con quale delle sei protagoniste si ha intenzione di intraprendere l'avventura. A seconda del personaggio scelto i poteri e lo stile di gioco saranno del tutto differenti. \u00c8 possibile personalizzare l'aspetto delle sei Winx e addobbare la propria stanza con nuovi oggetti che vengono sbloccati ogni volta che viene completata una fase del gioco. \u00c8 inoltre possibile scambiarsi tali oggetti tramite connettivit\u00e0 wireless fra due PSP."}
{"id": "1865384", "revid": "62004", "url": "https://it.wikipedia.org/wiki?curid=1865384", "title": "Zonca", "text": ""}
{"id": "1865393", "revid": "767487", "url": "https://it.wikipedia.org/wiki?curid=1865393", "title": "Henk\u00e4ys Ikuisuudesta", "text": "Henk\u00e4ys Ikuisuudesta (trad. \"Respiro dall'eternit\u00e0\") \u00e8 un album natalizio del soprano finlandese Tarja, nonch\u00e9 il suo primo album da solista. \u00c8 stato pubblicato l'8 novembre 2006 ed \u00e8 costituito da cover, eccetto \"Kuin henk\u00e4ys ikuisuutta\", scritta da Tarja e Esa Nieminen."}
{"id": "1865405", "revid": "729019", "url": "https://it.wikipedia.org/wiki?curid=1865405", "title": "Sindrome di Maroteaux-Lamy", "text": "La sindrome di Maroteaux-Lamy \u00e8 una forma di mucopolisaccaridosi, una malattia metabolica, autosomica recessiva, che fa parte dell'eterogeneo gruppo delle malattie da accumulo lisosomiale.\nEpidemiologia.\nLa malattia si diffonde in entrambi i sessi senza prevalenza.\nStoria e sintomi.\nI bambini affetti da MPS VI, o sindrome di Maroteaux-Lamy, di solito hanno un normale sviluppo intellettuale, ma condividono molti dei sintomi fisici trovati nella sindrome di Hurler. Causata dal deficit dell'enzima N-acetilgalattosammina-4-solfatasi, la sindrome di Maroteaux-Lamy ha una gamma variabile di sintomi gravi. Complicanze neurologiche che comprendono cornee offuscate, sordit\u00e0, ispessimento della dura madre (la membrana che circonda e protegge il cervello e midollo spinale) e dolore causato da compressione o traumi ai nervi ed alle radici nervose.\nI segni si rivelano presto nella vita del bambino malato. Uno dei primi sintomi che si manifesta \u00e8 un tempo di apprendimento della deambulazione pi\u00f9 lungo rispetto a quello dei coetanei. A 10 anni i bambini hanno sviluppato un tronco accorciato, una posizione accovacciata ed un limitato movimento articolare. Nei casi pi\u00f9 gravi, i bambini sviluppano addome sporgente e curvatura della colonna vertebrale. Alterazioni scheletriche (in particolare nella regione pelvica) sono progressive e limitano il movimento. Molti bambini hanno anche ernia ombelicale o ernie inguinali. Quasi tutti i bambini hanno una qualche forma di malattia cardiaca, come disfunzioni valvolari. Una terapia enzimatica sostitutiva, galsulfase (Naglazyme), \u00e8 stato testato su pazienti con MPS VI e ha avuto successo in quanto ha portato un miglioramento della crescita e del movimento articolare. Un esperimento \u00e8 stato poi effettuato per verificare se l'iniezione dell'enzima mancante nei fianchi avrebbe aiutato il raggio di movimento e diminuito il dolore. Con il costo di $ 350.000 all'anno, il Naglazyme \u00e8 uno dei farmaci pi\u00f9 costosi al mondo.\nSintomatologia.\nFra i sintomi e segni clinici troviamo nanismo, l'intelligenza invece rimane invariata, salvo rare eccezioni con interessamento cerebrale ed encefalite subacuta. Sono frequentissimi dei gravi disturbi alla vista, generalmente conducenti alla cecit\u00e0 durante l'infanzia.\nEziologia.\nLa causa \u00e8 genetica, sono stati riscontrati 8 mutamenti genetici diversi responsabili della deficienza enzimatica.\nPrognosi.\nLa prognosi varia a seconda della forma, nella pi\u00f9 grave la morte sopraggiunge intorno ai 20 anni di vita."}
{"id": "1865406", "revid": "731511", "url": "https://it.wikipedia.org/wiki?curid=1865406", "title": "Gideon St\u00e5hlberg", "text": "Vinse tre volte il campionato svedese (1927, 1932 e 1939) e il campionato nordico (1928, 1938 e 1939).\nNel 1950 gli fu assegnato dalla FIDE il titolo di Grande maestro.\nDopo le Olimpiadi di Buenos Aires 1939, non ritorn\u00f2 in Europa ma rimase in Sud America fino al 1948, partecipando e vincendo molti tornei, alcuni dei quali in competizione con Miguel Najdorf.\nPartecip\u00f2 per la Svezia a 13 Olimpiadi degli scacchi tra il 1928 e il 1964, sempre in prima scacchiera. Vinse con la squadra un argento nel 1935 e un bronzo nel 1933; individualmente ottenne invece un argento alle Olimpiadi di Helsinki 1952 e un bronzo alle Olimpiadi di Varsavia 1935.\nNel 1950 e nel 1953 partecip\u00f2 al torneo dei candidati al titolo di Campione del mondo; arbitr\u00f2 inoltre i match per il Campionato del mondo tra il 1957 e il 1963.\nMor\u00ec a San Pietroburgo (allora Leningrado), dove si era recato per disputare un torneo, nel 1967."}
{"id": "1865410", "revid": "798140", "url": "https://it.wikipedia.org/wiki?curid=1865410", "title": "J\u00e9r\u00f4me Lejeune", "text": "Biografia.\nLa carriera scientifica.\nDopo aver compiuto gli studi di medicina, Jer\u00f4me Lejeune diventa maestro de recherche al Centre national de la recherche scientifique nel 1952 ed in seguito \u00e8 nominato esperto internazionale per la Francia sull'effetto biologico delle radiazioni nucleari.\nConsegue uno studio sul funzionamento del DNA, che lo porta ad appassionarsi a tutte le malattie dell'intelligenza.\nGi\u00e0 nel 1953, affiancato dal professor Raymond Turpin, mette in evidenza le relazioni esistenti fra la dermatoglifia, l'insieme cio\u00e8 delle linee della mano e le impronte digitali, e le caratteristiche fisiche e psichiche dell'individuo. I due medici notano come la determinazione della struttura di tali linee preceda il frazionamento della paletta dell'embrione nelle singole dita. Tale marchio indelebile \u00e8 dunque molto precoce e risale all'inizio dell'essere umano, prima del mese in utero. Attraverso la classificazione delle impronte \u00e8 dunque possibile diagnosticare la sindrome di Down.\nA partire dal 1958 Lejeune, insieme a Raymond Turpin e Marthe Gautier, inizia a coltivare tessuti di bambini trisomici per poterne studiare i cromosomi. Nello stesso anno, riesce a rilevare il quarantasettesimo cromosoma in pi\u00f9.\nIl 26 gennaio e il 16 marzo 1959 i tre ricercatori firmano una comunicazione all'Accademia delle scienze francese su \"cromosomi umani in coltura di tessuti\" e su \"cromosomi somatici di nove bambini trisomici\", con le quali affermano con decisione la loro scoperta.\nPer la prima volta nella storia della genetica medica \u00e8 stabilito un legame tra un ritardo mentale e un'anomalia cromosomica, descritto in questi termini:\nDivenuto capo dell'unit\u00e0 di citogenetica all\"' \u201cH\u00f4pital Necker Enfants-Malades\u201d \" di Parigi, prosegue le sue ricerche. La rilevazione della trisomia, permette a Lejeune di descrivere dal punto di vista scientifico la Sindrome del grido di gatto, anche chiamata \"Sindrome di Lejeune\" e di rilevare la monosemia, nel 1963.\nL'anno successivo, diventa professore di genetica alla facolt\u00e0 di medicina di Parigi, cattedra creata appositamente per lui.\nNel 1978, papa Giovanni Paolo II, gli chiede di far parte della \"Pontificia accademia delle scienze\" e del \"Pontificio consiglio della pastorale per gli operatori sanitari\".\nNel 1981 \u00e8 eletto all\"Accademia di Scienze morali e politiche\" e due anni pi\u00f9 tardi, nel 1983, all\"Accademia nazionale di medicina\".\nDiventa infine, nel 1994, il primo presidente della \" Pontificia accademia per la vita \", creata da Papa Giovanni Paolo II lo stesso anno.\nDisputa sull'attribuzione della scoperta.\nL'affermazione di Lejeune di aver identificato la trisomia 21, fu successivamente messa in dubbio dalle dichiarazioni della ricercatrice francese Marthe Gautier, che resero controversa l'effettiva paternit\u00e0 di tale scoperta. Nel 2019 il comitato di etica dell'Institut national de la sant\u00e9 et de la recherche m\u00e9dicale (INSERM) ha riconosciuto il ruolo preponderante di Marthe Gautier nella scoperta della Trisomia 21. Nel documento pubblicato il 25 aprile 2019 si dice espressamente: \"Dato il contesto al momento della scoperta del cromosoma soprannumerario, la quota di J\u00e9r\u00f4me Lejeune in questo, \u00e8 improbabile che sia stato preponderante, ...\".\nLa missione in Unione Sovietica.\nNel 1964, il medico ricercatore, notando l'esistenza di anomalie cromosomiche indotte da minime quantit\u00e0 di radiazioni, conferma sperimentalmente la pericolosit\u00e0 dell'uso delle armi nucleari.\nTali scoperte gli valgono la nomina alla \"Commissione Internazionale di Radioprotezione\" e al \"Comitato Scientifico delle Nazioni Unite\".\nL'8 ottobre 1981, in Vaticano, Lejeune partecipa ai lavori degli scienziati specialisti della \"Pontificia Accademia delle Scienze\", riunitisi per esaminare il problema delle conseguenze dell'uso delle armi nucleari per la sopravvivenza e la salute dell'umanit\u00e0. A tal proposito, in quello stesso anno, J\u00e9r\u00f4me e gli altri rappresentanti della \"Pontificia Accademia delle Scienze\" incontrano Leonid Il'i\u010d Bre\u017enev. Durante il colloquio lo scienziato spiega:\nI riconoscimenti.\nLejeune viene nominato dottore honoris causa e membro di numerose accademie e universit\u00e0 straniere. Riceve onorificenze per i suoi studi sulle patologie cromosomiche, fra le quali: il premio Kennedy nel 1962, il premio William Allan nel 1969, il Premio Internazionale Feltrinelli nel 1984 ed il premio Griffuel nel 1993.\nLa \u201cFondazione J\u00e9r\u00f4me Lejeune\u201d.\nNel 1996, in memoria dello scienziato, nasce la \" \"Fondazione J\u00e9r\u00f4me-Lejeune\"\", istituita con il fine di proseguire la sua azione a favore delle persone con malattie mentali, un'azione improntata sulla ricerca, sulla cura, sulla difesa, e volta a dimostrare come la paziente assistenza e la massima dedizione, siano caratteristiche fondamentali per una medicina che punti al progresso.\nPosizioni bioetiche.\nRende pubblica la sua opposizione alla legge sulla procreazione del 1994, alla legge Veil del 1975 e alla legge PeyretIn e in genere sulla procreazione assistita, sulla legalizzazione dell'aborto.\nDiventa presidente onorario dell\"'associazione \"SOS futures m\u00e8res\"\" (il primo movimento \"pro-life\" francese), opponendosi all'aborto e all'uso del mifepristone, una pillola abortiva.\nFonda in Francia, insieme a Genevi\u00e8ve Poullot la prima \"associazione per gestanti in difficolt\u00e0\".\nNel sostenere le sue idee va incontro a difficolt\u00e0 professionali: molti suoi colleghi l'abbandonano, non viene pi\u00f9 invitato ai congressi scientifici, ma questo non basta a frenare la convinzione e la forza con cui le sostiene:\nGli interventi pubblici.\nMotivato a coniugare scienza e coscienza, Lejeune si propone sin da principio come animatore della resistenza contro quella che considera come \"la cultura della morte\", lanciando messaggi alle autorit\u00e0 politiche attraverso interviste, dibattiti televisivi, riviste, scritti.\nNel 1958, dopo aver percorso la Scandinavia e l'America del Nord, giunge a Montr\u00e9al, dove partecipa a un congresso internazionale di genetica.\nNel 1984, ad Ostenda, partecipa a un convegno internazionale in cui viene gettata la base di un collegamento europeo dei Movimenti per la Vita.\nNel 1986, svolge una relazione dinanzi alla \"Commissione Giuridica del Parlamento Europeo\".\nLe pubblicazioni.\nIl 5 giugno 1973, alla \"Domus Medica\" di Parigi, J\u00e9r\u00f4me, affiancato da filosofi e giuristi, rende pubblica la \"Dichiarazione dei Medici di Parigi\", che riceve l'adesione di diciottomila medici.\nCon Emmanuel Sapin e Lucien Israel, stila una dichiarazione intitolata \"\u201cManifesto dei difensori della vita\u201d\", pubblicata successivamente sul quotidiano \"\u201cLe Monde\u201d\", che come evince dal titolo, vuole rappresentare una chiara opposizione alla fecondazione in vitro e alla legalizzazione dell'aborto.\nNel 1990 pubblica il libro \"\u201cL'enfant concentrationnaire\u201d\", simbolo della lotta contro ci\u00f2 che lui definisce i tre mali del tempo: la divisione delle menti, la confusione della parola, la perversione dell'azione.\nL'approccio alle teorie evoluzionistiche.\nLejeune riflette anche sulle teorie evoluzionistiche: egli sostiene che nonostante le leggi della genetica spieghino il rapido differenziarsi delle razze, esse non possano dare una risposta plausibile alla nascita delle nuove specie. Secondo lo scienziato non bisogna confondere l'adattamento locale con la modificazione evolutiva. Come riassumibile dalle sue parole bisogna tener conto che la variazione della razza inciampa sull'invarcabile confine della specie:\nPosizioni sulla Sindone.\nA Torino, il 13 ottobre 1988, si diffonde la notizia di studi scientifici che datano la Sindone a molti secoli dopo la morte di Ges\u00f9. Non appena la notizia giunge a Parigi, Lejeune si sente costretto ad intervenire:\nScegliendo di ripercorrere a ritroso tutta la storia, decide di recarsi in Belgio, a Lier, per esaminare in dettaglio la Sindone attribuita a D\u00fcrer, che riproduce ad un terzo la Sindone di Torino. Lejeune constata che la riproduzione, contrariamente a quanto vuole la tradizione, non \u00e8 stata eseguita da D\u00fcrer. Per Lejeune si tratta della copia di una raffigurazione della Sindone di Torino, e non della Sindone stessa poich\u00e9, sostiene, la Sindone di Lier presenta degli elementi aggiuntivi rispetto a quella di Torino, ed inoltre, essendo essa datata nel 1516, non pu\u00f2 presentare le bruciature causate dall'incendio del 1532.\nA Roma, il 10 giugno 1993, viene pubblicato sul settimanale \"\u201cLe point\u201d\" quanto scoperto.\nCinque anni dopo, la notizia viene ripresa anche nel \"\u201cCorriere della Sera\u201d\".\nIl culto.\nIl 25 febbraio 2007 l'arcivescovo Andr\u00e9 Vingt-Trois nomina padre Jean Charles Naud, priore dell'abbazia di Saint Wandrille, postulatore della causa di beatificazione di Lejeune; l'annuncio viene dato durante la XIII Assemblea generale della \"Pontificia Accademia per la Vita\". Il processo diocesano per la causa di beatificazione e di canonizzazione si \u00e8 concluso l'11 aprile 2012, nella cattedrale di Notre-Dame de Paris. Grazie a Papa Francesco, il 21 gennaio 2021, il decreto che ne attesta le virt\u00f9 eroiche, anticamera per l\u2019elevazione agli onori degli altari."}
{"id": "1865411", "revid": "433605", "url": "https://it.wikipedia.org/wiki?curid=1865411", "title": "Lindholm H\u00f8je", "text": "Lindholm H\u00f8je (tradotto in \"Collina Lindholm\") \u00e8 il pi\u00f9 importante sito di sepoltura vichinga ed ex insediamento situato a nord della citt\u00e0 di Aalborg, in posizione dominante rispetto a questa. Il primo grande scavo di 700 tombe fu iniziato nel 1952, anche se precedenti scavi, come ad esempio quello del 1889, erano stati gi\u00e0 condotti.\nLa parte meridionale di Lindholm H\u00f8je risale al 1000-1050 d.C., mentre la parte settentrionale \u00e8 significativamente pi\u00f9 antica, risalente al Settecento-1000 d.C.\nL'insediamento si trova su un importante incrocio sul Limfjorden, un tratto di mare che divide l'odierno Jutland. Durante il periodo vichingo, era possibile passare solo da questo punto, l'altra alternativa era il pi\u00f9 lungo e difficile percorso attraverso il fiordo Aggersund.\nL'insediamento \u00e8 stato abbandonato circa nel 1200, probabilmente a causa della sabbia che si accumulava dalla costa occidentale, conseguenza questa della ampia deforestazione che ha esposto i banchi di sabbia ai venti occidentali. Comunque, l'insabbiamento del sito ha contribuito alla sua conservazione attraverso i secoli. A causa della sua posizione, l'insediamento fu evidentemente un significativo centro di commercio e questo \u00e8 ancora pi\u00f9 corroborato dai manufatti che sono stati scoperti dagli archeologi.\nLa maggior parte delle sepolture scoperte sono delle cremazioni, anche se un certo numero di inumazioni sono state rinvenute; sembra che la scelta tra la cremazione o l'inumazione dipendesse dal periodo dell'anno. La maggior parte delle tombe sono contrassegnate con pietre posizionate nella tradizionale forma di una barca, indicando l'importanza che aveva per i vichinghi la navigazione; sia la loro forma e le dimensioni indicavano il rango delle persone sepolte.\nIl sito \u00e8 immenso e molto ricco di materiale. Esiste un museo nelle vicinanze, donato dalla \"Aalborg Portland A/S\", societ\u00e0 produttrice di cemento per commemorare il loro centenario, il museo aperto dal 1992."}
{"id": "1865414", "revid": "1431409", "url": "https://it.wikipedia.org/wiki?curid=1865414", "title": "Mario De Simoni", "text": "Carriera.\nHa giocato la prima storica partita dell' il 15 maggio 1910 all'Arena di Milano contro la battuta per 6-2; vanta sette presenze in Nazionale tra il 1910 e il 1914, tra cui tutte e sei le prime partite dell'Italia.\nGiocava nell'Unione Sportiva Milanese. Dopo aver smesso di giocare ebbe brevi esperienze come allenatore del Derthona e del Fanfulla prima di dedicarsi completamente al suo negozio laboratorio di articoli sportivi a Milano."}
{"id": "1865415", "revid": "289247", "url": "https://it.wikipedia.org/wiki?curid=1865415", "title": "Equitazione alle olimpiadi estive 1992", "text": ""}
{"id": "1865416", "revid": "289247", "url": "https://it.wikipedia.org/wiki?curid=1865416", "title": "Ginnastica alle olimpiadi estive 1992", "text": ""}
{"id": "1865418", "revid": "78273", "url": "https://it.wikipedia.org/wiki?curid=1865418", "title": "Hockey su prato alle olimpiadi estive 1992", "text": ""}
{"id": "1865419", "revid": "78273", "url": "https://it.wikipedia.org/wiki?curid=1865419", "title": "Judo alle olimpiadi estive 1992", "text": ""}
{"id": "1865420", "revid": "78273", "url": "https://it.wikipedia.org/wiki?curid=1865420", "title": "Lotta alle olimpiadi estive 1992", "text": ""}
{"id": "1865422", "revid": "78273", "url": "https://it.wikipedia.org/wiki?curid=1865422", "title": "Nuoto sincronizzato alle olimpiadi estive 1992", "text": ""}
{"id": "1865423", "revid": "767487", "url": "https://it.wikipedia.org/wiki?curid=1865423", "title": "Utenzi wa Mwana Kupona", "text": "Mwana Kupona binti Msham (nata sull'isola di Pate, oggi appartenente al Kenya, e morta nel 1860) fu una poetessa africana del XVIII secolo, autrice del poema tramandato col titolo Utenzi wa Mwana Kupona (\"il poema di Mwana Kupona\", circa 1858), che \u00e8 fra le opere pi\u00f9 importanti e studiate della tradizione epica e poetica in lingua swahili.\nDi Mwana Kupona si hanno informazioni biografiche solo parziali. Suo nipote Muhammed bin Abdalla riporta che Mwana Kupona nacque a Pate, e che fu l'ultima moglie dello sceicco Bwana Mataka, signore di Liu, dal quale ebbe due figli. Bwana Mataka mor\u00ec nel 1856. Due anni dopo, Mwana Kupona scrisse la sua celebre opera \"Utendi wa Mwana Kupona\" per la figlia quattordicenne, Mwana Heshima. Mwana Kupona mor\u00ec intorno al 1865 di emorragia.\nUtendi wa Mwana Kupona.\nDatato circa 1858, (1275 del calendario islamico), il poema contiene gli insegnamenti e i consigli di Mwana Kupona alla figlia, a proposito dei doveri della vita coniugale. Pur contendendo preziose indicazioni sul ruolo della donna e sulla struttura della famiglia tradizionale swahili, l'opera ha un carattere prevalentemente religioso e mistico, e nella sua struttura poetica viene talvolta paragonato al \"Libro dei Proverbi\". Alcuni versi dell'opera sono dedicati alla presentazione dell'autrice e all'annotazione della data di composizione:"}
{"id": "1865426", "revid": "78273", "url": "https://it.wikipedia.org/wiki?curid=1865426", "title": "Pallamano alle olimpiadi estive 1992", "text": ""}
{"id": "1865427", "revid": "78273", "url": "https://it.wikipedia.org/wiki?curid=1865427", "title": "Pallanuoto alle olimpiadi estive 1992", "text": ""}
{"id": "1865428", "revid": "78273", "url": "https://it.wikipedia.org/wiki?curid=1865428", "title": "Pallavolo alle olimpiadi estive 1992", "text": ""}
{"id": "1865429", "revid": "13102", "url": "https://it.wikipedia.org/wiki?curid=1865429", "title": "Museo diocesano (Senigallia)", "text": "Il Museo diocesano di Senigallia \u00e8 un museo di arte sacra presso le sale dell'episcopio (di fianco al duomo), ed \u00e8 costituito da una pinacoteca e da una raccolta di oggetti liturgici.\nStoria.\nDurante il periodo del secondo conflitto mondiale, dalle chiese della diocesi pervennero molte opere comprese in un arco di tempo tra il XVI e il XIX secolo. L'intenzione era di allestire un museo diocesano presso le sale dell'Episcopio ma, a causa della guerra, vennero conservate in alcuni locali del convento dei Servi di Maria. Negli anni sessanta i quadri vennero ripresi; ci si accorse allora che a causa dell'umidit\u00e0 erano in cattivo stato e furono perci\u00f2 restaurati, ma un po' troppo frettolosamente, tanto che alcune ridipinture oggi non permettono di datare le opere e di conoscerne l'autore. Sorse inoltre un ulteriore problema: anche l'Episcopio urgeva di un restauro. Tutto il materiale fu allora sistemato in alcune sale visitabili del Museo Pio IX, ma il restauro dell'Episcopio cominci\u00f2 molto dopo, tanto che si prolunga ancora oggi.\nOpere.\nL'opera pi\u00f9 importante del Museo \u00e8 la \"Madonna del Rosario\", grande dipinto (1596-1599) di Federico Barocci, ma sono da vedere anche le opere di Ercole Ramazzani, Giovanni Anastasi e di vari artisti veneti, romani, emiliani e marchigiani."}
{"id": "1865430", "revid": "78273", "url": "https://it.wikipedia.org/wiki?curid=1865430", "title": "Pentathlon moderno alle olimpiadi estive 1992", "text": ""}
{"id": "1865431", "revid": "289247", "url": "https://it.wikipedia.org/wiki?curid=1865431", "title": "Pugilato alle olimpiadi estive 1992", "text": ""}
{"id": "1865433", "revid": "78273", "url": "https://it.wikipedia.org/wiki?curid=1865433", "title": "Scherma alle olimpiadi estive 1992", "text": ""}
{"id": "1865434", "revid": "78273", "url": "https://it.wikipedia.org/wiki?curid=1865434", "title": "Sollevamento pesi alle olimpiadi estive 1992", "text": ""}
{"id": "1865435", "revid": "709565", "url": "https://it.wikipedia.org/wiki?curid=1865435", "title": "Khyber Elessedil", "text": "Khyber Elessedil \u00e8 una dei protagonisti della trilogia de: \"Il Druido Supremo di Shannara\" e si unir\u00e0 a Penderrin Ohmsford per aiutarlo a liberare l'Ard Rhys dal Divieto.\nStoria.\nFiglia di Kylen Elessedel e sorella del borioso Kellen Elessedil, Khyber era una ragazza determinata e indipendente che ha sempre mal sopportato l'autoritarismo che la propria famiglia ha esercitato su di lei. Durante la sua infanzia impar\u00f2 a maneggiare le armi e a cavalcare sorpassando in bravura suo fratello nonch\u00e9 erede al trono di Arborlon. A otto anni era fuggita di casa ed era arrivata al Sarandanon prima che una famiglia di agricoltori la riconoscesse e la riportasse indietro. A dodici anni si era nascosta in una nave diretta nel Callahorn ma era stata scoperta e riportata a corte. Suo fratello non vedeva l'ora di liberarsi di lei, facendola sposare durante un matrimonio politico, ma Khyber detestava questi progetti e ogni volta che poteva andava a far visita allo zio Ahren Elessedil, Druido di Paranor. Interessata alla magia lo aveva supllicato affinch\u00e9 la prendesse come sua apprendista, e lui aveva acconsentito.\nQuando Pen e Tagwen arrivarono nel villaggio di Emberen, Khyber aveva appena sottratto alla propria famiglia le Pietre magiche e le aveva consegnate allo zio nella speranza che le insegnasse ad utilizzarle. Nel viaggio verso le Terre del Nord, il Druido e la sua apprendista continuano lo studio delle arti magiche e nel corso dell'avventura, la giovane elfa mette pi\u00f9 volte alla prova le magie imparate.\nQuando Traunt Rowan cattura Pen, si intrufola in una della navi dei Druidi e raggiunge Paranor dove libera il ragazzo e lo difende mentre compie la traslazione per il Divieto. Rimasta sola, viene sopraffatta dagli Gnomi e portata al cospetto di Shadea a'Ru che la tortura per spillargli informazioni; successivamente la congiurata decreta la sua morte e ordina ai suoi subalterni di gettarla nella fornace delle segrete di Paranor. Khyber a quel punto riesce a liberarsi e scopre la rete di passaggi segreti che percorrono la fortezza, e giunge con molta fatica vicino alla camera dell'Ard Rhys; ancora una volta le sue abilit\u00e0 le sono utili perch\u00e9 spiega al padre di Pen come usare il canto magico per indebolire il triagenel. La ragazza partecipa anche alla spedizione che ha come scopo l'eliminazione del Moric.\nUna volta che l'armonia \u00e8 tornata nelle Quattro Terre, Grianne Ohmsford, decide di congedare tutti i druidi ma lascia in custodia Paranor agli unici che le hanno dimostrato la loro fedelt\u00e0: Khyber \u00e8 tra di essi, e riceve il compito di rifondare l'ordine druidico una volta completato il suo addestramento."}
{"id": "1865436", "revid": "1318658", "url": "https://it.wikipedia.org/wiki?curid=1865436", "title": "Elena Tonetta", "text": "5\u00ba posto a squadre e 37\u00ba posto individuale ai Giochi Olimpici di Pechino (Beijing 2008 - Cina).\nBiografia.\nSi avvicin\u00f2 al tiro con l'arco all'et\u00e0 di 10 anni non per scelta ma perch\u00e9 in famiglia (fratello e pap\u00e0) gi\u00e0 praticavano da qualche anno questo sport. Dopo sole due settimane dall'aver iniziato a familiarizzare con un arco, arriv\u00f2 seconda ai Giochi della Giovent\u00f9 regionali del 1998 e pot\u00e9 quindi partecipare alla fase nazionale.\nNel 2000, a soli 12 anni (ancora formalmente in categoria \"Giovanissima\"), vinse con la squadra Juniores i Campionati Italiani Indoor a Pesaro. \nNel 2002 pass\u00f2 le gare di qualificazione per la squadra della Nazionale Italiana giovanile che la vide ben presto protagonista sui campi internazionali.\nNel 2003 (a soli 15 anni) pass\u00f2 la selezione per la Nazionale Italiana senior.\nNel 2005 conquista la prima grande vittoria individuale all\u2019European Gran Prix di Sopot, vince anche la tappa successiva a Sofia e si aggiudica il titolo del circuito. In quell\u2019anno vince anche la medaglia d\u2019oro a squadre ai Giochi del Mediterraneo di Almeria.\nNel 2006 si qualifica per la Finale di Coppa del Mondo dove ottiene un bronzo individuale. \nNel 2007 ai mondiali di Lipsia ottiene il pass olimpico che le permette l\u2019anno successivo di poter volare verso Pechino per i giochi olimpici. \nNel 2008 entra a far parte del gruppo sportivo dell\u2019Aeronautica militare.\nTanti titoli e successi anche negli anni seguenti ma nel 2015 arriva un'altra importante medaglia! L\u2019oro a squadre ai Giochi Europei di Baku. \nNel luglio del 2017 diventa mamma della piccola Giulia e l\u2019anno successivo torna a gareggiare tornando nel 2019 a vincere medaglie in Coppa del Mondo e nell'European Gran Prix.\nNel maggio del 2020 festegger\u00e0 i suoi 18 anni consecutivi di appartenenza alla Nazionale italiana di tiro con l\u2019arco. \nCarriera.\n1998 (giovanissima).\n- dopo 2 settimane dal giorno in cui prese in mano l\u2019arco, partecip\u00f2 ai giochi della giovent\u00f9 regionali, ottenendo un 2\u00ba posto che le permise di partecipare alle fasi nazionali a Pescasseroli, nel mese di luglio.\n1999 (giovanissima).\n- 1\u00ba posto a squadre (allieve) ai Campionati Italiani Indoor di Ivrea \n- 1\u00ba posto a squadra (allieve) ai Campionati Italiani Targa di Livorno\n2000 (giovanissima).\n- 1\u00ba posto a squadra (junior) ai Campionati Italiani Indoor di Pesaro \n- 3\u00ba posto individuale (ragazze) ai Campionati Italiani Hunter Field di Boario Terme\n2001 (ragazza).\n- 1\u00ba posto a squadre assoluto ai Campionati Italiani Indoor di Marina di Carrara\n- 2\u00ba posto individuale ai Campionati Italiani Hunter Field di Gorizia\n- 1\u00ba posto individuale ai Campionati Italiano Targa di Grosseto\n2002 (ragazza).\n- 1\u00ba posto individuale ai Campionati Italiani Indoor di Caorle\n- 1\u00ba posto individuale ai Campionati Italiani Hunter Field di Abetone\n- 1\u00ba posto individuale ai Campionati Italiani Targa di Basiglio, Milano 3\n- \u00a0entra a far parte della nazionale giovanile \n- \u00a03\u00ba posto a squadre, 4\u00ba posto individuale alla Junior Cup di Atene (Grecia) \n- \u00a01\u00ba posto a squadre, 3\u00ba posto individuale (nella gara di qualifica) alla Junior Cup di Cles \n- 2\u00ba posto individuale nel circuito di Coppa Europa giovanile\n- 1\u00ba posto a squadra ai Campionati Mondiali Targa giovanili di Nymburk (Rep. Ceca) \n2010 (senior).\n- 2\u00ba posto a squadre assoluto, 2\u00ba posto individuale, 2\u00ba posto a squadre ai Campionati Italiani Indoor di Padova\n- 2\u00ba posto squadre al Campionato Europeo Indoor di Porec (Croazia)\n- 3\u00ba posto mixed team all' European Gran Prix di Mosca (Russia) \n- 1\u00ba posto a squadre assoluto, 1\u00ba posto mixed team assoluto, 2\u00ba posto a squadre, ai Campionati Italiani Targa di Alessandria\n- 5\u00ba posto a squadre ai Mondiali Universitari di Shenzen (Cina) \n2011 (senior).\n- 1\u00ba posto a squadra, 3\u00ba posto a squadre assoluto ai Campionati Italiani Indoor di Padova\n- 4\u00ba posto a squadre ai campionati Europei indoor di Cambrils (Spagna) \n- 1\u00ba posto a squadra, 2\u00ba posto individuale assoluto, 2\u00ba posto a squadra assoluto, 3\u00ba posto individuale ai Campionati Italiani Targa di Roma\n2012 (senior).\n- 3\u00ba posto a squadre ai Campionati Mondiali Indoor di Las Vegas (USA) \n- 2\u00ba posto squadre, 3\u00ba posto a squadre assoluto ai Campionati Italiani Indoor di Padova\n- 2\u00ba posto individuale, 3\u00ba posto individuale assoluto, 1\u00ba posto a squadre assoluto, 1\u00ba posto a squadre, 3\u00ba posto mixed team assoluto ai Campionati Italiani Targa di Cherasco\n2013 (senior).\n- 1\u00ba posto a squadre, 3\u00ba posto individuale, 1\u00ba posto a squadre assoluto ai Campionati Italiani Indoor di Rimini\n- 3\u00ba posto a squadre, 3\u00ba posto a squadre assoluto ai Campionati Italiani Targa di Marina di Sala\n- 2\u00ba posto a squadre ai Campionati Europei per Club di Kamnik (Slovenia)\n2014 (senior).\n- 2\u00ba posto individuale, 2\u00ba posto a squadre assoluto, 2\u00ba posto a squadre ai Campionati Italiani Indoor di Rimini\n- 4\u00ba posto a squadre, 7\u00ba posto individuale al European Gran Prix di Sofia (Bulgaria) \n- 3\u00ba posto individuale, 3\u00ba posto a squadre, 3\u00ba posto mixed team assoluto ai Campionati Italiani Targa di Chieti\n2015 (senior).\n- 4\u00ba posto individuale alla Coppa del Mondo Indoor di N\u00eemes (Francia)\n- 1\u00ba posto individuale, 2\u00ba posto individuale assoluto all\u2019Italian Challenge di Rimini \n- 3\u00ba posto a squadre ai campionati italiani indoor di Rimini\n- 3\u00ba posto a squadre, 4\u00ba posto individuale all'European Gran Prix di Marathona (Grecia)\n- 1\u00ba posto a squadre, 7\u00ba posto individuale ai Giochi Europei di Baku (Azerbaijian) \n- 1\u00ba posto individuale, 2\u00ba posto a squadre, 2\u00ba posto mixed team assoluto ai Campionati Italiani Targa di Torino \n- 1\u00ba posto a squadre, 7\u00ba posto individuale ai Giochi Mondiali Militari di Mung Yeong (Corea del Sud) \n2016 (senior).\n- 3\u00ba posto individuale alla Coppa del Mondo Indoor di N\u00eemes (Francia) \n- 2\u00ba posto a squadre ai Campionati Italiani Indoor di Rimini \n- 2\u00ba posto individuale alla gara internazionale Veronika\u2019s cup di Kamnik (Slovenia) \n- 2\u00ba posto individuale, 2\u00ba posto a squadre, 2\u00ba posto a squadre assoluto ai Campionati Italiani Targa di Monte Argentario\n- 4\u00ba posto a squadre ai Campionati Europei di Societ\u00e0 di Sofia (Bulgaria) \n2017 (senior).\n- 3\u00ba posto individuale, 3\u00ba posto a squadra ai Campionati Italiani Indoor di Bari \n- il 13 luglio 2017 diventa mamma annunciando la nascita della piccola Giulia\n2018 (senior).\n- torna a gareggiare con la stagione estiva e partecipa ai Campionati Italiani Targa di Bisceglie\n2019 (senior).\n- 2\u00ba posto individuale, 1\u00ba posto individuale assoluto ai Campionati Italiani Indoor di Rimini \n- 1\u00ba posto mixed team all'European Gran Prix di Bucharest (Romania) \n- 1\u00ba posto a squadre, 3\u00ba posto mixed team alla Coppa del Mondo di Berlino (Germania) \n- 2\u00ba posto individuale, 2\u00ba posto a squadre, 3\u00ba posto a squadre assoluto ai Campionati Italiani Targa di Lignano Sabbiadoro \n- 4\u00ba posto mixed team, 5\u00ba posto a squadre ai Giochi Mondiali Militari di Wuhan (Cina) \n2020 (senior).\n- partecipa ai campionati italiani indoor di Rimini\nL'Olimpiade.\nNel 2007 aveva partecipato ai Campionati Mondiali Targa a Lipsia, ottenendo un quarto posto di squadra, valido per la qualificazione ai Giochi olimpici.\nElena Tonetta ha partecipato alle Olimpiadi di Pechino nell'agosto 2008.\nEsperienza unica e spettacolare per lei ma anche una grande delusione per \"aver sbagliato\" con la squadra la gara di qualifica ed esser arrivata in una posizione svantaggiosa per le griglie degli scontri.\nLe tre atlete hanno passato gli ottavi battendo la Cina Taipei e ai quarti hanno affrontato con un ottimo punteggio (secondo pi\u00f9 alto su tutto il campo durante le eliminatorie) il match contro le favorite, la Corea del Sud che con il nuovo record del mondo ha battuto le nostre ragazze lasciandole in 5\u00aa posizione finale.\nRecord.\nElena Tonetta detiene tuttora numerosi record nazionali:"}
{"id": "1865437", "revid": "78273", "url": "https://it.wikipedia.org/wiki?curid=1865437", "title": "Tennis alle olimpiadi estive 1992", "text": ""}
{"id": "1865438", "revid": "647919", "url": "https://it.wikipedia.org/wiki?curid=1865438", "title": "Tennis tavolo alle olimpiadi estive 1992", "text": ""}
{"id": "1865439", "revid": "289247", "url": "https://it.wikipedia.org/wiki?curid=1865439", "title": "Tiro a segno alle olimpiadi estive 1992", "text": ""}
{"id": "1865440", "revid": "289247", "url": "https://it.wikipedia.org/wiki?curid=1865440", "title": "Tiro con l'arco alle olimpiadi estive 1992", "text": ""}
{"id": "1865441", "revid": "289247", "url": "https://it.wikipedia.org/wiki?curid=1865441", "title": "Tuffi alle olimpiadi estive 1992", "text": ""}
{"id": "1865442", "revid": "289247", "url": "https://it.wikipedia.org/wiki?curid=1865442", "title": "Vela alle olimpiadi estive 1992", "text": ""}
{"id": "1865446", "revid": "124710387", "url": "https://it.wikipedia.org/wiki?curid=1865446", "title": "Carniglia", "text": "Carniglia \u00e8 una frazione del comune di Bedonia, in provincia di Parma.\nLa localit\u00e0 dista 3,01\u00a0km dal capoluogo comunale.\nStoria.\nCarniglia compare gi\u00e0 nel 1045 in un atto notarile appartenente ai possedimenti della chiesa di Bobbio. In antico \"Carnea\" o \"Carnena\" come appare sulla mappa del XVII secolo nel palazzo vescovile di Piacenza e sulle mappe territoriali Landi, significa luogo alto, posto su un crinale ma anche luogo di passaggio. Essa \u00e8 situata in luogo soleggiato, con un paesaggio collinare di montagna a 720 m.l.m.\nLa parrocchia di Carniglia si istituisce nel tardo Medioevo (XIII secolo) e allora comprendeva i territori che da Codorso vanno fino al torrente Gelana. Si sono poi istituite parrocchie dal 1500 in poi le seguenti localit\u00e0: Casale val Taro, Strepeto, Setterone, Alpe. Rimane ora delimitata dal torrente Sissuola fino al torrente Gelana, dal Pian del Taro fino al monte Orocco.\nLa parrocchia e la chiesa parrocchiale \u00e8 dedicata a Santa Giustina vergine e martire come la cattedrale di Piacenza, il culto ad essa \u00e8 arrivato in epoche assai antiche quando il vescovo di Piacenza Giovanni Filagato porta a Piacenza nel 1002 le spoglie mortali della martire Giustina assieme a quelle di san Cipriano, ritrovate a Roma nella basilica di Santa Ruffina proprio dal Filagato.\nLa chiesa di Carniglia \u00e8 antichissima, orientata, vi era gi\u00e0 nel X secolo una piccola cappella, \u00e8 possibile che sia oggi l'abside della chiesa, la rimanenza della parrocchiale \u00e8 stata edificata in epoche successive e nella seconda met\u00e0 del '600 viene eretta la struttura che vediamo tuttora.\nLa chiesa era a croce latina, ora un po' meno visibile data l'aggiunta delle due navate laterali; ai giorni nostri \u00e8 decorata in stile barocco, essenziale, sobria. Nella navata centrale, sopra il tabernacolo vi \u00e8 il simulacro in legno intagliato di Ortisei della Santa patrona Giustina di recente fattura, ai lati vi sono: a sinistra l'altare della Reposizione con la \"Madonna del rosario\" e la nicchia dell'Addolorata e del Cristo Morto che si portano in processione assieme per le celebrazioni del Venerd\u00ec Santo; a destra vi sono gli altari di S. Giuseppe e l'altare con la rappresentazione della grotta di Massabielle a Lourdes, vi era prima del 1890 l'altare di S. Donnino e prima ancora era dedicato a S. Rocco e S. Sebastiano (forse vi era collocato in fondo alla chiesa vicino al battistero, dove sono presenti da sinistra verso destra i santi Rocco, Antonio Abate e Sebastiano).\nSul territorio vi sono poi altri edifici sacri nelle rispettive Frazioni: alle Piane vi \u00e8 la chiesetta eretta nel 1959 per una maggior capienza di fedeli e consacrata dall'arcivescovo Umberto Malchiodi, dedicata a S. Lucia festeggiata il 13 dicembre e patrona degli scalpellini della pietra arenaria rinomata nella zona, e alla Madonna di Caravaggio, ricordata l'ultima settimana di maggio con una grande partecipazione di popolo, vi \u00e8 anche nel territorio della frazione, nelle prossimit\u00e0 del sentiero che porta al \"lago di Bore\", presso il fiume Taro, l'antica cappella dell'800 dedicata sempre a Nostra Signora di Caravaggio.\nA Foppiano antico Borgo Landi, vi sono presenti storiche case con architravi datati 1500-'600, una bellissima corte, due Maest\u00e0, una dedicata a S. Antonio e l'altra a S. Anna, poi c'\u00e8 l'oratorio eretto nel 1717 dalla famiglia nobile locale, i Filiberti, dedicata a S. Venanzio V.M. di Camerino. Il campanile, ora inesistente, era posto sulla casa patronale Filiberti, rimosso nell'800 per volere del vescovo di Piacenza; la campana \u00e8 ora collocata nella facciata del tempio. Da qualche tempo \u00e8 discussa l'ipotesi dell'esistenza presso il borgo di una cella monastica appartenuta ai monaci di San Colombano di Bobbio. In effetti \u00e8 plausibile, non certa, l'ipotesi, poich\u00e9 il borgo sorge proprio nelle prossimit\u00e0 di un'importantissima strada che collegava la Val Taro con la Val Sturla nelle zone del chiavarese, passando per Santa Maria del Taro altra cella monastica di Bobbio. Bisogna a questo proposito far notare che i monaci, in virt\u00f9 del loro carisma di apostolato, davano spesso vita a piccoli ospitali, case di sosta per riposare, per ristorarsi, dove il viandante e il pellegrino aveva modo di sostare e di riprendere fiato per il cammino.\nA Bruschi di Sotto o Sottani c'\u00e8 la bella e capiente chiesetta eretta nella prima met\u00e0 dell'800, opera degli intraprendenti abitanti locali, infatti la frazione dista circa 7\u00a0km dalla sede parrocchiale, troppo distante per partecipare alle celebrazioni del mese dei defunti tutte le mattine alle 6 e alle altre novene nell'anno, infatti bisognava attraversare il torrente Gorotta e praticare le strade sterrate, lastricati e mulattiere, in mesi freddi con climi incerti, sorpresi da vento, acqua, gelo e neve. Il curato, dalla canonica a Carniglia, doveva quindi recarsi nella villa e ufficiare solennemente le sagre e anche la messa domenicale, diveniva cos\u00ec una piccola parrocchia, senza titolo canonico, dove a garantire una certa autonomia era il curato di Carniglia, spesso proveniente, dalla medesima villa (vi fu sempre molta risposta alla vocazione sacerdotale nella frazione).\nFaceva parte della parrocchia di Carniglia, fino alla seconda met\u00e0 dell'800, la villa dei Bruschi soprani che per\u00f2 per motivi di lontananza, ancora maggiore da quelli \"Sottani\", si \u00e8 unita alla parrocchia di Alpe, molto pi\u00f9 vicina, comoda anche per il trasporto dei defunti che dovevano essere tumulati nel cimitero annesso alla chiesa. La parrocchia, allora, era affidata allo zelo di due sacerdoti: L'arciprete e il curato. L'ultimo curato di Carniglia, don Giovanni Carmeli, divenne negli anni venti dello scorso secolo, parroco della piccola parrocchia vicina, Caneso.\nCon decreto vescovile del 7 ottobre 1736 la parrocchia venne elevata a prepositura dal prelato piacentino, Gherardo Zandenaria, amico dell'allora parroco don Antonio Pioselli originario del paese e zelante per le sue qualit\u00e0 amministrative, intellettuali. Nonostante l'innalzamento ad arcipretura, la sede carnigliese rimane legata alla pieve di Bedonia, come dipendevano da questa le altre tre parrocchie storiche suffraganee: Montarsiccio, Tornolo e Tarsogno.\nIl Centro storico di Carniglia \u00e8 la \"Villa\" dove vi sono, edifici, terrazzi, volti, colonne, case con architravi datati 1600, 1500, uno addirittura 1409. Importante era anche il Castello di Pietra Piana, fortezza contesa dai Lusardi di Montarsiccio e i Landi, signori di Compiano. L'edificio, un tempo inespugnabile data la posizione strategica da torre di Guardia-Dogana, controllava il passaggio tra Toscana, Emilia, Liguria terra dei Malaspina, la fortezza era affiancata da un opificio, come ricorda lo storico Campi, che confezionava tessuti pregiati quali il velluto: e secondo il Molossi vi erano presenti 13 telai. \u00c8 sorto anche il detto: \"A vestia de Carneia a fa meraveia\".\nOra sono ancora presenti i ruderi, una cisterna sotterranea e un cunicolo che comunica dall'alto del castello fino al fiume Taro.\nCarniglia \u00e8 ricordata nella storia per il numero di presbiteri dati alla chiesa, nel 1600 su una popolazione di circa 600 persone ve ne erano 25 di cui 9 dimoranti in parrocchia, il fenomeno \u00e8 ancora esistente, infatti, nonostante la crisi di vocazioni, oggi, vi sono ancora 3 sacerdoti secolari, un religioso, un vescovo e due religiose, tutti originari della parrocchia e esercitanti in loro servizio altrove.\nLa famiglia Previdi, probabile famiglia nobile di Carniglia era titolare della corte \"S\u00f9ccon\" sita appunto nel centro storico, si nota ancora la casa patronale ora intonacata dove spiccano dalla facciata antichi fiori di ferro battuto richiamante un poco il motivo fiorentino, l'antichit\u00e0 della corte traspare dalla stessa struttura architettonica, le cantine con i volti, la casa mezzadrile, e una probabile chiesetta dove secondo testimonianze locali: \"U preve de Succon u ghe diseiva Messa\" (Il prete della famiglia Previdi ufficiava nel luogo la Messa, quando esistevano ancora i preti detti vacanti, cio\u00e8 senza un ufficio ecclesiastico, anche dopo il Concilio di Trento). Vi \u00e8 poi ad un centinaio di metri un altro imponente edificio che riporta una lapide scolpita, di arenaria e reca il cognome Previdi. Anche dai registri parrocchiali, gi\u00e0 nel 1500 compare il nome Previdi; di Carniglia sono anche i cognomi Bozzuffi e Pioselli e si attesta anche ad essi la stessa pertinenza storica.\nMonumenti e luoghi d'interesse.\nChiesa di Santa Giustina.\nMenzionata per la prima volta nel XIII secolo, la chiesa fu interessata da un incendio nel XVII secolo che caus\u00f2 la distruzione dell'archivio parrocchiale; ristrutturata in stile barocco nel 1750, fu arricchita della nuova facciata neoromanica in pietra di Carniglia nel 1928; al suo interno, decorato con lesene e affreschi settecenteschi, sono presenti due cappelle ai lati del presbiterio.\nOratorio della Beata Vergine Addolorata.\nEdificato in stile neoclassico nella prima met\u00e0 del XIX secolo, l'oratorio di Bruschi di Sotto \u00e8 collocato su un piccolo pianoro a margine dell'antica mulattiera; al suo interno tre nicchie ospitano le statue della \"Madonna di Lourdes\", di \"San Rocco\" e dell\"'Addolorata\".\nOratorio di San Venanzio.\nEdificato nel 1727 in stile barocco per volere della nobile famiglia Filiberti, il piccolo oratorio di Foppiano fu restaurato nel 1925 e nel 1989; al suo interno, decorato con stucchi e dipinti, tre nicchie ospitano le statue del \"Santo Cuore e san Luigi\", di \"Sant'Antonio da Padova\" e di \"San Venanzio\".\nCastello di Pietra Piana.\nEdificato in epoca medievale a strapiombo sul fiume Taro, il castello, appartenente ai Lusardi, fu distrutto nel 1283 insieme al maniero di Montarsiccio; ricostruito successivamente, fu acquisito intorno alla met\u00e0 del XV secolo da Manfredo Landi, che, investitone nel 1454 dal duca di Milano Francesco Sforza, lo annett\u00e9 allo Stato Landi; in seguito abbandonato, degrad\u00f2 nel tempo, riducendosi a pochi ruderi coperti dalla fitta boscaglia.\nEconomia.\nCarniglia e famosa nel mondo per l'estrazione della pietra omonima. Questa arenaria \u00e8 resistentissima agli agenti atmosferici ed \u00e8 impiegata quindi per rivestimenti, pavimentazioni, ecc. Notevoli esempi possono essere la pavimentazione della passeggiata a mare di Chiavari e del caruggio, le facciate delle chiese di Carniglia, S. Maria del Taro, Tarsogno.\nImpieghi anche a livello mondiale dove la pietra \u00e8 stata esportata anche all'estero: in Germania, in America e anche in Australia.\nAlle Piane di Carniglia sono presenti diverse aziende di notevole entit\u00e0. Vi sono poi anche aziende locali di minor entit\u00e0 che mantengono comunque attivo il paese.\nCome tutta la montagna dell'alta Val di Taro il paese ha subito un fortissimo calo demografico, infatti, dalle 750 e pi\u00f9 unit\u00e0 del dopoguerra il paese, compreso di frazioni, si \u00e8 ridotto a 200 unit\u00e0.\nPer dimenticare lo spopolamento delle zone di montagna si \u00e8 pensato attraverso l'opera del Circolo Anspi S. Giustina V.M. di istituire le feste del \"Campanile d'oro\", ideate dall'allora parroco don Armando Delgrosso e da un gruppo di parrocchiano intraprendenti. Da decenni, sagre danzati, momenti conviviali dove ci si ritrova assieme, ritornano gli emigrati dall'estero e aprono ancora le finestre delle case che durante l'inverno rimangono chiuse, si riscoprono momenti antichi, quelli che per un giorno mantengono vivo il paese e ricordano il suo glorioso passato."}
{"id": "1865449", "revid": "289247", "url": "https://it.wikipedia.org/wiki?curid=1865449", "title": "Equitazione alle Olimpiadi 1900", "text": ""}
{"id": "1865450", "revid": "289247", "url": "https://it.wikipedia.org/wiki?curid=1865450", "title": "Equitazione alle olimpiadi estive 1912", "text": ""}
{"id": "1865451", "revid": "289247", "url": "https://it.wikipedia.org/wiki?curid=1865451", "title": "Equitazione alle olimpiadi estive 1920", "text": ""}
{"id": "1865452", "revid": "289247", "url": "https://it.wikipedia.org/wiki?curid=1865452", "title": "Equitazione alle olimpiadi estive 1924", "text": ""}
{"id": "1865454", "revid": "289247", "url": "https://it.wikipedia.org/wiki?curid=1865454", "title": "Equitazione alle olimpiadi estive 1928", "text": ""}
{"id": "1865455", "revid": "289247", "url": "https://it.wikipedia.org/wiki?curid=1865455", "title": "Equitazione alle olimpiadi estive 1932", "text": ""}
{"id": "1865457", "revid": "289247", "url": "https://it.wikipedia.org/wiki?curid=1865457", "title": "Equitazione alle olimpiadi estive 1936", "text": ""}
{"id": "1865458", "revid": "289247", "url": "https://it.wikipedia.org/wiki?curid=1865458", "title": "Equitazione alle olimpiadi estive 1948", "text": ""}
{"id": "1865459", "revid": "289247", "url": "https://it.wikipedia.org/wiki?curid=1865459", "title": "Equitazione alle olimpiadi estive 1952", "text": ""}
{"id": "1865460", "revid": "289247", "url": "https://it.wikipedia.org/wiki?curid=1865460", "title": "Equitazione alle olimpiadi estive 1956", "text": ""}
{"id": "1865464", "revid": "289247", "url": "https://it.wikipedia.org/wiki?curid=1865464", "title": "Equitazione alle olimpiadi estive 1960", "text": ""}
{"id": "1865466", "revid": "289247", "url": "https://it.wikipedia.org/wiki?curid=1865466", "title": "Equitazione alle olimpiadi estive 1964", "text": ""}
{"id": "1865468", "revid": "289247", "url": "https://it.wikipedia.org/wiki?curid=1865468", "title": "Equitazione alle olimpiadi estive 1968", "text": ""}
{"id": "1865470", "revid": "289247", "url": "https://it.wikipedia.org/wiki?curid=1865470", "title": "Equitazione alle olimpiadi estive 1972", "text": ""}
{"id": "1865471", "revid": "289247", "url": "https://it.wikipedia.org/wiki?curid=1865471", "title": "Equitazione alle olimpiadi estive 1976", "text": ""}
{"id": "1865472", "revid": "104476018", "url": "https://it.wikipedia.org/wiki?curid=1865472", "title": "\u00c9tienne Chatiliez", "text": "Ha diretto vari film di successo, tra cui \"La vita \u00e8 un lungo fiume tranquillo\" (1988), \"Zia Angelina\" (1990), \"La felicit\u00e0 \u00e8 dietro l'angolo\" (1995), \"Tanguy\" (2001), \"La confiance r\u00e8gne\" (2004) e \"Agathe Cl\u00e9ry\" (2008) ."}
{"id": "1865473", "revid": "289247", "url": "https://it.wikipedia.org/wiki?curid=1865473", "title": "Equitazione alle olimpiadi estive 1980", "text": ""}
{"id": "1865474", "revid": "289247", "url": "https://it.wikipedia.org/wiki?curid=1865474", "title": "Equitazione alle olimpiadi estive 1984", "text": ""}
{"id": "1865475", "revid": "289247", "url": "https://it.wikipedia.org/wiki?curid=1865475", "title": "Equitazione alle olimpiadi estive 1988", "text": ""}
{"id": "1865476", "revid": "289247", "url": "https://it.wikipedia.org/wiki?curid=1865476", "title": "Equitazione alle Olimpiadi estive", "text": ""}
{"id": "1865479", "revid": "121486495", "url": "https://it.wikipedia.org/wiki?curid=1865479", "title": "R\u00e9gis Wargnier", "text": "Biografia.\nHa diretto vari film, tra cui \"La donna della mia vita\" (1986), \"Il signore del castello\" (1989), \"Indocina\" (1992), \"Una donna francese\" (1994), \"Est-ovest - Amore-libert\u00e0\" (1999) e \"Man to Man\" (2005)."}
{"id": "1865480", "revid": "1543377", "url": "https://it.wikipedia.org/wiki?curid=1865480", "title": "Simbol-X", "text": "Simbol-X \u00e8 una missione spaziale organizzata dall'Agenzia Spaziale Italiana e dal CNES francese, finalizzata alla messa in orbita di un telescopio spaziale a raggi X.\nIl range energetico di funzionamento del telescopio sar\u00e0 compreso tra 0,5 e 80 KeV.\nSimbol-X costituir\u00e0 il primo esemplare di telescopio spaziale in formazione di volo: in pratica, le funzioni di focalizzazione e fotorivelazione saranno svolte da due satelliti diversi, tenuti allineati e a distanza costante da un sistema di controllo.\nLa scelta di questa soluzione \u00e8 dettata dal fatto che le particelle X (e gamma di bassa energia) possono essere riflesse, anzich\u00e9 assorbite, dalle superfici metalliche solo se l'angolo di incidenza \u00e8 molto piccolo. La distanza focale \u00e8 quindi lunga, dell'ordine delle diverse decine di metri: non \u00e8 possibile inviare in orbita un oggetto di tali dimensioni, e l'unica soluzione per realizzare un telescopio spaziale che lavori a tali energie senza ricorrere al metodo delle maschere codificate \u00e8 quello di \"spezzare\" il telescopio su due satelliti di dimensioni normali.\nIl lancio \u00e8 previsto nell'anno 2014.\nNel mese di marzo 2009 il CNES ha annunciato il suo ritiro dal progetto per ragioni di budget.\nLa missione \u00e8 stata pertanto annullata."}
{"id": "1865482", "revid": "289247", "url": "https://it.wikipedia.org/wiki?curid=1865482", "title": "San Fedele Martire (Como)", "text": ""}
{"id": "1865486", "revid": "1305772", "url": "https://it.wikipedia.org/wiki?curid=1865486", "title": "Nude", "text": ""}
{"id": "1865487", "revid": "1566286", "url": "https://it.wikipedia.org/wiki?curid=1865487", "title": "Nicole Garcia", "text": "Biografia.\nNata ad Orano, nell'allora Algeria francese, da una famiglia francese di origini spagnole da parte di padre, Nicole Garcia si trasferisce in Francia agli inizi degli anni sessanta. Iscrittasi all'universit\u00e0, contemporaneamente inizia a prendere lezioni di recitazione.\nIl suo primo ruolo cinematografico risale al 1967 con il film \"Des gar\u00e7ons et des filles\", ma solo nel 1975 viene notata da pubblico e critica grazie al film \"Che la festa cominci...\", diretto da Bertrand Tavernier. \u00c8 l'inizio di un periodo particolarmente felice e prolifico, durante il quale lavora con registi come Jacques Rivette, Gillo Pontecorvo, Alain Resnais e Bertrand Blier, coronato dal premio C\u00e9sar per la migliore attrice non protagonista vinto nel 1980 per \"Le Cavaleur\" di Philippe de Broca, a cui seguiranno altre tre candidature come attrice protagonista.\nNegli anni novanta inizia una nuova carriera in veste di regista e sceneggiatrice: nei suoi film affronta spesso la complessit\u00e0 dei rapporti umani, in particolar modo all'interno del nucleo familiare. Con film come \"Le Fils pr\u00e9f\u00e9r\u00e9 - Ospiti pericolosi\" (1994), \"Place Vend\u00f4me\" (1998), \"L'avversario\" (2002), \"Quello che gli uomini non dicono\" (2005) e \"Mal di pietre\" (2016) concorre a diversi festival cinematografici internazionali quali Cannes e Venezia, continuando a ottenere candidature ai C\u00e9sar.\nGarcia ha due figli maschi, uno dei quali \u00e8 l'attore e cantante Pierre Rochefort, nato dal matrimonio (poi fallito) con l'attore Jean Rochefort."}
{"id": "1865491", "revid": "289247", "url": "https://it.wikipedia.org/wiki?curid=1865491", "title": "San Prosdocimino", "text": ""}
{"id": "1865497", "revid": "1543377", "url": "https://it.wikipedia.org/wiki?curid=1865497", "title": "La finestra rotta", "text": "La finestra rotta \u00e8 un romanzo di Jeffery Deaver, scrittore statunitense. Fa parte del ciclo di Lincoln Rhyme e Amelia Sachs. Nel 2008 viene pubblicato per la prima volta in Italia.\nTrama.\nMentre il detective quadriplegico Lincoln Rhyme \u00e8 impegnato nella cattura di un pericoloso criminale, viene a sapere che suo cugino, Arthur Rhyme, \u00e8 stato arrestato per l'omicidio di una donna. Il detective prende in mano il caso e scopre che le prove sono troppo schiaccianti, messe l\u00ec apposta da qualcuno che conosceva le abitudini del cugino. Le indagini portano ben presto alla SSD, una agenzia di raccolta dati dove sono immagazzinate un gran numero di informazioni su quasi tutti i cittadini degli Stati Uniti. Qui l'assassino si serve del database della compagnia per conoscere tutte le abitudini delle vittime, in modo da poter seminare false prove e poter continuare indisturbato il suo lavoro. Attraverso omicidi, diversivi e tentativi di depistaggio, Rhyme e la sua compagna Amelia riescono a scoprire l'identit\u00e0 e il rifugio del killer, che per\u00f2 non \u00e8 disposto a farsi arrestare facilmente..."}
{"id": "1865498", "revid": "79227", "url": "https://it.wikipedia.org/wiki?curid=1865498", "title": "Soco", "text": "Nella mitologia greca, Soco () \u00e8 un valoroso guerriero troiano, che prese parte al conflitto della guerra di Troia, scoppiato in seguito al rapimento di Elena, la donna pi\u00f9 bella del mondo e regina di Sparta, per opera di Paride, principe, figlio del re di Troia, Priamo. Le vicende di questa guerra sono raccontate da Omero nell'Iliade.\nMito.\nOrigini e stirpe.\nSoco, ritenuto da Omero \u00abmortale divino\u00bb e uno dei migliori tra i combattenti schierati dalla parte dei Troiani, era figlio di Ippaso, un personaggio di cui tuttavia non si conosce null'altro se non il nome. Soco aveva anche un fratello germano, chiamato Caropo, il quale, come lui, primeggiava nei combattimenti ed era considerato uno dei guerrieri pi\u00f9 forti dell'esercito troiano.\nMorte.\nNel corso dei combattimenti che si tennero a Troia nel decimo anno di guerra, Caropo affront\u00f2 il feroce eroe acheo, Odisseo, figlio di Laerte, insuperabile nei combattimenti per forza ed astuzia. Il duello dur\u00f2 a lungo, ma alla fine Odisseo ebbe la meglio e trafisse il forte rivale con la sua lancia. Alla vista del fratello morto, Soco, indignato, si precipit\u00f2 sul suo assassino per vendicarlo, rivolgendo feroci insulti:\nDetto questo, gli scagli\u00f2 addosso la sua lancia, la quale colp\u00ec in pieno lo scudo dell'eroe greco, traforandolo; la punta dell'asta trapass\u00f2 con facilit\u00e0 anche la corazza di Odisseo, stracciandone la pelle e procurandogli una grave ferita. Solo l'intervento di Atena, protettrice giurata dell'eroe, riusc\u00ec a salvarlo dalla morte. Rincuorato, Odisseo si rivolse a sua volta contro l'avversario, ricambiandolo con parole crudeli.\nTerrorizzato alla vista dell'eroe ancora vivo, Soco perse ogni speranza e si diede alla fuga, ma non fu abbastanza veloce perch\u00e9 Odisseo scagli\u00f2 a sua volta l'asta, riuscendo a trafiggere il troiano in piena schiena. La punta della lancia fuoriusc\u00ec infatti dal petto.Sprezzante e inorgoglito dall'impresa compiuta, Odisseo rivolse crudeli oltraggi al cadavere di Soco:\nInfine, l'eroe pos\u00f2 un piede sul cadavere del nemico e con forza trasse fuori l'asta che gli aveva conficcato. Ma ben presto, egli si accorse di non potere pi\u00f9 combattere, a causa della grave ferita procuratagli dall'avversario, cosicch\u00e9 egli abbandon\u00f2 la battaglia e ritorn\u00f2 nella sua tenda per farsi curare.\nAltri personaggi.\nSoco (o Saoco) identifica anche un altro personaggio della mitologia greca. Egli era un crudele sovrano dell'Eubea, marito della ninfa Combe, che gli gener\u00f2 ben cento figli."}
{"id": "1865499", "revid": "436907", "url": "https://it.wikipedia.org/wiki?curid=1865499", "title": "Stories Without Words", "text": "Stories Without Words \u00e8 il decimo album in studio del gruppo musicale statunitense Spyro Gyra, pubblicato nel 1987.\nIl disco \u00e8 stato classificato al primo posto dalla rivista settimanale statunitense Billboard per la categoria \"Top Contemporary Jazz Album\" ed \u00e8 dedicato alla memoria di Richard Calandra (1942-1986)."}
{"id": "1865501", "revid": "44627", "url": "https://it.wikipedia.org/wiki?curid=1865501", "title": "Seno cardinale", "text": ""}
{"id": "1865514", "revid": "729019", "url": "https://it.wikipedia.org/wiki?curid=1865514", "title": "Parco sculture del Chianti", "text": "Il Parco sculture del Chianti \u00e8 una mostra permanente all'aperto di installazioni e sculture contemporanee, situato a Pievasciata nel comune di Castelnuovo Berardenga, circa 10\u00a0km a nord di Siena.\nStoria.\nA dar vita a questo progetto sono stati Piero e Rosalba Giadrossi, gi\u00e0 da anni appassionati d'arte contemporanea e proprietari di una galleria. Hanno dedicato al parco 7 ettari di un incontaminato bosco di querce e lecci, recintato in quanto ospitava prima un allevamento di cinghiali.\nDurante tre anni di lavoro \u00e8 stato tracciato un sentiero e sono stati invitati artisti internazionali a studiare la natura per poi creare le proprie opere integrandole nell'ambiente circostante.\nDalla sua inaugurazione nel maggio 2004 il Parco \u00e8 aperto al pubblico ed \u00e8 gestito dall'associazione culturale non profit \"Amici del Parco\".\nIl visitatore trova oggi 26 installazioni e sculture lungo un circuito di circa 1\u00a0km che lo mette in contatto con culture e stili diversi, visto che sono presenti artisti di oltre 20 paesi dei cinque continenti.\nI materiali utilizzati sono i pi\u00f9 disparati, vanno dal bronzo al ferro, dal granito al marmo, dal vetro al neon ecc.\nLa natura, la luce, le stagioni danno sempre nuovi aspetti alle sculture come \u00e8 tipico per l'arte ambientale. Cos\u00ec il Parco Sculture del Chianti \u00e8 diventato un buon esempio della diversit\u00e0 e della vitalit\u00e0 dell'arte contemporanea nel mondo.\nLe opere.\nTra le varie opere si pu\u00f2 menzionare \"Energy\" del greco Costas Varotsos, una scultura imponente costituita da 15 tonnellate di vetro e un'anima d'acciaio da una tonnellata.\n\"Il Salto della Cavallina\" di Dominic Benhura, uno degli esponenti pi\u00f9 conosciuti dell'arte della trib\u00f9 africana degli Shona, presenta un gioco praticato dai bambini di tutto il mondo.\nIl \"Labirinto\" dell'inglese Jeff Saward, inserito nel 2007, fa parte delle installazioni interattive, si pu\u00f2 percorrerne tutto il tracciato.\nIl francese Nicolas Bertoux lancia con \"Coin de Bois Blanc\" una sfida alla percezione umana: tronchi di marmo di Carrara esposti in un angolo attorno al quale gira il percorso, segnalando un piano virtuale che risulta sfuggente all'occhio umano.\n\"L'Arcobaleno\" dell'italiana Federica Marangoni genera un arco di luce spettacolarmente colorato, in contrasto con il verde del bosco.\nSi devono aggiungere: \nPresso la Galleria La Fornace di fronte al Parco si trovano: \nBibliografia.\n\"Parco Sculture del Chianti\", Edizioni Parco Sculture del Chianti, 2008"}
{"id": "1865515", "revid": "436907", "url": "https://it.wikipedia.org/wiki?curid=1865515", "title": "Rites of Summer", "text": "Rites of Summer \u00e8 l'undicesimo album in studio del gruppo musicale statunitense Spyro Gyra, pubblicato nel giugno 1988.\nIl disco \u00e8 stato classificato al primo posto dalla rivista settimanale statunitense Billboard per la categoria \"Top Contemporary Jazz Album\"."}
{"id": "1865518", "revid": "277854", "url": "https://it.wikipedia.org/wiki?curid=1865518", "title": "Camryn Manheim", "text": "\u00c8 nota al pubblico soprattutto per il ruolo di Ellenor Frutt, imponente avvocato nella serie televisiva \"The Practice - Professione avvocati\" e per quello di Delia Banks in \"Ghost Whisperer - Presenze\". Ha scritto una sorta di autobiografia, \"Wake up, I'm fat!\" (\"Sveglia, sono grassa!\").\nBiografia.\nNata a Caldwell, nel New Jersey, \u00e8 cresciuta a Peoria, nell'Illinois. La madre, Sylvia, \u00e8 un'insegnante, mentre il padre, Jerome Manheim, un professore di matematica.\nSi interessa alla recitazione dopo aver preso parte alla Renaissance fair durante il liceo. Si tratta di una vera e propria fiera, molto popolare negli Stati Uniti, dove vengono rappresentati determinati periodi storici attraverso scene, musical o anche con l'utilizzo di parchi a tema: il tutto con l'aiuto di vestiario, indossato dagli attori, tipico del periodo storico che si vuole mettere in scena. L'attrice si laure\u00f2 alla University of California, Santa Cruz.\nDebra lavor\u00f2 per un certo periodo di tempo come interprete per i Sordi negli ospedali. Questa sua conoscenza del lingua dei segni fu utilizzata in un episodio della serie televisiva Law &amp; Order, a cui prese parte, e anche per la sua parte di psicologa nel film \"Codice Mercury\". Nel 1983 fece una breve apparizione nel film \"Coraggio... fatti ammazzare\" con Clint Eastwood. Nel 1998 l'attrice ricevette un Emmy Award per il suo lavoro nella serie \"The Practice - Professione avvocati\".\nNel 2005 la Manheim guadagn\u00f2 una nomination ai Golden Globe e una agli Emmy Awards per il suo ruolo nella mini-serie \"Elvis\", e l'anno seguente entr\u00f2 a far parte del cast di \"Ghost Whisperer - Presenze\" accanto a Jennifer Love Hewitt, nel ruolo di Delia Banks, che ha mantenuto fino alla cancellazione della serie, avvenuta alla fine della quinta stagione, il 18 maggio 2010.\nLa Manheim recit\u00f2 in altre serie televisive come \"Chicago Hope\", \"Ally McBeal\", \"Will &amp; Grace\", \"Boston Public\", \"The L Word\", \"Person of Interest\", \"Hannah Montana\" e \"Harry's Law\". Nel 2016 \u00e8 entrata nel cast della serie drammatica, spin-off di \"The Closer\", \"Major Crimes\". L'attrice ha partecipato inoltre anche a diversi film, tra i quali spiccano \"Romy &amp; Michelle\", \"Happiness - Felicit\u00e0\", \"Scary Movie 3\", \"La tela dell'assassino\", \"Dark Water\" e \"Il vento del perdono\" con Jennifer Lopez.\nVita personale.\nL'attrice \u00e8 apertamente lesbica e una grande attivista per i diritti delle donne e degli omosessuali. Lei \u00e8 inoltre membro della fondazione a scopi di beneficenza Bet Tzedek Legal Services - The House of Justice. Ha un figlio, Milo Jacob, nato il 6 marzo del 2001. Suo fratello, Karl Manheim, \u00e8 un professore di diritto alla Loyola Law School.\nDoppiatrici italiane.\nNelle versioni in italiano dei suoi lavori, Camryn Manheim \u00e8 stata doppiata da:\nDa doppiatrice \u00e8 stata sostituita da:"}
{"id": "1865521", "revid": "767487", "url": "https://it.wikipedia.org/wiki?curid=1865521", "title": "La battaglia di Shaker Heights", "text": "La battaglia di Shaker Heights (\"The Battle of Shaker Heights\") \u00e8 un film del 2003 co-diretto da Efram Potelle e Kyle Rankin\nTrama.\nKelly Ernswiler e il suo amico Bart Bowland utilizzano strategie militari contro un bullo del loro liceo. Allo stesso tempo Kelly cerca di corteggiare la sorella di Bart, Tabby."}
{"id": "1865526", "revid": "767487", "url": "https://it.wikipedia.org/wiki?curid=1865526", "title": "Fifth Angel (album)", "text": "Fifth Angel \u00e8 il primo album in studio dei Fifth Angel, uscito nel 1986 per l'Etichetta discografica Epic Records."}
{"id": "1865527", "revid": "2074539", "url": "https://it.wikipedia.org/wiki?curid=1865527", "title": "Camera Obscura (gruppo musicale scozzese)", "text": "I Camera Obscura sono un gruppo musicale indie pop scozzese, di Glasgow, formato nel 1996.\nStoria del gruppo.\nCamera Obscura venne formato nel 1996 da Tracyanne Campbell, John Henderson e Gavin Dunbar. Le prime incisioni della band furono i singoli \"Park and Ride\" e \"Your Sound\", del 1998. Nel periodo 2000-2001 la formazione del gruppo \u00e8 cambiata con l'ingresso di Lindsay Boyd e Kenny McKeeve.\nIl primo album dei Camera Obscura, \"Biggest Bluest Hi Fi\" (Admoresound), venne registrato nel 2000 e pubblicato nel 2001. L'album vide il supporto di John Peel e venne prodotto da Stuart Murdoch dei Belle and Sebastian. Si posizion\u00f2 in diverse classifiche di musica indipendente.\nIl secondo album \"Underachievers Please Try Harder\" venne pubblicato nel 2003. Seguirono subito dopo il primo tour della band per tutto il Regno Unito e Irlanda e il primo tour negli Stati Uniti.\nIl singolo \"Suspended From Class\" \u00e8 stato scelto da Ol Parker per la colonna sonora del film \"Imagine Me &amp; You\".\nUno dei fondatori del gruppo, John Henderson lasci\u00f2 i Camera Obscura subito dopo i tour.\nI Camera Obscura registrarono il loro terzo album \"Let's Get Out of This Country\" nel 2005 e fu pubblicato il 6 giugno 2006. L'album, prodotto da Jari Haapalainen (The Bear Quartet), \u00e8 stato anticipato dal singolo \"Lloyd, I'm Ready to Be Heartbroken\", una sorta di risposta a \"Are You Ready to Be Heartbroken?\", brano di Lloyd Cole and the Commotions.\nNell'aprile 2009 esce il loro quarto album dal nome \"My Maudlin Career\". Precedentemente il gruppo aveva firmato per la 4AD. Al disco ha partecipato Bj\u00f6rn Yttling (Peter Bjorn and John). Nello stesso periodo \u00e8 stato pubblicato il 7\" \"French Navy\".\nL'uscita del quinto album \"Desire Lines\" \u00e8 avvenuta il 3 giugno 2013. Il disco, prodotto da Tucker Martine, \u00e8 stato pubblicato dalla 4AD e vede la partecipazione di Neko Case e di Jim James dei My Morning Jacket.\nL'11 ottobre 2015 Carey Lander muore in seguito ad una lunga malattia, a causa della quale la band era gi\u00e0 in precedenza stata costretta a cancellare una serie di spettacoli in Nordamerica ."}
{"id": "1865528", "revid": "767487", "url": "https://it.wikipedia.org/wiki?curid=1865528", "title": "Clara Moroni", "text": "Attiva in Europa e in Giappone, oggi nota anche per essere la corista di Vasco Rossi, che l'ha soprannominata \"la Ferrari del rock\".. Come solista ha pubblicato 5 tra album ed EP. I primi due come Clara &amp; Black Cars. Negli anni '80 e '90, ha composto e prodotto innumerevoli brani Eurobeat o Eurodance, sui quali ha prestato la voce, sia come corista che come voce principale. Tra le fondatrici di Sinclairestyle, Delta Records, collabor\u00f2 con Asia Records e con la Time Records.\nBiografia.\nClara Moroni nasce a Milano il 3 novembre 1964. Inizia come cantante in alcuni gruppi punk rock milanesi, influenzata dai Sex Pistols. Le prime esperienze nell'ambito dell'underground sono con The Arms, prima in veste di batterista e dopo come cantante. Vive per un semestre a Londra, dove assorbe nuove tendenze musicali. Tornata in Italia, inizia a lavorare in studi di registrazione milanesi come corista per gli Stadio, Loredana Bert\u00e8, Meccano, Mauro Pagani, e altri.\nDurante le registrazioni dei cori dell'LP Carta del cielo di Alberto Fortis conosce Guido Elmi e da questo incontro nasce il progetto \"Clara &amp; Black Cars\" e due album \"Chi ha paura di chi\" (1990) cui fa seguito \"Spiriti\" (1992), pi\u00f9 orientato verso sonorit\u00e0 hard-rock. L'esperienza in studio come vocalist, la porta a collaborare come interprete e autrice con l'etichetta indipendente italiana Time, per la quale firma e canta alcuni brani.\nNel 1995 fonda l'etichetta discografica Delta, successivamente D.M.I., con la quale pubblica brani eurobeat riscuotendo successo sul mercato giapponese, dove il genere andava di moda.\nNello stesso periodo Guido Elmi la chiama per curare gli arrangiamenti vocali e i cori del disco di Vasco Rossi dal titolo \"Gli spari sopra\". Collabora anche al successivo \"Nessun pericolo... per te\", e dal 1996 \u00e8 ufficialmente un membro della band. Nel 1997 va a vivere negli Stati Uniti, a San Francisco. Seguono registrazioni di studio e tour negli Stati Uniti e in Australia con vari gruppi, tra cui i californiani Pablo Cruise, che la tengono negli USA fino al 2000.\nNel gennaio 2004 pubblica l'album \"Ten worlds\", disco completamente in lingua inglese con brani scritti dalla cantante nell'arco di dieci anni.\nNel 2010 pubblica con la sua band 2HOT4 l'album autoprodotto \u201cBambina brava\u201d per la propria etichetta DMI. Il primo singolo \u00e8 \u201cIo non piango pi\u00f9\u201d, cover di \u201cWho knew\u201d di Pink.\nIl 23 ottobre 2012 \u00e8 uscito in versione digitale il nuovo EP (5 canzoni) dal titolo 'Sono quello che sono'(parte 1) in cui \u00e8 presente la cover di \"Vola\" di Ivano Fossati; al disco collabora Luigi Schiavone, autore, chitarrista e collaboratore storico di Enrico Ruggeri ed \u00e8 prodotto da Lorenzo Cazzaniga (Skin, Baglioni, Nek). L'EP \u00e8 stato anticipato dal singolo 'Sei' in radio dal 14 settembre.. Il disco \u00e8 poi uscito in versione CD il 29 gennaio 2013 distribuito ET-Team/TopRecords/Edel.\nIl disco \u00e8 stato seguito dal tour con la band Custodie Cautelari."}
{"id": "1865530", "revid": "123328106", "url": "https://it.wikipedia.org/wiki?curid=1865530", "title": "Gruppo Calcio Biaschesi", "text": "I Giovani Calciatori Biaschesi sono una societ\u00e0 di calcio svizzera della citt\u00e0 di Biasca. La sua fondazione risale al 1\u00ba luglio 1941.\nAttualmente milita nella Terza Lega (7 livello).\nStoria.\nNella stagione 2007-2008 si \u00e8 piazzata al secondo posto del suo girone di Prima Lega qualificandosi cos\u00ec per lo spareggio per poter accedere alla Challenge League, dove per\u00f2 \u00e8 stata sconfitta 1-0 all'andata e 5-1 al ritorno dal FC Stade Nyonnais."}
{"id": "1865532", "revid": "767487", "url": "https://it.wikipedia.org/wiki?curid=1865532", "title": "Time Will Tell (Fifth Angel)", "text": "Time Will Tell \u00e8 il secondo album in studio dei Fifth Angel, pubblicato nel 1989 dalla Epic Records."}
{"id": "1865538", "revid": "124123", "url": "https://it.wikipedia.org/wiki?curid=1865538", "title": "Giovanni Pietro Flaccomio", "text": "Dopo la sua formazione e un primo periodo di attivit\u00e0 in Sicilia, fu ingaggiato dal re Filippo III di Spagna come maestro di cappella di corte presso le residenze di Valladolid e Madrid.\nPochi anni prima della sua morte torn\u00f2 in Italia per ricoprire a Torino la carica di elemosiniere del Duca di Savoia.\nStilisticamente le sue opere si inquadrano gi\u00e0 nell'ambito della musica barocca. Ha composto essenzialmente musica vocale sacra (mottetti, messe, ecc.) e pubblicato opere di altri compositori italiani del suo tempo."}
{"id": "1865550", "revid": "57342", "url": "https://it.wikipedia.org/wiki?curid=1865550", "title": "Joseba Irazu Garmendia", "text": ""}
{"id": "1865568", "revid": "37401", "url": "https://it.wikipedia.org/wiki?curid=1865568", "title": "Villigiso", "text": ""}
{"id": "1865571", "revid": "228587", "url": "https://it.wikipedia.org/wiki?curid=1865571", "title": "Schienenzeppelin", "text": "Lo Schienenzeppelin, detto anche Zeppelin su rotaia, fu un rotabile sperimentale propulso da motore aeronautico in configurazione spingente.\nCaratteristiche.\nFu disegnato e sviluppato nelle officine Hannover-Leinhausen dall'ingegnere aeronautico Franz Kruckenberg nel 1929. Il progetto venne concretizzato in un solo esemplare e rimase allo stadio di prototipo viaggiante.\nLo Schienenzeppelin aveva un aspetto che ricordava vagamente un dirigibile Zeppelin: per questo motivo ne assunse il nome da cui deriv\u00f2 anche il soprannome \"Zeppelin su rotaia\".\nStoria.\nLo Schienenzeppelin venne costruito all'inizio del 1930 nelle officine Hannover-Leinhausen delle Deutsche Reichsbahn (DRG). Il lavoro ebbe termine nell'autunno dello stesso anno. Il rotabile era lungo 25,85 m ed aveva solo due assi, con un passo di 19,6 m. La larghezza era di 2,8 m.\nLa propulsione era basata sul BMW VI, un motore ad uso aeronautico 12 cilindri a V di 60\u00b0 raffreddato ad acqua, erogante nella configurazione usata, 600 CV (441 kW). Questo azionava un'elica a passo fisso realizzata in legno di frassino, inizialmente a quattro pale in seguito passata alla soluzione bipala, alla quale era stata data una angolazione di 7\u00b030' verso l'alto rispetto all'asse longitudinale del mezzo, in modo da fornire al veicolo la corretta stabilit\u00e0.\nLo \"chassis\" dello \"Schienenzeppelin\" era disegnato aerodinamicamente in modo da avere una certa rassomiglianza con i dirigibili, al tempo molto popolari, della Zeppelin ed era costruito con un'architettura di tipo aeronautico per ridurne il peso. Gli interni del rotabile erano spartani e disegnati in stile Bauhaus.\nIl 10 maggio 1931, il treno super\u00f2 la velocit\u00e0 di 200 km/h per la prima volta. Successivamente, venne esibito al pubblico in giro per la Germania. Il 21 giugno 1931 il treno mise a segno un nuovo record mondiale di velocit\u00e0 raggiungendo 230\u00a0km/h sulla linea Berlino-Amburgo tra Karst\u00e4dt e Dergenthin; questo limite non venne raggiunto da nessun altro treno fino al 1954. Il rotabile detiene ancora il record di velocit\u00e0 per veicoli ferroviari a trazione termica. L'alta velocit\u00e0 era resa possibile tra l'altro dal basso peso totale che era di sole 20,3 t.\nNel 1932 Kruckenberg inizi\u00f2 un nuovo progetto nel quale il rotabile presentava significative modifiche. Era troncato proprio davanti alle ruote, con un frontale del tutto nuovo, con un carrello biassiale simile a quello dell'ultimo rotabile Class SVT 137.155. L'asse posteriore rimase singolo come nel primo. Le modifiche furono completate nel novembre 1932. Era usato ancora una volta un motore avio, tuttavia, la trasmissione di potenza era idraulica mediante due convertitori di coppia F\u00f6ttinger per entrambe le direzioni di marcia montati sul carrello anteriore. Tali cambiamenti trasformarono il rotabile dall'iniziale rodiggio 1-1 nel finale B-1 con l'asse anteriore sostituito da un carrello. Questa versione del veicolo raggiunse i 180\u00a0km/h all'inizio del 1933.\nConsiderati i numerosi problemi riscontrati con il prototipo Schienenzeppelin, la DRG decise di procedere per proprio conto e proseguire nello sviluppo di un rotabile ad elevata velocit\u00e0. Nel 1933 la DRG costru\u00ec un veicolo ad \"alta velocit\u00e0\" di proprio disegno che venne chiamato l\"'Amburghese volante\". Il nuovo progetto era utilizzabile per servizio regolare e serv\u00ec anche come base per gli ulteriori sviluppi progettuali. Comunque molte delle idee di Kruckenberg, basate sugli esperimenti con gli Schienenzeppelin e i viaggi ad alta velocit\u00e0 trovarono pi\u00f9 tardi espressione nel disegno dei rotabili della Deutsche Reichsbahn.\nAll'inizio del 1934 il treno fu ricostruito per l'ultima volta con un motore Maybach GO 5. Nel luglio 1934 venne venduto alla Deutsche Reichsbahn per 10\u00a0000 RM. Cinque anni pi\u00f9 tardi, nel 1939 lo \"zeppelin su rotaia\" venne infine smantellato dato che il suo materiale era richiesto per necessit\u00e0 belliche.\nLimitazioni.\nIl fallimento degli Schienenzeppelin \u00e8 stato attribuito da tutti alla pericolosit\u00e0 dell'uso di un propulsore ad elica in stazioni affollate ed alla netta competizione in atto tra la societ\u00e0 di Kruckenberg e i differenti progetti di costruzione di rotabili veloci approntati dalla Deutsche Reichsbahn.\nUno degli svantaggi del rotabile \"zeppelin\" era la seria difficolt\u00e0 di poter aggiungere ulteriori vagoni per formare un treno, a causa della sua forma costruttiva. Inoltre il treno non poteva utilizzare il suo propulsore per i piccoli movimenti dato che il flusso dinamico dell'aria era efficace solo a regimi di rotazione elevati. Ci\u00f2 richiedeva, per esempio per le piccole manovre in stazione, l'uso di un apposito motore addizionale.\nCuriosit\u00e0.\nModellismo in scala.\nVarie versioni di modellini in scala dello Schienenzeppelin sono state prodotte dal produttore tedesco M\u00e4rklin, in scala Z e scala H0.\nMusica.\nLo Schienenzeppelin \u00e8 protagonista, attraverso alcuni spezzoni di film d'epoca e fotografie originali, del video musicale del brano del gruppo tedesco Kraftwerk, \"Trans-Europe Express\"."}
{"id": "1865572", "revid": "110157", "url": "https://it.wikipedia.org/wiki?curid=1865572", "title": "Boundary Street", "text": "Boundary Street (lett. \"strada del confine\", in cinese \u754c\u9650\u8857 \"Ji\u00e8xi\u00e0n ji\u0113\") \u00e8 una strada a tre corsie che si trova a Kowloon, Hong Kong. Essa scorre in direzione est dall'intersezione con Tung Chau Street ad ovest, e termina coll'interesezione in Prince Edward Road West, presso l'ex Aeroporto di Hong Kong Kai Tak.\nStoria.\nStoricamente la strada marcava il confine (boundary) tra la parte sud di Kowloon, ceduta dalla Cina Qing al Regno Unito nel 1860, e la parte nord di Kowloon (\"New Kowloon\"), che rimase parte della Cina finch\u00e9 venne concessa in prestito come \"parte dei Nuovi Territori\" al Regno Unito nel 1898 per 99 anni. Dopo questa cessione il confine venne rinominato da Boundary Line (linea di confine) a Old Frontier Line (vecchia frontiera).\nIl confine era riconoscibile dalla lunga linea di alto bamboo che fungeva da barriera per bloccare il contrabbando. Misura che divenne obsoleta quando i Nuovi Territori si unirono alla colonia."}
{"id": "1865576", "revid": "339392", "url": "https://it.wikipedia.org/wiki?curid=1865576", "title": "DarkStalkers", "text": ""}
{"id": "1865577", "revid": "219110", "url": "https://it.wikipedia.org/wiki?curid=1865577", "title": "F Sharp", "text": "F# (pronuncia: , come la parola inglese F Sharp) \u00e8 un linguaggio di programmazione multi-paradigma, basato su .NET Framework, che permette la programmazione funzionale cos\u00ec come quella imperativa e quella ad oggetti. \u00c8 una variante del linguaggio ML ed \u00e8 largamente compatibile con l'implementazione di OCaml. F# \u00e8 stato sviluppato inizialmente da Don Syme al Microsoft Research ed attualmente \u00e8 implementato dalla divisione sviluppo di Microsoft per fornire un completo supporto del .NET Framework ed essere pienamente supportato in Visual Studio.\nEsempi.\nSegue un piccolo esempio del classico Hello world:\nprintf \"Hello World!\"\nAltri esempi:\nlet printlist xs = xs |&gt; List.iter (fun x -&gt; printfn \"%d\\n\" x)\nlet rec fib = function\n | 0 | 1 -&gt; 1\n | n -&gt; fib (n - 1) + fib (n - 2)\n[1 .. 10] |&gt; List.map fib |&gt; printlist\n[ for i in 1..10 do yield fib i ] |&gt; printlist"}
{"id": "1865591", "revid": "767487", "url": "https://it.wikipedia.org/wiki?curid=1865591", "title": "Nuovi Territori", "text": "I Nuovi Territori (in inglese \"New Territories\", in cinese \u65b0\u754c \"X\u012bnji\u00e8\" che significa \"nuova frontiera\") sono la regione di Hong Kong non comprendente le isole di Hong Kong, Kowloon e Stonecutters Island.\nGeografia.\nStoricamente, questa \u00e8 la regione descritta nella Convenzione per l'estensione del territorio di Hong Kong, secondo la quale i territori comprendono la vasta area a nord di Boundary Street nella penisola di Kowloon e a sud del fiume Sham Chun, che divenne il confine tra Hong Kong e la Cina, oltre a pi\u00f9 di 200 isole periferiche (\"Outlying Islands\") incluse Lantau Island, Lamma Island, Cheung Chau, e Peng Chau nel territorio di Hong Kong.\nStoria.\nLa convenzione di cessione dei territori a Hong Kong fu siglata il 9 giugno 1898 a Pechino. Il contratto di affitto permetteva agli inglesi di avere piena giurisdizione sui recenti acquisti di territorio, necessari ad assicurare una difesa militare adeguata alla colonia insulare. Su queste terre, fin dal 1894, i britannici avevano manifestato precise mire, sostenute da varie ragioni: la necessit\u00e0 di aree cimiteriali, di un campo di esercitazione per le truppe, di uno spazio di sviluppo industriale. Decisive nel pervenire al contratto furono tuttavia le esigenze di sicurezza e difesa territoriale.\nIn base alla convenzione, i territori a nord dell'attuale Boundary Street e a sud del fiume Sham Chun, insieme alle circostanti isole di Hong Kong, vennero affittati dal Regno Unito per 99 anni, ossia fino al 30 giugno 1997. I governi di Regno Unito e Repubblica Popolare Cinese firmarono nel 1984 la dichiarazione congiunta che dispose il ritrasferimento alla Cina, a partire dal 1\u00ba luglio 1997, della sovranit\u00e0 sui territori affittati, insieme all'isola di Hong Kong e al resto della penisola di Kowloon, ceduti rispettivamente con il Trattato di Nanchino (1842) e con la Prima convenzione di Pechino (1860)."}
{"id": "1865596", "revid": "289247", "url": "https://it.wikipedia.org/wiki?curid=1865596", "title": "Atletica leggera alle Olimpiadi 1988", "text": ""}
{"id": "1865598", "revid": "2112939", "url": "https://it.wikipedia.org/wiki?curid=1865598", "title": "Rampazzo", "text": "Rampazzo \u00e8 una frazione di Camisano Vicentino assieme a Santa Maria.\nGeografia fisica.\nTerritorio.\nIl paese confina a nord con Gazzo (PD), a ovest con Grumolo delle Abbadesse, a sud est con Camisano Vicentino, di cui \u00e8 una frazione.\n\u00c8 situato in una zona totalmente pianeggiante, in un tratto della pianura veneta compreso tra i fiumi Tesina e Brenta. In tempi antichi e fino a tutto il Medioevo la zona era paludosa e ricoperta di boschi una parte dei quali, in alcune localit\u00e0 pi\u00f9 basse, nonostante i lavori di bonifica e di disboscamento, resistette fino al XVIII secolo.\nI toponimi che contraddistinguono le vie \"Boschi\" o \"Ronchi\" indicano che fra Rampazzo e Grantortino ci fu uno degli ultimi boschi residuali della zona, che venne roncato \"par far legna da foco par li locali villici e legname de qualit\u00e0 per l'Arsenal de Venetia\". Faceva parte della \"Silva Mugla\", che dai sobborghi orientali di Vicenza arrivava sino a qui, comprendendo il territorio dei comuni di Torri di Quartesolo e di Grumolo delle Abbadesse.\nPer Rampazzo passano oggi tre rogge costruite nel Medioevo o in et\u00e0 moderna: la roggia Capra (cos\u00ec denominata perch\u00e9 passava nella tenuta dei conti Capra), l'Armedola e la Poinetta, che ne regimentano le acque di scolo e servono anche per irrigare i campi.\nClima.\nRampazzo ha un clima continentale umido e freddo d'inverno, caldo afoso d'estate.\nMediamente la giornata dura 12 ore 16 minuti. Durata minima in Dicembre 8 ore 49 minuti, durata massima in Giugno 15 ore 40 minuti.\nOrigini del nome.\nL'origine del nome Rampazzo probabilmente deriva da un'antica parola dialettale tedesca: da \"Rain Pass\" che significa passaggio sull'argine, oppure da \"Ramp\", cio\u00e8 strada leggermente inclinata verso l'alto.\nQueste ipotesi tengono conto del fatto che qui arrivarono anche genti di origine germanica, a cominciare dai longobardi. In ogni caso i primi documenti - scritti in latino - che riportano questo nome parlano di \"Rampacium\".\nStoria.\nEpoca antica e Medioevo.\nNonostante la vicinanza con le vie consolari Postumia a nord ed Emilia a sud, in epoca romana il territorio di Rampazzo - paludoso e ricoperto da boschi - quasi sicuramente non era abitato; in ogni caso non sono stati trovati reperti archeologici del tempo.\n\u00c8 probabile che - come gran parte del territorio vicentino - anche quello di Rampazzo sia stato bonificato e colonizzato dai monaci benedettini prima del 1000; lo testimonierebbe l'esistenza di una piccola chiesa campestre intitolata a san Fermo, santo tipico della tradizione benedettina.\nUno dei primi documenti storici che parlano del paese \u00e8 il \"Codice Eceliniano del 1213\" in cui vengono nominati i castellani di Rampazzo. Altri documenti del XIII secolo in cui compare il nome di \"Rampacium\" sono il \"Regestum Possessionum Communis Vincentiae\" del 1262 come pure le \"Rationes Decimarum\" del 1297-1303.\nDopo il 1000 buona parte del territorio fu acquisito in seguito a donazioni del vescovo di Vicenza, e di altre cessioni private- dalle monache benedettine dell'abbazia di San Pietro di Vicenza. Esse continuarono nell'opera di bonifica, con la costruzione di una rete di rogge per far defluire l'acqua stagnante. La sistemazione per irrigazione e regimentazione delle acque fu certamente fatta da \"inzegneri et agrimensori de mestier\", con molte maestranze locali, sotto il diretto controllo dei gastaldi dell'abbazia.\nDi un antico castello a Rampazzo si ha documentato ricordo fin dai secoli XIII e XIV; nel 1319 un atto pubblico elenca \"una pecia terre... posita apud viam per quam itur versus castrum de Rampato\". Anche nel 1433 un atto pubblico fu rogato \"in domo doctoris d. Simonis q. milicie ducis d. Jo. de Thienis et nob. Ugutionis q. legum doctoris d. Adoardi... in loco qui dicitur castrum de Rampazio\".\nNella sua \"Descrizione del Territorio e del Contado di Vicenza\", Filippo Pigafetta informa che il Vicariato del quartiere di Pieditesina \u00e8 \"\"Camisano con 38 ville, portante il pregio de' migliori vini di Pianura. Ne furon posseditori gi\u00e0 in buona parte li Conti Tieni col castello di Rampazzo\". Anche il Macc\u00e0 afferma che il castello in parola era situato \"ove presentemente trovasi il casamento di casa Thiene Francese\"\".\nI documenti quindi localizzano il castello nella casa dominicale dei Thiene, che fu costruita in epoca scaligera e che cos\u00ec viene descritta nell'atto di divisione dei beni della nobile famiglia: \"una domus magna de muro cum curtivo murato et merlato cum una turri et duabus columbariis ... \".\nEt\u00e0 moderna e contemporanea.\nSotto il dominio delle Serenissima la maggior parte del territorio di campagna fu acquisito da famiglie aristocratiche vicentine; a Rampazzo la principale fu la famiglia Thiene, che in questa localit\u00e0 aveva una vasta propriet\u00e0, caratterizzata dall'abbondanza d'acqua e dalla rete delle rogge. Il flusso d'acqua, prodotto dalla relativa pendenza delle rogge, era fonte di forza motrice, che fu sfruttata fin dal medioevo da una serie di mulini lungo tutti i percorsi, e quindi anche a Rampazzo.\nIl nome di via C\u00e0 Pillane e via Pillane vecchia, indica la presenza di mulini utilizzati per la pilatura del riso, che dalla fine del 1500 fu importato dalla Cina e si diffuse in tutte le zone basse ed ex paludose del territorio. Oggi nel circondario questa coltura agricola \u00e8 diventata minoritaria, ma fino a 100 anni fa era quella dominante. Il riso era diventato anche una misura di scambio o di riferimento nei pagamenti nel 1600-1700, con lo \"staro\" di riso. Dove non era coltivato il riso vi erano prati irrigui per il pascolo dei bovini; ancor oggi la produzione di latte \u00e8 fiorente nel paese, assieme alla coltivazione di erba da foraggio.\nCultura.\nIstruzione.\nA Rampazzo vi sono un asilo nido e una scuola dell'infanzia in un unico palazzo, di fianco a sinistra una scuola primaria pubblica.\nEconomia.\nL'economia si base sostanzialmente sull'agricoltura, ma sono presenti alcune aziende metalmeccaniche per la produzione di macchine agricole."}
{"id": "1865599", "revid": "289247", "url": "https://it.wikipedia.org/wiki?curid=1865599", "title": "Ginnastica alle olimpiadi estive 1988", "text": ""}
{"id": "1865602", "revid": "289247", "url": "https://it.wikipedia.org/wiki?curid=1865602", "title": "Hockey su prato alle olimpiadi estive 1988", "text": ""}
{"id": "1865603", "revid": "78273", "url": "https://it.wikipedia.org/wiki?curid=1865603", "title": "Judo alle olimpiadi estive 1988", "text": ""}
{"id": "1865605", "revid": "78273", "url": "https://it.wikipedia.org/wiki?curid=1865605", "title": "Lotta alle olimpiadi estive 1988", "text": ""}
{"id": "1865606", "revid": "78273", "url": "https://it.wikipedia.org/wiki?curid=1865606", "title": "Nuoto alle olimpiadi estive 1988", "text": ""}
{"id": "1865607", "revid": "78273", "url": "https://it.wikipedia.org/wiki?curid=1865607", "title": "Nuoto sincronizzato alle olimpiadi estive 1988", "text": ""}
{"id": "1865610", "revid": "78273", "url": "https://it.wikipedia.org/wiki?curid=1865610", "title": "Pallamano alle olimpiadi estive 1988", "text": ""}
{"id": "1865611", "revid": "78273", "url": "https://it.wikipedia.org/wiki?curid=1865611", "title": "Pallanuoto alle olimpiadi estive 1988", "text": ""}
{"id": "1865612", "revid": "78273", "url": "https://it.wikipedia.org/wiki?curid=1865612", "title": "Pallavolo alle olimpiadi estive 1988", "text": ""}
{"id": "1865613", "revid": "78273", "url": "https://it.wikipedia.org/wiki?curid=1865613", "title": "Pentathlon moderno alle olimpiadi estive 1988", "text": ""}
{"id": "1865614", "revid": "289247", "url": "https://it.wikipedia.org/wiki?curid=1865614", "title": "Pugilato alle olimpiadi estive 1988", "text": ""}
{"id": "1865615", "revid": "78273", "url": "https://it.wikipedia.org/wiki?curid=1865615", "title": "Scherma alle olimpiadi estive 1988", "text": ""}
{"id": "1865616", "revid": "78273", "url": "https://it.wikipedia.org/wiki?curid=1865616", "title": "Sollevamento pesi alle olimpiadi estive 1988", "text": ""}
{"id": "1865618", "revid": "1513836", "url": "https://it.wikipedia.org/wiki?curid=1865618", "title": "Junior Eurovision Song Contest", "text": "Il Junior Eurovision Song Contest (anche solo Junior Eurovision e spesso abbreviato in JESC; in francese: \"Concours Eurovision de la Chanson Junior\") \u00e8 una competizione canora di importanza internazionale organizzata ogni anno dall'Unione europea di radiodiffusione a partire dal 2003. Stati Uniti, Nuova Zelanda, Singapore, Finlandia e Argentina trasmettono l'evento, ma non partecipano alla gara.\nTutte le edizioni dello JESC sono state trasmesse in formato 16:9 widescreen e in alta definizione e, come l'ESC, ne sono state pubblicate compilation con i brani partecipanti. Tra il 2003 e il 2006 sono stati prodotti e commercializzati anche dei DVD contenenti l'intera edizione del concorso; in seguito la produzione \u00e8 stata annullata a causa dello scarso interesse.\nStoria.\nI primi anni (2003-2009).\nLe origini della gara risalgono al 2000, quando Danmarks Radio lancia un concorso canoro per bambini danesi. L'idea \u00e8 stata estesa agli altri paesi scandinavi nel 2002, dando vita all'MGP Nordic con la Danimarca, Norvegia e Svezia come partecipanti. L'EBU a sua volta si ispira a ci\u00f2 per creare un concorso simile. Il titolo provvisorio del programma fu \"Eurovision Song Contest for Children\", chiaro riferimento al popolare Eurovision Song Contest. Alla Danimarca \u00e8 stato chiesto di ospitare il primo programma dopo la loro esperienza con i propri concorsi e la MGP Nordic.\nLa prima edizione si tenne il 15 novembre 2003 a Copenaghen e ha visto la partecipazione di 16 paesi europei. A trionfare fu Dino Jelusi\u0107, rappresentante della Croazia, con la canzone \"Ti si moja prva ljubav\" (\"Tu sei il mio primo amore\").\nDopo un primo concorso di successo, il secondo ebbe una realizzazione turbolenta. L'evento in origine avrebbe dovuto essere organizzato dall'emittente britannica ITV la quale per\u00f2 vi ha rinunciato per problemi economici. Si ritenne che la decisione fu presa per un altro fattore, il calo degli indici di ascolto. L'UER quindi offr\u00ec l'evento alla Croazia che aveva vinto la prima edizione, ma in un secondo momento \u00e8 emerso che HRT non aveva prenotato per tempo la location. L'emittente Norvegese NRK \u00e8 intervenuta per ospitare il concorso a Lillehammer.\nNel 2004 il concorso si tenne a Lillehammer e fu vinto dalla Spagna e da Mar\u00eda Isabel con la sua \"Ante Muerta Que Sencilla\", che detiene il primato di vincitore pi\u00f9 giovane dello Junior Eurovision Song Contest (9 anni e 10 mesi al momento della premiazione).\nL'edizione del 2005 si tenne presso l'Ethias Arena di Hasselt, in Belgio ed \u00e8 stato trasmesso dalla VRT e dalla RTBF in cooperazione con l'Unione europea di radiodiffusione. A trionfare fu la Bielorussia e Ksenija Sitnik con la canzone \"My vmeste.\"\nNel 2006 l'evento si tenne a Bucarest e ha visto il debutto di Portogallo, Serbia e Ucraina e il ritorno di Cipro. A trionfare fu la Russia e le sorelle Anastasija e Maria Tolma\u010d\u00ebvy con la canzone \"Vesenniy jazz.\"\nL'edizione del 2007 si \u00e8 svolta presso l'Ahoy Rotterdam di Rotterdam, nei Paesi Bassi e ha visto il ritiro di Croazia e Spagna e il ritorno di Armenia, Georgia, Bulgaria e Lituania. A partire da quest'edizione l'et\u00e0 minima dei piccoli partecipanti passa dagli 8 ai 10 anni. La competizione \u00e8 stata vinta dalla Bielorussia, rappresentata da Aljaksej \u017dyhalkovi\u010d con la canzone \"S druz'yami\" (in lingua russa \"\u0421 \u0434\u0440\u0443\u0437\u044c\u044f\u043c\u0438\").\nIl concorso del 2007 \u00e8 stato il soggetto del documentario del 2008 . Il film ha seguito diversi concorrenti durante il loro percorso verso le finali nazionali e all'interno del rush finale del concorso, \u00e8 stato mostrato al Toronto International Film Festival del 2008 ed \u00e8 stato proiettato a Gand ed a Limassol dove si \u00e8 svolto il concorso del 2008.\nL'edizione del 2008 si \u00e8 tenuta presso il Spyros Kyprianou Athletic Center di Limassol a Cipro il 22 novembre 2008 e ha visto il ritiro di Portogallo e Svezia. Entrano in vigore le nuove regole per la partecipazione al concorso: \u00e8 stato concesso ai bambini l'aiuto di un adulto nella composizione del testo della propria canzone, prima solo opera dei giovani interpreti; \u00e8 stato ridotto a 6, partendo da 8, il numero di persone da portare sul palco. Inoltre a partire dal 2008, il vincitore del concorso \u00e8 deciso per il 50% dal televoto e per il restante 50% dal voto della giuria nazionale. I vincitori di tutti i concorsi precedenti erano stati decisi esclusivamente dal televoto. La Georgia vince per la prima volta, grazie al trio Bzikebi e la canzone \"Bzz...\", interpretata in una lingua immaginaria\nL'edizione del 2009 si \u00e8 tenuta presso il Palazzo dello Sport di Kiev, in Ucraina, nello stesso posto dove 4 anni prima il paese ha organizzato l'Eurovision Song Contest 2005. A trionfare furono per la prima volta i Paesi Bassi con Ralf Mackenbach e la canzone \"Click Clack.\"\nGli anni dieci (2010-2019).\nNel 2010, presso la Minsk Arena di Minsk, debutta la Moldavia, si ritirano Cipro e Romania (per tagli ai budget) e ritornano Lituania e Lettonia. Trionfa per la prima volta l'Armenia con Vladimir Arzumanyan e la canzone \"Mama\"\nL'edizione del 2011 si \u00e8 tenuta presso l'Arena Demircian, a Erevan. Per la prima volta nella storia del JESC, il paese organizzatore \u00e8 il vincitore dell'anno precedente. In questa edizione si vedono i ritiri di Malta e Serbia ed il ritorno della Bulgaria. In questa edizione le cartoline sono state tutte dedicate all'Armenia e alla sua gente ed in particolare ai sogni dei bambini armeni ed al loro realizzo. L'edizione fu vinta per la seconda volta dalla Georgia con il gruppo Candy e la loro canzone Candy music.\nL'edizione del 2012 si \u00e8 svolta per la seconda volta nei Paesi Bassi, presso l'Heineken Music Hall di Amsterdam. In questa edizione debuttano Albania, Azerbaigian e Israele. A vincere fu per la prima volta l'Ucraina con Anastasia Petryk e la canzone \"Nebo.\"\nL'edizione del 2013 si \u00e8 svolta per la seconda volta in Ucraina, presso il \"Palazzo nazionale delle arti\" di Kiev. Per la prima volta nella storia della manifestazione, sono stati premiati i primi 3 classificati e non solo il primo; inoltre, la durata massima consentita dei brani \u00e8 stata estesa a 3 minuti ed i portavoce hanno annunciato i voti non dal proprio Stato d'origine ma direttamente dalla sede dell'evento. In questa edizione ha debuttato San Marino. Quest'edizione \u00e8 stata vinta con 130 punti dalla cantante maltese Gaia Cauchi, con il brano \"The Start\".\nL'edizione del 2014 si \u00e8 svolta a Malta, presso il Malta Shipbuilding di Marsa. Hanno debuttato l'Italia, il Montenegro e la Slovenia. L'Italia vince per la prima volta la competizione con Vincenzo Cantiello e la canzone \"Tu primo grande amore.\"\nNel 2015, a Sofia, in Bulgaria, hanno debuttato l'Irlanda tramite il canale in lingua gaelica TG4 e l'Australia, sono ritornate l'Albania dopo 2 anni di assenza e la Macedonia del nord dopo un anno di assenza. La competizione \u00e8 stata vinta da Malta, che con questa \u00e8 arrivata a due vittorie. La vincitrice \u00e8 Destiny Chukunyere, con la canzone \"Not My Soul.\"\nL'edizione del 2016 si \u00e8 tenuta a Malta il 20 novembre 2016, presso il Mediterranean Conference Centre a La Valletta. Da questa edizione \u00e8 abolito il televoto, e a giudicare le canzoni saranno due giurie di adulti e bambini, il range d'et\u00e0 per partecipare all'evento \u00e8 passato da 9 ai 14 anni; la manifestazione \u00e8 stata trasmessa la domenica pomeriggio dalle ore 16 alle ore 18. Polonia ritorna dopo il ritiro nel 2004. La competizione \u00e8 stata vinta dalla Georgia, che con questa \u00e8 arrivata a tre vittorie. La vincitrice \u00e8 Mariam Mamadashvili con la canzone \"Mzeo\".\nL'edizione del 2017 si \u00e8 tenuta a Tbilisi, in Georgia. Dal 2017 verr\u00e0 reintrodotto il televoto, ma a differenza del passato, per la prima volta sar\u00e0 completamente online. Tutto ci\u00f2 incider\u00e0 per il 50% nella composizione della classifica finale, insieme alla classifica delle giurie nazionali. In quest'edizione torna in competizione il Portogallo, gi\u00e0 vincitore dell'Eurovision Song Contest 2017, dopo 9 anni d'assenza, mentre Bulgaria ed Israele hanno annunciato il loro ritiro. La competizione \u00e8 stata vinta dalla Russia, che con questa \u00e8 arrivata a due vittorie (l'altra \u00e8 del 2006). La vincitrice \u00e8 Polina Bogusevich, con la canzone \"Wings.\"\nL'edizione del 2018 si \u00e8 tenuta a Minsk in Bielorussia il 25 novembre 2018. In questa edizione si ritira Cipro, debuttano il Galles, gi\u00e0 partecipante all'Eurovision Choir of the Year e il Kazakistan, mentre tornano in competizione la Francia, dopo l'unica partecipazione nel 2004, Israele e Azerbaigian. Questo porta il numero di partecipanti a 20, superando il record del 2004, con 18 paesi in gara. La competizione \u00e8 stata vinta dalla Polonia, che segna la sua prima vittoria nella manifestazione. La vincitrice \u00e8 Roksana W\u0119giel, con la canzone \"Anyone I Want to Be\".\nL'edizione del 2019 si \u00e8 tenuta a Gliwice in Polonia il 24 novembre 2019 e ha visto il ritorno della Spagna, assente dal 2006, ma anche il ritiro di Israele e Azerbaigian. La competizione \u00e8 stata vinta nuovamente dalla Polonia (seconda vittoria di seguito) con la canzone \"Superhero\" cantata dalla tedesca di nascita Viki Gabor.\nGli anni venti (2020-2029).\nL'edizione del 2020 si \u00e8 tenuta nuovamente in Polonia, diventando cos\u00ec la prima nazione nella storia del concorso ad ospitarlo per due volte consecutive, e per l'occasione ha debuttato la Germania. La competizione \u00e8 stata vinta dalla Francia con la canzone \"J'imagine\" cantata dall'italo-francese Valentina, gi\u00e0 membro della Kids United New Generation, gruppo sponsorizzato dall'UNICEF.\nL'edizione del 2021 si \u00e8 tenuta a Parigi, in Francia, il 19 dicembre. Quest'edizione ha visto il ritorno di molteplici paesi che si erano ritirati nell'edizione precedente a causa della pandemia di COVID-19 ma soprattutto i ritorni della Bulgaria, assente dal 2016 e dell'Azerbaigian assente dal 2018. Questa edizione ha visto invece il ritiro della Bielorussia per la prima volta. La competizione \u00e8 stata vinta per la seconda volta dall'Armenia con la canzone \"Qami qami\" cantata da Mal\u00e9na Fox.\nRegolamento.\nLa competizione si svolge in maniera analoga all'Eurovision Song Contest, ma con alcune differenze: \nDei paesi che formano il gruppo delle Big 5 dell'ESC. il Regno Unito ha partecipato tre volte, la Francia quattro con una vittoria, la Spagna sei con una vittoria, l'Italia sei con una vittoria, mentre la Germania ha partecipato per la prima volta nel 2020. Nel 2018 per la prima volta una Home Nation britannica ha partecipato allo JESC in maniera indipendente, ovvero il Galles con la sua emittente televisiva S4C.\nOrganizzazione e articolazione.\nIl concorso \u00e8 prodotto annualmente dall'Unione europea di radiodiffusione. Il primo supervisore esecutivo \u00e8 stato Svante Stockselius, gi\u00e0 alla guida dell'ESC, che dirige anche il gruppo direttivo che decide sulle regole del concorso, quale emittente ospita il prossimo concorso e supervisiona l'intera produzione di ciascun programma. Dal 2011 i due eventi non hanno pi\u00f9 una guida comune, e al ruolo di supervisor dello JESC \u00e8 nominato Sietse Bakker. Dal 2013 la guida passa a Vladislav Jakovlev.\nDal 2016 ESC e JESC tornano ad avere dopo sei anni un supervisore esecutivo comune con la nomina di Jon Ola Sand.\nIl 30 settembre 2019 viene annunciato che Jon Ola Sand rinuncer\u00e0 all'incarico da executive superior dopo l'Eurovision Song Contest 2020, rendendo di fatto il JESC 2019 l'ultima edizione da lui supervisionata.\nElenco degli executive supervisor del Junior Eurovision Song Contest:\nSistema e modalit\u00e0 di votazione.\nTra il 2003 e il 2005 gli spettatori hanno avuto circa 10 minuti per votare dopo l'esecuzione di tutte le canzoni Tra il 2006 e il 2010 le linee per il televoto sono state aperte durante tutto il programma A partire dal 2011 gli spettatori votano dopo l'esecuzione di tutti i brani. I profitti realizzati dal televoto durante le gare 2007 e 2008 sono stati tutti donati all'UNICEF.\nDal 2017 il televoto si svolge sul sito della manifestazione: le linee sono aperte dal venerd\u00ec prima dell'evento e si possono votare da tre a cinque canzoni (anche il proprio paese) e le linee si chiudono quando lo show inizia per poi riaprirsi per 15 minuti dopo l'ultima esibizione. Nel 2017 e nel 2018 venivano annunciati a partire del punteggio pi\u00f9 basso, mentre dal 2019 si segue l'ordine della classifica delle giurie.\nSlogan.\nA partire dal Junior Eurovision Song Contest 2005 ogni edizione del concorso canoro, ha adottato uno slogan, deciso dall'emittente, ed a partire dallo slogan vengono in seguito sviluppati il design e la scenografia.\nEcco di seguito elencati tutti gli slogan:\nEurovision Song Contest.\nQui una lista dei partecipanti del JESC che poi sono andati a competere o partecipare allo Eurovision Song Contest. "}
{"id": "1865619", "revid": "78273", "url": "https://it.wikipedia.org/wiki?curid=1865619", "title": "Tennis alle olimpiadi estive 1988", "text": ""}
{"id": "1865620", "revid": "647919", "url": "https://it.wikipedia.org/wiki?curid=1865620", "title": "Tennis tavolo alle olimpiadi estive 1988", "text": ""}
{"id": "1865621", "revid": "289247", "url": "https://it.wikipedia.org/wiki?curid=1865621", "title": "Tiro a segno alle olimpiadi estive 1988", "text": ""}
{"id": "1865622", "revid": "289247", "url": "https://it.wikipedia.org/wiki?curid=1865622", "title": "Tiro con l'arco alle olimpiadi estive 1988", "text": ""}
{"id": "1865623", "revid": "289247", "url": "https://it.wikipedia.org/wiki?curid=1865623", "title": "Tuffi alle olimpiadi estive 1988", "text": ""}
{"id": "1865624", "revid": "289247", "url": "https://it.wikipedia.org/wiki?curid=1865624", "title": "Vela alle olimpiadi estive 1988", "text": ""}
{"id": "1865625", "revid": "115549", "url": "https://it.wikipedia.org/wiki?curid=1865625", "title": "FC Chiasso", "text": ""}
{"id": "1865630", "revid": "767487", "url": "https://it.wikipedia.org/wiki?curid=1865630", "title": "Zuevka", "text": "Zuevka \u00e8 una cittadina della Russia europea nordorientale (oblast' di Kirov), situata sul fiume \"\u010cepca\" 121 km a est del capoluogo Kirov; \u00e8 il capoluogo amministrativo del distretto omonimo.\nZuevka nasce come villaggio fondato presso la omonima stazione ferroviaria (aperta nel 1899) lungo la costruenda ferrovia fra Perm' e Kotlas. Divenuta nel 1929 capoluogo di distretto (\"rajon\"), si vide concesso lo \"status\" di citt\u00e0 nel 1944.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1865633", "revid": "80339", "url": "https://it.wikipedia.org/wiki?curid=1865633", "title": "Zuyevka", "text": ""}
{"id": "1865638", "revid": "80339", "url": "https://it.wikipedia.org/wiki?curid=1865638", "title": "Zujevka", "text": ""}
{"id": "1865642", "revid": "201394", "url": "https://it.wikipedia.org/wiki?curid=1865642", "title": "Beppe Gambetta", "text": "Si autodefinisce un chitarrista acustico, le sue passioni comprendono la musica folk e il flatpicking (tipologia di suonata attraverso l'utilizzo del plettro). \u00c8 un compositore, insegnante, e appassionato studioso di musica e strumenti tradizionali.\nRadici.\nDa un'unica radice, sviluppata come un musicista Italiano innamorato sia della country music Americana e della musica bluegrass sia dei suoni della sua terra natale, Beppe ha viaggiato per il mondo, anche superando la Cortina di Ferro. Dopo 12 CD, 4 DVD, 4 libri didattici, e collaborazioni con molti musicisti di fama internazionale, Gambetta \u00e8 sempre maggiormente riconosciuto come uno dei veri innovatori della chitarra acustica.\nNord America.\nAnche se Beppe vive ancora nella sua citt\u00e0 natale Genova, intraprende almeno due volte l'anno dei viaggi in Nord America. Ha suonato in prestigiosi festival negli Stati Uniti e in Canada come il \"Walnut Valley Festival\" a Winfield Kansas, \"Merlefest\" in Carolina del Nord, il \"Kerrville Folk Festival\" in Texas e quelli a Winnipeg e Edmonton. Ha partecipato anche a parecchi show radiofonici come \"All Things Considered\" e \"E-Town\".\nPerformance.\nGambetta ha preso parte al film \u201cThe Primal Twang\u201d e si \u00e8 esibito in luoghi prestigiosi come il Ryman Auditorium a Nashville (Tennessee) al Metropolitan Museum of Art di New York. Nel corso della sua carriera ha suonato con i grandi della musica folk come David Grisman, Doc Watson, Norman Blake, Gene Parsons, e B\u00e9la Fleck. Si esibisce regolarmente anche con Dan Crary e con la band Men of Steel: un vero e proprio \"summit\" internazionale di chitarra (Dan Crary, Tony McManus and Don Ross) dove sono racchiuse differenti scuole con una complessa interazione musicale.\nAcoustic Night.\nAnnualmente Beppe Gambetta, con l'aiuto della moglie, Federica Calvino Prina, organizza nella \"sua\" Genova una rassegna di musica acustica, l'\"ACOUSTIC NIGHT\", giunta oramai alle 15\u00aa edizione nel 2015, nella quale Gambetta suona assieme ad affermati musicisti, che ha conosciuto nel suo peregrinare per il mondo della musica acustica.\nMolto spesso, questi musicisti, anche molto famosi in America, suonano per la prima volta in Italia, proprio in questa occasione.\nHanno suonato all'Acoustic Night:\nKathy Mattea, Frank Vignola, Vinny Raniolo, Aoife O'Donovan, Rushad Eggleston, Mike Witcher, John Jorgenson, MIke Dowling, Radim Zenkl, Bruce Molsky, Bryan Sutton, Nick Forster, Peter Ostroushko, Marco Fadda, Patty Larkin, Mike Marshall, Darrell Scott, Tony McManus, Missy Raines, Brad Davis, Don Ross, Dan Crary, Filippo Gambetta, Ian Melrose, Michal Vavro, Maurizio Geri, Gene Parsons, Martino Coppo, Steve Kaufman, Franco Morone, Stephen Bennet, Rolf Lislevand, James Keelaghan, Andr\u00e9 Brunet, Eric Beaudry, John Jorgenson, Mike Dowling, Radim Zenkl.\nStile e sound.\nCon l'America nel cuore e le Radici nel sole e gli ulivi del mar Mediterraneo, \u00e8 con grande naturalezza che Gambetta riesce a saldare le sponde dei due continenti, creando, alla faccia di quell'oceano frapposto l\u00ec in mezzo, una \u201ckoin\u00e9\u201d musicale in cui country e tradizione ligure, canti dell'emigrazione e ballate popolari, mandolini e chitarre-arpa non solo coesistono ma vanno a interagire, intrecciando un fitto dialogo ignaro di ogni rigida (e supponente) classificazione. Durante la sua carriera ha collaborato e suonato con i migliori chitarristi nella scena folk internazionale quali, Tony McManus, Doc Watson, Gene Parson, Dan Ross, Norman Blake, Dan Crary.\nLa musica di Gambetta \u00e8 caratterizzata da emozioni intime, comunicazione, dalla ricercatezza nei toni, dalla sua sobriet\u00e0 ed umorismo. Una musica ispirata che evita di basarsi puramente sul suo alto livello di eccellenza tecnica ma che rivela anche le sensazioni interiori di una mente brillante e giocosa che non smette di esplorare ed innorvare pur restando fermamente legato alla tradizione."}
{"id": "1865643", "revid": "47767", "url": "https://it.wikipedia.org/wiki?curid=1865643", "title": "Skua", "text": "Skua (al plurale \"le skue\" o \"gli skua\") \u00e8 il nome comune dato agli esponenti pi\u00f9 grandi della famiglia degli stercorari (\"Stercorariidae\"), ordine \"Charadriiformes\".\nSono rappresentati dallo stercorario maggiore (\"Stercorarius skua\"), che vive nell'emisfero boreale, e dallo stercorario antartico (\"Stercorarius antarcticus\", o \"Catharacta antarctica\") nell'emisfero australe.\nSono uccelli simili a gabbiani, di colorazione bruna, che vivono nei mari freddi attorno al circolo polare. Hanno un comportamento spiccatamente parassitario e talvolta predatorio: sfruttano infatti il loro volo potente e il loro becco uncinato per molestare gabbiani e altri uccelli marini, e derubarli dal pesce; talvolta si avventano sugli uccelli pi\u00f9 piccoli per divorarli.\nDifendono con grande accanimento il proprio nido, attaccando chiunque si avvicini, uomo compreso.\nNell'Antartide gli stercorari sono in competizione ecologica con l'ossifraga, mentre nell'Artide lo stercorario maggiore pu\u00f2 subire occasionalmente la predazione da parte del girfalco."}
{"id": "1865644", "revid": "1005847", "url": "https://it.wikipedia.org/wiki?curid=1865644", "title": "Costituzione della Repubblica Popolare Cinese", "text": "La Costituzione della Repubblica Popolare Cinese (in cinese: \u4e2d\u534e\u4eba\u6c11\u5171\u548c\u56fd\u5baa\u6cd5; pinyin: \"Zh\u014dnghu\u00e1 R\u00e9nm\u00edn G\u00f2ngh\u00e9gu\u00f3 Xi\u00e0nf\u01ce\") \u00e8 la legge fondamentale della Repubblica Popolare Cinese. La versione corrente fu adottata dal V Congresso Nazionale del Popolo il 4 dicembre 1982, con alcune revisioni nel 1988, 1993, 1999, e 2004. Le tre precedenti costituzioni (1954, 1975, e 1978) sono state sostituite dall'attuale. La Costituzione \u00e8 divisa in cinque sezioni: il preambolo, i principi generali, i diritti fondamentali e i doveri dei cittadini, la struttura dello Stato, la bandiera e l'emblema nazionale.\nIl documento del 1982.\nIl documento del 1982 riflette la determinazione di Deng di impiantare fondamenta istituzionali durevoli per la stabilit\u00e0 e la modernizzazione nazionale. La nuova Costituzione dello Stato offre una base legale per i profondi cambiamenti nelle istituzioni socioeconomiche della Cina e modifica significativamente la struttura e i meccanismi di governo.\nQuattro sono state le principali revisioni alla Costituzione del 1982 da parte del Congresso nazionale del popolo.\nBuona parte della Costituzione cinese \u00e8 modellata sulla Costituzione sovietica del 1936, ma con significative differenze. Per esempio, mentre quest'ultima prevede esplicitamente un diritto alla secessione, la prima la vieta espressamente. Mentre la Costituzione sovietica crea formalmente un sistema federale, quella cinese d\u00e0 formalmente vita a uno Stato unitario multinazionale.\nLa Costituzione del 1982 \u00e8 un lungo e composito documento di 138 articoli. Ampie sezioni sono state adattate direttamente dalla Costituzione del 1978, ma molti emendamenti provengono da quella del 1954. Specificamente, la nuova Costituzione ridimensiona la lotta di classe e stabilisce come maggiori priorit\u00e0 lo sviluppo e la recezione di contributi e interessi di gruppi apolitici che possono giocare un ruolo centrale nel processo di ammodernamento del paese.\nL'articolo 1 descrive la Cina come \"uno Stato socialista soggetto alla dittatura democratica del popolo\", con ci\u00f2 significando che il sistema si basa su un'alleanza fra le classi lavoratrici (nella terminologia comunista operai e contadini), ed \u00e8 guidato dal Partito Comunista Cinese, che costituisce la loro avanguardia. Altrove, la Costituzione affida un ruolo rinnovato e vitale ai gruppi costitutivi dell'alleanza di base: la Conferenza Politica Consultiva del Popolo Cinese (CPCPC), i partiti democratici e le organizzazioni di massa. La Costituzione del 1982 espunge quasi tutta la retorica associata alla Rivoluzione culturale, che restava sottesa alla versione del 1978. In effetti, essa omette ogni riferimento alla Rivoluzione culturale e rivede il contributo di Mao nell'ambito di una fondamentale riconsiderazione storica uscita nel giugno 1981 dal VI plenum dell'XI Comitato Centrale, la \"Risoluzione su alcune questioni storiche relative al Partito dalla fondazione della Repubblica Popolare\".\nNella Costituzione del 1982 si pone anche l'accento sul diritto socialista cinese come regolatore della condotta politica. Cos\u00ec, diritti e doveri dei cittadini sono descritti dettagliatamente, ben oltre quanto previsto dalla versione del 1978. Probabilmente a causa degli eccessi che hanno segnato gli anni della Rivoluzione culturale, la Costituzione del 1982 rivolge maggiore attenzione alla specificazione dei \"diritti e doveri fondamentali\" dei cittadini anche rispetto a quella del 1954: cos\u00ec, l'elettorato attivo e passivo sono fissati entrambi al compimento del 18\u00ba anno di et\u00e0, salva la privazione per legge dei diritti civili. La Costituzione garantisce anche la libert\u00e0 religiosa, come anche quella di non professare alcun credo e afferma che \"gli organismi e le questioni religiose non sono soggette ad alcun controllo estraneo\".\nL'articolo 35 proclama che \"i cittadini della Repubblica Popolare Cinese godono di libert\u00e0 di parola, di stampa, di riunione, associazione, corteo e dimostrazione\". Nella Costituzione del 1978, questi diritti erano garantiti, al pari del diritto di sciopero e dei \"quattro grandi [diritti]\": ad avere un'opinione, ad esprimerla compiutamente, a tenere dibattiti, a stilare dazibao. In realt\u00e0, nel febbraio 1980, in seguito al periodo di dissenso espresso tramite il cosiddetto Muro della democrazia, i \"quattro grandi\" furono soppressi in accoglimento di una decisione del partito ratificata dal Congresso nazionale del popolo. Anche il diritto di sciopero venne meno nella Costituzione del 1982. Il diffuso esercizio dei quattro grandi diritti nella protesta studentesca sul finire del 1986 provoc\u00f2 una forte reazione censoria del regime a causa della loro messa fuori legge. La risoluzione ufficiale citava l'articolo 53 della Costituzione del 1982, che impone ai cittadini il rispetto della legge e l'osservanza della disciplina del lavoro e dell'ordine pubblico. Oltre a essere illegale, la pratica dei quattro grandi diritti poteva sconfinare nella critica del Partito Comunista Cinese, ci\u00f2 che infatti avvenne nei dazibao studenteschi. Nel nuovo corso tendente alla stabilit\u00e0 politica e allo sviluppo economico, i leader di partito consideravano i \"quattro grandi\" destabilizzanti politicamente. Con l'eccezione dei sei pretenziosi partiti democratici, \u00e8 vietato ai cittadini cinesi formare movimenti politici.\nAl pari di buona parte delle costituzioni democratiche occidentali, fra i diritti politici garantiti dalla Costituzione cinese si dispone che tutti i cittadini cinesi possiedono quelli di elettorato attivo e passivo. Tuttavia, poich\u00e9 l'elezione diretta \u00e8 limitata al livello municipale, l'effettivit\u00e0 dei diritti elettorali dei cittadini \u00e8 discussa da molti critici. Altri studiosi deducono l'esistenza di un sistema di Grandi elettori. Conformemente alla legge elettorale promulgata in seguito, i residenti in zone rurali hanno solo 1/4 di potere elettorale rispetto a quelli delle comunit\u00e0 urbane. Poich\u00e9 i cittadini cinesi sono distinti in residenti rurali e urbani, e la Costituzione non dispone sulla libert\u00e0 di trasferimento, i primi subiscono la restrizione dell'hukou (residenza permanente registrata) e finiscono per avere minori diritti politici, economici e di istruzione. Il problema \u00e8 stato largamente affrontato da svariate, continue riforme dell'hukou nel 2007.\nLa Costituzione del 1982 \u00e8 anche pi\u00f9 specifica riguardo alle responsabilit\u00e0 e funzioni di uffici e organi dell'apparato statale. Sono previsti chiari ammonimenti contro le comuni pratiche cinesi che la riforma ha definito abusive, come la concentrazione di potere nelle mani di pochi leader e la tolleranza al mantenimento vita natural durante delle posizioni di comando. D'altra parte, la Costituzione contrasta fermamente il sistema occidentale della separazione dei poteri fra legislativo, esecutivo e giudiziario. Essa conforma il Congresso come la pi\u00f9 elevata autorit\u00e0 statale, sotto la quale si situano il Consiglio di Stato, la Corte suprema del Popolo e la Procura Suprema del Popolo, che sono nominati dal Congresso e rispondono di fronte ad esso.\nInoltre, la Costituzione del 1982 prevede una complessa struttura normativa per la liberalizzazione politica ed economica degli anni ottanta. Essa assegna un ruolo pi\u00f9 importante al settore di economia collettiva non posseduto dallo Stato e permette una limitata iniziativa economica privata. I membri delle collettivit\u00e0 rurali allargate hanno il diritto \"di coltivare appezzamenti privati, di partecipare ad attivit\u00e0 produttive familiari extra, di accrescere il bestiame detenuto privatamente\". L'enfasi principale \u00e8 posta sull'espansione dell'economia nazionale, che dev'essere compiuta bilanciando la pianificazione dell'economia centralizzata con le regole supplementari di mercato.\nUn'altra differenza chiave fra le Costituzioni del 1978 e del 1982 \u00e8 l'apertura della seconda all'aiuto esterno in funzione del programma di modernizzazione. Mentre la prima accentuava l'approccio autarchico agli sforzi di ammodernamento, il documento del 1982 ha posto la base costituzionale per il consistente corpo normativo approvato negli anni seguenti dal Congresso al fine di permettere e anzi incoraggiare una pi\u00f9 estesa partecipazione straniera in tutti gli aspetti dell'economia. Inoltre, la Costituzione riflette un orientamento della politica estera pi\u00f9 flessibile e meno ideologico rispetto al 1978. Concetti come l'internazionalismo proletario e l'imperialismo sociale sono venuti meno.\nGli emendamenti del 2004.\nLa Costituzione \u00e8 stata emendata il 14 marzo 2004 per includervi garanzie della propriet\u00e0 privata (\"la propriet\u00e0 privata conseguita legalmente dai cittadini non pu\u00f2 essere violata\") e dei diritti umani (\"lo Stato rispetta e protegge i diritti umani\"). Il governo ha sostenuto tale scelta come progresso per la democrazia cinese e come segnale di riconoscimento delle esigenze di cambiamento da parte del Partito Comunista Cinese; esigenze dovute all'emergere di una nuova classe agiata e di un ceto medio, che reclamano una tutela della propriet\u00e0, in conseguenza del boom economico cinese.\nIl Washington Post ha riportato le seguenti dichiarazioni di Wen Jiabao: \"Gli emendamenti alla Costituzione sono di grande importanza per lo sviluppo della Cina\"; \"Compiremo seri sforzi per metterli in pratica\". In seguito, tuttavia, non c'\u00e8 stata alcuna chiara indicazione che i cambiamenti conducessero a una maggior protezione dei cittadini cinesi, n\u00e9 in termini di diritti umani n\u00e9 di diritti economici di propriet\u00e0. La popolazione cinese continua a venire arrestata per il tentativo di contrastare le decisioni del governo (siano esse legali o no), quand'anche condotto in applicazione della legge stessa. La censura dei mezzi di comunicazione \u00e8 ancora in piedi, come appare dalla soppressione delle pubblicazioni indipendenti, o dai rimpasti di editori e giornalisti sgraditi alle autorit\u00e0 come nel caso della rivista Freezing Point.\nSindacato costituzionale.\nNon esiste alcun organismo speciale istituito per valutare se sia rispettata o meno la Costituzione. Comunque, il documento dispone che il Congresso nazionale del popolo e il suo Comitato Permanente hanno il potere di vigilare su leggi e condotte che violino la Costituzione, per certi versi similmente al sistema britannico, precedente all'istituzione della Corte suprema, avvenuta nel 2005.\nInoltre, nel sistema normativo della Repubblica Popolare Cinese, i tribunali non hanno alcun generale potere di controllo giurisdizionale sulla legge, e non possono censurare una norma sul presupposto che violi la Costituzione. Ci\u00f2 nonostante, dal 2002 ha operato uno speciale comitato, in seno al Comitato Permanente del CNP, che si \u00e8 incaricato di un controllo di costituzionalit\u00e0 di leggi e regolamenti. Sebbene tale comitato non abbia ancora mai decretato l'illegittimit\u00e0 di una norma, in un caso, a seguito del clamore mediatico che ha accompagnato la morte di Sun Zhigang, il Consiglio di Stato si \u00e8 visto costretto a cassare i regolamenti che permettevano alla polizia di tenere in stato di fermo persone senza permesso di residenza (anche perch\u00e9 il Comitato Permanente aveva manifestato l'intenzione di pronunciare l'incostituzionalit\u00e0 se la cassazione non fosse avvenuta)."}
{"id": "1865645", "revid": "1965179", "url": "https://it.wikipedia.org/wiki?curid=1865645", "title": "Battaglia di Mohi", "text": "La battaglia di Mohi (Muhi) o battaglia del fiume Saj\u00f3 (11 aprile 1241) fu la pi\u00f9 importante battaglia fra truppe mongole e il Regno d'Ungheria, durante l'invasione mongola dell'Europa orientale. Ebbe luogo presso Mohi a sud ovest del fiume Saj\u00f3. Dopo l'invasione l'Ungheria cadde in una profonda crisi: circa un quarto della popolazione mor\u00ec, perlopi\u00f9 i residenti nelle pianure, in particolar modo nell'Alf\u00f6ld, dove fu durissimo sopravvivere, ugualmente fu per le prosperose pianure dell'Ungheria meridionale, oggi denominate Banato, e nel sud della Transilvania.\nAntefatti.\nNel 1223 l'Impero Mongolo in espansione, sconfisse presso il fiume Kalka una lega armata Russo-Cumana (battaglia del fiume Kalka). Gli sconfitti Cumani si rifugiarono in Ungheria. Dal loro arrivo gli Ungheresi tentarono continuamente di convertire i Cumani al cristianesimo, espandendo in questo modo l'influenza ed il controllo sulle trib\u00f9 Cumane nei decenni seguenti.\nIl re ungherese, Bela IV, ottenne il titolo di \u201cSovrano di Cumania\u201d, allorch\u00e9 i profughi Cumani (circa 40.000 persone) domandarono ed ottennero asilo in quel regno e pare che una buona parte dei Cumani accett\u00f2 il potentato ungherese.\nI Mongoli, che consideravano i Cumani loro schiavi, videro gli Ungheresi come rivali e usarono tale pretesto come \u201ccasus belli\u201d. Nei loro ultimatum accusarono gli Ungheresi di aver ucciso i messi.\nI Tartari minacciarono un attacco durante tumulti politici in Ungheria. Tradizionalmente, il potere regale comprendeva ampi territori, posseduti direttamente dalla casa regnante. Sotto Andrea II le donazioni della corona registrarono un picco impressionante. Moltissime terre vennero date in lascito. Andrea II disse: \u00abLa miglior misura della generosit\u00e0 regale \u00e8 incommensurabile\u00bb. Bela IV interd\u00ec il padre, impedendogli cos\u00ec di proseguire lo sfacelo della casa reale, inoltre confisc\u00f2 le terre donate da Andrea II, facendo sopprimere o bandendo i suoi consiglieri.\nNon accett\u00f2 i privilegi signorili di poter accusare solo per \u201csentito dire \u2026\u201d, ma solo petizioni scritte presentate ufficialmente presso la sua cancelleria.\nFece inoltre asportare i seggi della camera di consiglio, obbligando cos\u00ec tutti a stare in piedi alla sua presenza. Il suo comportamento caus\u00f2 riprovazione fra i nobili. Comunque i nuovi venuti Cumani conferirono al sovrano una migliore posizione, accrescendone il prestigio fra i circoli ecclesiali impegnati nella loro conversione, causando nel contempo numerosi problemi.\nLa popolazione nomade Cumana pareva incapace di adattarsi a convivere con le popolazioni stanziali Ungheresi e i nobili furono alquanto contrariati quando il sovrano appoggi\u00f2 il popolo Cumano.\nLa battaglia.\nI Mongoli assaltarono l'Ungheria con tre armate: una si mosse attraverso la Polonia con lo scopo di eliminare un possibile apporto di truppe ausiliarie polacche, annientando le truppe del duca Enrico II di Slesia detto \"il Pio\" presso Legnica.\nUna seconda armata mosse verso sud attaccando la Transilvania, sbaragliando i Voivodi, spezzando l'armata Ungaro-Transilvana.\nIl grosso delle truppe, guidate da Batu Khan e Subutai oltrepassarono il passo fortificato di Vereche sconfiggendo le truppe guidate dal Conte palatino il 12 marzo 1241.\nBela IV inizi\u00f2 a mobilitare le truppe, acquartierandole tutte, compresi i Cumani, presso la citt\u00e0 di Pest. Federico II Babenberg, duca d'Austria e Stiria, giunse in suo soccorso.\nFrattanto scoppi\u00f2 una rivolta intestina fra Cumani e Ungheresi e il Khan Cumano \u2013 che godeva della protezione personale del re\u00a0\u2013 fu assassinato. Alcune fonti menzionano il ruolo avuto dal duca, Federico II Babenberg, nel fomentare i disordini intestini, tuttavia il suo vero ruolo nella questione rimane ignoto. I Cumani credendo ad un tradimento, si diressero verso il sud del paese, saccheggiando ovunque.\nLa mobilitazione generale risult\u00f2 quindi un fallimento. Numerosi contingenti non riuscirono a raggiungere Pest. Alcuni vennero massacrati dai Tartari e dai rinnegati cumani prima ancora di arrivare in citt\u00e0. Molti nobili si rifiutarono di prendere parte al conflitto per odio nei confronti del sovrano, desiderandone la rovina.\nNessuno ritenne che l'assalto dei Tartari potesse portate una seria minaccia alla sicurezza del regno, inoltre la defezione cumana venne sminuita, considerandola consueta. Questo atteggiamento fu la causa della morte del Khan Cumano Kuthen.\nLe avanguardie mongole raggiunsero Pest il 15 marzo avendo precedentemente ed abbondantemente depredato il contado. Bela proib\u00ec ai suoi di attaccare, ritenendoli ancora impreparati. Nel contempo il duca Federico II attacc\u00f2, annientandolo, un piccolo contingente, per altro minore, ma questo bast\u00f2 per far ritenere Bela IV un codardo. Dopo tale attacco \u201ceroico\u201d Federico II si ritir\u00f2. Ugrin Cs\u00e1k, arcivescovo di Kalocsa, prov\u00f2 anch'egli ad affrontare il contingente mongolo ma, diversamente da Federico II, cadde in un'imboscata nei pressi di una zona paludosa, la sua cavalleria fu inevitabilmente bloccata e pag\u00f2 con la vita un tale atto di audacia.\nInfine il re decise di dar battaglia ai Mongoli, i quali innanzi al suo esercito iniziarono ad arretrare, avvalorando la tesi per cui fossero una banale minaccia e il comportamento del sovrano fosse mosso non da cautela ma codardia. Dopo una settimana di marce forzate ed assalti mongoli, gli Ungheresi giunsero allo straripante fiume Saj\u00f3, attestandosi per riposare ed attendere rinforzi. Essi non sapevano che le truppe nemiche si attestavano fra le 20.000 e le 30.000 unit\u00e0, contro le 15.000 unit\u00e0 della \u201ccoalizione\u201d ungherese raccolta sulle boscose sponde del fiume Saj\u00f3.\nIl cauto sovrano ordin\u00f2 l'edificazione di piazzeforti di fortuna composte da carri da traino, ritenendo che i Mongoli paventassero il dover attraversare un cos\u00ec grande fiume.\nRisulta improbabile la tesi secondo cui inizialmente i Tartari avrebbero invaso l'Ungheria passando il fiume Kalka, bench\u00e9 nessuno sappia con certezza quale fosse il piano nella testa dei generali mongoli. Si sa che i Rutheani, schiavi dei Mongoli, fuggirono in Ungheria menando voce di un possibile attacco notturno sul ponte del fiume Saj\u00f3. Gli Ungheresi non prestarono gran fede alle informazioni e tentarono un assalto a sorpresa guidato dal principe K\u00e1lm\u00e1n duca di Slavonia, fratello minore di Bela, dall'arcivescovo Ugrin Cs\u0101k e dal Gran Maestro dei Templari, lasciando sguarnito il ponte. La schiera si mise in marcia dopo il tramonto e avanz\u00f2 per 7\u00a0km nel buio, ritenendo impossibile una manovra notturna dei Tartari, che invece si stavano muovendo progettando un assalto all'alba. K\u00e1lm\u00e1n ed Ugrin colsero di sorpresa le truppe Mongole impegnate ad attraversare il fiume, ottenendo cos\u00ec una grande vittoria mietendo numerose vittime fra le file nemiche. I reperti rinvenuti nella zona fanno pensare ad un ponte parecchio lungo, forse anche duecento metri. Gli Ungheresi convinti d'aver sconfitto definitivamente il nemico rientrarono lasciando una piccola guarnigione a presidiare il passaggio, avvalorando la tesi che essi non sapessero che un grande contingente Mongolo si dovesse ancora palesare. Alle 2 del mattino rientrarono e festeggiarono la vittoria, ignari di ci\u00f2 che li attendeva.\nL'inatteso assalto Ungherese fece modificare i piani dei Tartari che inviarono Sejban ad un guado a nord con il compito di attraversare e tornare a sud e prendere di sorpresa la guardia sul ponte. Alle 4 inizi\u00f2 ad albeggiare e questi avviarono le operazioni di guado. Frattanto Subotai fece edificare un ponte provvisorio a sud da usare quando le truppe Ungheresi li avessero impegnati sul ponte principale e affidando a Batu un piano che includeva l'uso di baliste cos\u00ec grandi che mai gli Ungheresi avevano veduto, atte a sfoltire le linee degli arcieri. All'alba gli uomini di Batu con l'ausilio di 7 baliste assalirono la guardia ungherese: con il sopraggiungere di Sejban e dei suoi uomini gli Ungheresi si videro costretti a ripiegare al campo base, cos\u00ec il grosso delle truppe Mongole pot\u00e9 attraversare indisturbato terminando le operazioni alle 8 del mattino.\nQuando gli Ungheresi in fuga dal ponte giunsero al campo base svegliarono i commilitoni. Il principe K\u00e1lm\u00e1n non credette ad un serio attacco e annunci\u00f2 una facile vittoria, perci\u00f2 alcuni rimasero al campo. Sia K\u00e1lm\u00e1n che Ugrin per\u00f2 verificarono che l'orda in marcia si ingrandiva a dismisura e compresero che ci\u00f2 che stava accadendo non era un raid di poco conto ma un vero e proprio attacco in grande stile!\nSegu\u00ec una serie di intensi e pesanti scontri, dopo di che gli Ungheresi dovettero ripiegare per rifornirsi e riposare un minimo e tornare con tutta la guarnigione. Furono assai scontenti di trovarsi in una situazione sfavorevole in cui il sovrano non li aveva informati e preparati alla battaglia.\nL'Arcivescovo Ugrin riprese pubblicamente il sovrano per il suo fallimento, quindi le truppe Ungheresi avanzarono per una nuova sortita, ma troppo tempo era trascorso e Batu ebbe il tempo di far terminare il passaggio del ponte. Ne segu\u00ec un asperrimo scontro. Le truppe di Batu numericamente superiori si muovevano con lentezza avendo, per altro, alle spalle il grande fiume Saj\u00f3. Una attendibile fonte cino-mongola ci informa che Batu perse 30 guardie del corpo e un luogotenente, Bakatu, e si salv\u00f2 solo a seguito di una coraggiosa azione personale che gli permise di evitare la rotta dell'orda in avanzata.\nSubotai, che era stato impegnato nella costruzione del ponte gemello a sud, mosse e port\u00f2 un attacco alle spalle degli Ungheresi, portando grande scompiglio fra le file nemiche obbligate ad un ripiegamento al campo base. Risult\u00f2 impossibile agli Ungheresi difendere il proprio campo ed ogni sortita risult\u00f2 inefficace. Inoltre furono terrorizzati dagli attacchi con frecce incendiarie, risultate fatali per molti soldati che nell'arretrare travolsero i propri compagni. Alcuni reparti sfiduciati cercarono una via di fuga fra le file nemiche, tentando di giungere a patti, ma vennero brutalmente annientati dopo aver combattuto sino allo stremo delle forze. Le perdite fra le file Tartare furono superiori alle previsioni e per questo Batu avrebbe preferito non inseguire gli Ungheresi in rotta ma Subotai lo costrinse a farlo. L'arcivescovo Ugrin venne ucciso, K\u00e1lm\u00e1n e Bela guidarono la ritirata, tuttavia K\u00e1lm\u00e1n a seguito delle ferite mor\u00ec poco dopo. Gli Ungheresi persero 10.000 uomini e furono incapaci di mettere in campo una nuova armata per contrastare i Tartari in avanzata. Dopo la vittoria i Mongoli si attestarono iniziando un sistematico attacco al resto della nazione.\nConclusioni.\nDopo la grande battaglia non esistevano forze in grado di contrastare l'avanzata Mongola, una loro sconfitta definitiva perci\u00f2 risultava impensabile. Fra l'aprile del 1241 e il gennaio del 1242 venne fatto un tentativo ungherese per la riconquista della zona del Danubio sotto il controllo dei Tartari e fu ottenuto, quasi inaspettatamente, un ampio successo. Durante l'inverno si tennero scontri sulle rive ghiacciate del fiume dove i Mongoli tentarono di guadare.\nQuando l'Orda d'Oro dilag\u00f2, la famiglia reale ripar\u00f2 in Austria in cerca d'aiuto da parte del duca Federico II, il quale per tutta risposta imprigion\u00f2 i membri della delegazione e pretese un corposo riscatto in oro e tre contee confinanti ad oriente con l'Austria. Fu a quel punto che il re e i suoi fedeli fuggirono a sud-ovest, attraversando i territori assoggettati dai mongoli, per riunirsi sulla costa adriatica presso il castello di Tra\u00f9, dove rimasero sino al ritiro mongolo. Analizzata la situazione, il re contatt\u00f2 ripetutamente altri sovrani d'Europa inclusi il Papa, il Sacro Romano Imperatore ed il re di Francia, ottenendo da tutti un diniego; tutti continuarono a sottovalutare il reale pericolo che comportava l'avanzata dell'Orda d'Oro, parendo inconcepibile la possibilit\u00e0 di una minaccia dei Mongoli alla stabilit\u00e0 dell'Europa Occidentale: in verit\u00e0 questi si trovavano ad una settimana a cavallo dal confine Francese.\nIntanto i numerosi nobili e appartenenti alla casa reale sopravvissuti (non avevano preso parte alla battaglia di Mohi non essendo arrivati a tempo debito) si impegnarono in azioni di guerriglia, formando squadre armate che comprendevano la coscrizione di contadini. Tali gruppi armati ingaggiarono brevi battaglie con le truppe Mongole ottenendo pure successi in alcuni scontri.\nGran parte della popolazione si rifugi\u00f2 in luoghi non accessibili alla cavalleria dei Tartari: le alte vette del Nord-Est, fra le paludi, in particolar modo dove i terreni acquitrinosi non consentivano avanzate rapide e cariche.\nRogerius narra della sua esperienza presso codesti rifugi chiamati F\u00e1tra e nel suo testo titolato: Carmen Miserabile\u201d.\nNel 1242 il Gran Khan \u00d6gedei mor\u00ec e ci\u00f2 costrinse i principi legati alla famiglia in linea diretta a rientrare per l'elezione del nuovo capo supremo: ci\u00f2 comport\u00f2 l'interruzione della conquista che non fu ultimata. Poco prima della partenza l'armata Mongola aveva incontrato parecchie difficolt\u00e0 a pacificare le aree conquistate, nonostante ci\u00f2 era quasi definito il piano d'attacco all'Austria, a cui sarebbe seguito quello a Germania ed Italia.\nQuando le cronache Mongole riportano la battaglia di Mohi la catalogano come facile e priva di difficolt\u00e0, ma questa \u00e8 una mistificazione propagandistica. Gli Ungheresi furono un duro avversario, lo testimoniano le ingenti perdite fra le file Mongole. Se Subotai non avesse portato rapidamente rimedio all'attacco notturno degli Ungheresi la battaglia sarebbe certamente andata persa.\nDalla met\u00e0 del XIII secolo l'esercito Ungherese abbandon\u00f2 le tattiche guerriere tipiche delle trib\u00f9 della steppa e questo cambio gener\u00f2 un aumento degli effettivi entro le file degli eserciti degli stati germanici, nonch\u00e9 in Francia ed in Italia, Spagna e Polonia, mentre gi\u00e0 nelle basse terre balcaniche si registra la presenza di tali contingenti fra il IX ed il X secolo (n.b. nonostante le raffinate \u201ctattiche della steppa\u201d gli Ungheresi furono battuti dai Germani e seriamente minacciati dalla Francia o Spagna, segno che non esisteva una vera dominanza nella tattica militare, inoltre esistono alcuni dubbi al riguardo l'irreggimentazione fra le truppe d'Europa Occidentale prima del 1240, alcuni storici sostengono che solo dopo la ritirata Mongola gli Ungheresi si occidentalizzarono a seguito dell'esperienza vissuta).\nEquipaggiati alla maniera \u201cleggera\u201d le truppe erano comunque lente e facile bersaglio delle versatili truppe Mongole dotate di arcieri sopraffini, sebbene nella realt\u00e0 dei fatti fu la superiorit\u00e0 tattica a determinare la sconfitta Ungherese. Comunque la battaglia fu serrata e incerta, lo stesso Batu Khan fu aggirato e la sua stessa vita fu in serio pericolo, allorch\u00e9 gli arcieri Mongoli furono quasi sopraffatti dalla cavalleria pesante ungherese; solo la maestria militare di Batu evit\u00f2 la rotta. Infine pare evidente che fu impiegato qualche \u201ctrucco\u201d tattico per sconfiggere la cavalleria ungherese in campo aperto.\nSecondo Candlemas, a dispetto della sconfitta subita nel febbraio del 1242, pi\u00f9 di un anno dopo l'inizio dell'invasione e pochi mesi prima della ritirata Mongola, un significativo numero di citt\u00e0 fortificate e castelli avrebbero opposto strenua resistenza alle famigerate e letali tattiche d'assedio dei Mongoli. Fra gli 8 rimasti da conquistare solo 3 erano di tipologia straordinaria ed in pietra: F\u00fclek(Fi\u013eakovo), L\u00e9ka(Lockenhaus) posti ai confine occidentale con N\u00e9met\u00fajv\u00e1r (G\u00fcssing). Le restanti erano citt\u00e0 fortificate: Sz\u00e9kesfeh\u00e9rv\u00e1r, vecchi castelli comitali come la piazzaforte di Esztergom, monasteri fortificati quali erano Tihany e Pannonhalma o fortezze militari come V\u00e9cs, posta a guardia dell'arteria principale che conduceva ai monti della Transilvania.\nInfine il paese non fu totalmente sottomesso e bench\u00e9 buona parte della popolazione fosse ridotta in schiavit\u00f9, il sovrano e l'alta nobilt\u00e0 sfuggirono alla cattura. Per ritorsione, durante la ritirata dei Mongoli, gli Ungheresi e i Croati attaccarono di sorpresa le retrovie nemiche portando un po' di scompiglio nelle file. Terminata la ritirata dei Mongoli, che mai pi\u00f9 ottennero un'eguale vittoria, l'Ungheria cadde in rovina. Quasi la met\u00e0 dei centri abitati era stata rasa al suolo, circa un quarto della popolazione mor\u00ec, la maggior parte abitanti delle pianure, in particolar modo l'Alf\u00f6ld dove fu difficilissimo sopravvivere; cos\u00ec come nelle aree a sud dell'Ungheria oggi note come Banato e nella Transilvania meridionale.\nComunque il potere regale non fu spezzato. Nell'anno della ritirata dei Mongoli tre contee occidentali, Moson, Sopron, e Vas, prese con il ricatto da Federico II d'Austria, furono riconquistate. In seguito, la possibilit\u00e0 di una nuova invasione mongola fu considerata seriamente e fu propulsiva per una forte unit\u00e0 nazionale che gener\u00f2 una vasta campagna per la fortificazione dei confini; Bela promosse la costruzione di nuovi castelli in pietra (ben 44 in 10 anni) e provvide a rinvigorire le schiere dell'esercito. Bela IV \u00e8 oggi considerato come il secondo fondatore della patria, riconoscendogli l'impegno nell'aver ricostruito e fortificato il paese dopo il ritiro mongolo. Tali opere risultarono efficaci, ripagando gli sforzi fatti, quando nel 1248 Nogai Khan tent\u00f2 una nuova invasione: in questo caso l'attacco fu respinto agevolmente, cos\u00ec come una serie di piccole scaramucce che avevano preceduto e seguirono tale nuovo attacco.\nNei secoli seguenti, sebbene il potere Mongolo nelle steppe russe fosse decisamente calato, le difese dell'Europa Orientale erano divenute pi\u00f9 solide. Intanto le risorse dell'Europa centrale venivano indirizzate a Sud-Est dove l'Impero Ottomano stava prendendo forza e consistenza."}
{"id": "1865647", "revid": "309289", "url": "https://it.wikipedia.org/wiki?curid=1865647", "title": "Sula (affluente della Pe\u010dora)", "text": "La Sula () \u00e8 un fiume della Russia europea settentrionale, affluente di sinistra della Pe\u010dora. Scorre nel Zapoljarnyj rajon del Circondario Autonomo dei Nenec e nell'Ust'-Cilemskij rajon della Repubblica dei Komi.\nIl fiume ha origine dalla collina Kosminskij Kamen', appartenente ai monti Timani. Scorre attraverso un'area di foresta-tundra scarsamente popolata. Dalla sorgente scorre brevemente in direzione sud, poi piega bruscamente verso est, attraversando la cresta dei Timani, indi verso nord-est; continua in senso latitudinale per dirigersi vero nord-est nell'ultimo tratto. Sfocia nel braccio laterale della Pe\u010dora chiamato Bor\u0161\u010devyj \u0160ar che si riunisce al fiume a 188\u00a0km dalla foce. La Sula ha una lunghezza di 353\u00a0km; l'area del suo bacino \u00e8 di 10\u00a0400\u00a0km\u00b2. \nI maggiori affluenti sono: Sojma (lungo 133\u00a0km) dalla sinistra idrografica; Bol'\u0161aja Pula (172\u00a0km), Bol'\u0161aja Jangyta (119\u00a0km) dalla destra. La Sula \u00e8 navigabile dalla foce al villaggio di Kotkino (133\u00a0km dalla foce) a valle della confluenza della Sojma."}
{"id": "1865648", "revid": "287204", "url": "https://it.wikipedia.org/wiki?curid=1865648", "title": "Sula (fiume)", "text": ""}
{"id": "1865654", "revid": "6923", "url": "https://it.wikipedia.org/wiki?curid=1865654", "title": "Uovo del Cremlino", "text": "L'Uovo del Cremlino \u00e8 una delle uova Faberg\u00e9 create dal gioielliere russo Peter Carl Faberg\u00e9 per Nicola II di Russia, che lo don\u00f2 alla moglie Alessandra d'Assia la mattina di Pasqua del 1906.\nCaratteristiche.\nQuesto \u00e8 l'uovo pi\u00f9 grande mai creato da Faberg\u00e9. Esso raffigura, come dice il nome stesso dell'uovo, una parte del Cremlino, la cittadella cuore e simbolo della capitale russa. In particolare l'uovo raffigura la Cattedrale della Dormizione (\u0423\u0441\u043f\u0435\u043d\u0441\u043a\u0438\u0439 \u0421\u043e\u0431\u043e\u0440, Uspensky Sobor), un luogo sacro per i Romanov, poich\u00e9 l\u00ec avvenivano le incoronazioni degli zar (compresa quella di Nicola nel 1896), e la Torre Spasskaja (\u0421\u043f\u0430\u0441\u0441\u043a\u0430\u044f \u0431\u0430\u0448\u043d\u044f), porta d'accesso al Cremlino.\nLa Cattedrale, rivestita di brillante smalto bianco, \u00e8 a forma di uovo ed \u00e8 sormontata da una cupola d'oro rimovibile. In questo modo \u00e8 possibile vedere l'interno della chiesa, ricreato perfettamente dagli artigiani di Faberg\u00e9. La Cattedrale \u00e8 circondata da vari torri del Cremlino (tra cui appunto la Spasskaya) e poggia su una base ottagonale di onice bianco.\nLa sorpresa contenuta nell'uovo era un contenitore dorato che, se attivato, \"cantava\" alcuni inni pasquali.\nStoria.\nPer Mosca e i moscoviti l'incoronazione di Nicola II, il 26 maggio 1896, fu l'occasione per organizzare grandi festeggiamenti, con balli e giochi organizzati in tutta la citt\u00e0. La grande festa organizzata al campo di Khodynka, poco fuori Mosca, si trasform\u00f2 per\u00f2 in tragedia quando migliaia di partecipanti morirono o rimasero gravemente feriti a causa della caduta di un palco. Come dissero alcuni testimoni che accorsero sul luogo, il campo di Khodynka sembrava un campo di battaglia, tanto era pieno di morti e feriti. Lo zar, avvertito, decise di non sospendere i festeggiamenti, ma diede un risarcimento in denaro a tutte le famiglie delle vittime. La tragedia di Khodynka venne considerata un presagio delle tragedie che costelleranno il regno di Nicola, fino alla Rivoluzione d'ottobre e all'uccisione dell'intera Famiglia Imperiale a Ekaterinburg il 17 luglio 1918.\nNicola, insieme alla moglie Alessandra, decise di ritornare a Mosca nel 1903, dove, tra l'altro, visit\u00f2 anche il campo di Khodynka. Per ricordare quest'evento, Faberg\u00e9, su proposta di Nicola, cre\u00f2 l'Uovo del Cremlino, che avrebbe dovuto essere presentato ad Alessandra la mattina di Pasqua del 1904.Ma nel 1904 scoppi\u00f2 la Guerra russo-giapponese; anche in rispetto per i numerosi soldati morti in guerra, Nicola decise di non fare regali alla famiglia per quell'anno. Venne deciso quindi di regalare l'Uovo per la Pasqua del 1905. Ma un tragico evento cambi\u00f2 ancora i piani di Nicola: il 17 febbraio il Granduca Sergio, figlio di Alessandro II e zio di Nicola, venne ucciso da un attentato dinamitardo proprio all'interno del Cremlino. Grande fu il dolore di Nicola, ma anche quello di Alessandra, poich\u00e9 sua sorella Elisabetta aveva sposato proprio il Granduca. Il regalo venne ancora rimandato e, finalmente, la mattina di Pasqua del 1906, l'Uovo del Cremlino fu presentato ad Alessandra, che lo mise in primo piano nella sua collezione di uova, pur essendo un uovo ricco di ricordi negativi.\nDopo la Rivoluzione d'Ottobre l'Uovo del Cremlino, insieme alle altre uova Faberg\u00e9, fu requisito dal nuovo governo comunista che lo mise nelle collezioni delle Armeria del Cremlino, dove tuttora \u00e8 conservato."}
{"id": "1865656", "revid": "196390", "url": "https://it.wikipedia.org/wiki?curid=1865656", "title": "Mwana Kupona binti Msham", "text": ""}
{"id": "1865657", "revid": "1005847", "url": "https://it.wikipedia.org/wiki?curid=1865657", "title": "Congresso Nazionale del Popolo (disambigua)", "text": ""}
{"id": "1865658", "revid": "196390", "url": "https://it.wikipedia.org/wiki?curid=1865658", "title": "Utendi wa Mwana Kupona", "text": ""}
{"id": "1865661", "revid": "1305772", "url": "https://it.wikipedia.org/wiki?curid=1865661", "title": "Sula", "text": ""}
{"id": "1865662", "revid": "196390", "url": "https://it.wikipedia.org/wiki?curid=1865662", "title": "Repubblica Popolare di Cina", "text": ""}
{"id": "1865669", "revid": "98179535", "url": "https://it.wikipedia.org/wiki?curid=1865669", "title": "\u010cerny\u0161evskoe", "text": "\u010cerny\u0161evskoe (\u0427\u0435\u0440\u043d\u044b\u0448\u0435\u0432\u0441\u043a\u043e\u0435), fino al 1938 in tedesco \"Eydtkuhnen\", dal 1938 al 1945 \"Eydtkau\", \u00e8 un centro abitato della Russia, nell'oblast' di Kaliningrad. Amministrativamente, appartiene al comune rurale di Prigorodnoe.\nTra \u010cerny\u0161evskoe e Kybartai, in Lituania, vi \u00e8 un'importante localit\u00e0 di attraversamento di frontiera sulle principali vie e ferrovie che collegano Kaliningrad a Mosca attraverso la Lituania (membro dell'Unione europea) e la Bielorussia.\nQua nacque l'attore Felix Bressart."}
{"id": "1865673", "revid": "120806984", "url": "https://it.wikipedia.org/wiki?curid=1865673", "title": "Moscano", "text": "Moscano \u00e8 una frazione del comune di Fabriano, nella provincia di Ancona, nella regione Marche.\nGeografia fisica.\nMoscano si trova a un'altitudine di 456 m s.l.m., \u00e8 un piccolo paese collinare che si trova tra il monte Remosse e il monte Conche.\nIl paese \u00e8 suddiviso in due parti: la parte inferiore dove \u00e8 presente anche una piccola chiesa, e la parte superiore detta Reggiano.\nFesta della Trebbiatura.\nLa festa della Trebbiatura \u00e8 un appuntamento annuale di tre giorni che si svolge il primo week-end di luglio."}
{"id": "1865677", "revid": "74173", "url": "https://it.wikipedia.org/wiki?curid=1865677", "title": "Eydtkuhnen", "text": ""}
{"id": "1865680", "revid": "97701", "url": "https://it.wikipedia.org/wiki?curid=1865680", "title": "F\u00e1bbrica Sin Patr\u00f3n", "text": ""}
{"id": "1865683", "revid": "97701", "url": "https://it.wikipedia.org/wiki?curid=1865683", "title": "Fa.Sin.Pat.", "text": ""}
{"id": "1865685", "revid": "119951298", "url": "https://it.wikipedia.org/wiki?curid=1865685", "title": "Protovescovo", "text": "Il titolo di protovescovo \u00e8 attribuito al primo vescovo di una Chiesa particolare. Il protovescovo \u00e8 dunque l'iniziatore di una comunit\u00e0 cristiana e della linea dei suoi pastori."}
{"id": "1865686", "revid": "729019", "url": "https://it.wikipedia.org/wiki?curid=1865686", "title": "Sikorsky S-51", "text": "Il Sikorsky S-51, designazione dell'azienda VS-327, era un elicottero da trasporto quadriposto, versione civile derivata dall'omologo militare H-5, prodotto dall'azienda statunitense Sikorsky Aircraft Corporation nella seconda parte degli anni quaranta.\nL'S-51 detiene i primati come primo elicottero specificatamente destinato ad un uso commerciale e primo al mondo nel ricoprire una rotta commerciale regolare.\nStoria.\nL'H-5.\nProgettato, inizialmente con il nome R-5, per avere prestazioni superiori rispetto a quelle del Sikorsky R-4, si differenziava dal suo predecessore per avere una fusoliera pi\u00f9 lunga e per potere ospitare due persone al suo interno sedute una dietro all'altra. L'R-5 differiva dall'R-4 anche per il diametro del rotore aumentato, per maggiore carico utile e per velocit\u00e0.\nIl primo XR-5 di 4 prototipi costruiti si alz\u00f2 in volo per la prima volta il 18 agosto 1943. In marzo la United States Army Air Forces ordin\u00f2 un lotto di 26 YR-5As, che servirono principalmente come banco di prova e nel febbraio del 1945 iniziarono le consegne. A questo primo lotto ne segu\u00ec un secondo che comprendeva la costruzione di 100 velivoli, anche se alla fine solo 34 dei 100 velivoli ordinati furono poi effettivamente consegnati.\n21 dei 34 YR-5As furono poi dotati di un terzo posto a bordo e di serbatoi esterni per una maggiore autonomia. Anche la United States Navy ne valut\u00f2 due esemplari e ne ordin\u00f2 poi 5 nella versione YR-5Es. Fu utilizzato dall'US Air Force, dall'aviazione dell'esercito e dai Marines.\nNel dicembre del 1946 l'azienda statunitense Sikorsky Aircraft e la britannica Westland Aircraft Limited presero un accordo che ne prevedeva da parte dell'azienda britannica la produzione su licenza con il nome di WS-51 Dragonfly, modificandone l'apparato propulsivo con il radiale di produzione nazionale Alvis Leonides da 500 CV.\nS-51.\nDall'H-5D fu poi anche prodotta una versione civile con il nome S-51, con quattro posti e con un diametro del rotore maggiore rispetto alla versione militare.\nTra il 1948 ed il 1951 furono anche prodotti 39 esemplari per il soccorso denominati H-5G, mentre 16 velivoli gi\u00e0 esistenti furono riadattati a questo compito.\nFino al 1951, anno in cui and\u00f2 fuori produzione, pi\u00f9 di 300 velivoli ne furono costruiti.\nImpiego operativo.\nDurante il suo periodo di servizio l'H-5 fu principalmente utilizzato come elicottero di soccorso, divenendo famoso durante la guerra di Corea. Durante questo conflitto l'elicottero venne impiegato come elicottero di soccorso per salvare i piloti abbattuti o per recuperare eventuali feriti. Fu infine sostituito dal H-19 Chickasaw."}
{"id": "1865688", "revid": "125332749", "url": "https://it.wikipedia.org/wiki?curid=1865688", "title": "Bedonia", "text": "Bedonia (\"Bed\u00f2nja\" in dialetto parmigiano e in ligure, \"Pieve\" nel dialetto locale) \u00e8 un comune italiano di abitanti della provincia di Parma in Emilia-Romagna. Di particolare interesse \u00e8 la locale pinacoteca che, unitamente ad un piccolo museo archeologico e di storia naturale, ha sede nel seminario vescovile sul colle San Marco.\nGeografia fisica.\nLa cittadina di Bedonia sorge ai piedi del Monte Pelpi (1485 m s.l.m.) ed \u00e8 attraversata dal torrente Pelpirana, nell'area di poco precedente alla sua confluenza nel fiume principale. Nel territorio comunale si trova il passo Montevac\u00e0 che collega la Valle del Ceno alla Val di Taro dove, appunto, risiede Bedonia. La parte di territorio comunale che si estende nella Valceno \u00e8 costellata da 72 frazioni fra le quali spiccano Ponteceno, Anzola, Selvola e Masanti. Molti sono anche i passi montani che, presso il capoluogo locale, offrono panoramiche di grande suggestione. Tra i pi\u00f9 noti vi sono il Passo del Bocco, il Passo del Tomarlo, il Passo Colla, il Passo Segarino, il Passo della Tabella, il Passo di Centocroci, il Passo delle Pianazze e il Passo della Cappelletta.\nStoria.\nDall'epoca antica al medioevo.\nGi\u00e0 abitata dai celti liguri prima della colonizzazione dei romani, in loco sono state ritrovati dei reperti archeologici relativi al neolitico. Il villaggio fu uno degli ultimi nell'area ad essere soggiogato dalla forza delle legioni di Roma in data 167 a.C. quando il proconsole Marco Fulvio Nobiliore riusc\u00ec a sottomettere gli abitanti mettendo a ferro e fuoco la vicina foresta del Monte Penna, deportando molti residenti nel territorio del Sannio.\nSotto il dominio romano la citt\u00e0 prese il nome di \"Bitunia\" (da cui il nome moderno) e con tale nome viene citata anche nella \"Tavola Alimentaria\" voluta dall'imperatore Traiano e ritrovata a Velleia (inizio del II secolo d.C.). I romani applicarono al territorio boschivo di \"Bitunia\" un vincolo forestale che ne preserv\u00f2 la ricchezza boschiva almeno sino all'anno 1000.\nIl borgo viene citato nuovamente in un documento dell'VIII secolo quando un gruppo di \"homines\" di Bedonia entra in conflitto col vescovo di Piacenza per dei diritti sulle terre coltivabili in zona \"Breia\" ancora oggi esistente, amministrate da \"case massericae\" di cui si possono ritrovare antiche tracce nelle frazioni di Casalporino, Casaleto e Casale d'Illica.\nFin dall'epoca longobarda nella zona vi operano i monaci dell'Abbazia di San Colombano di Bobbio, il territorio con vari possedimenti era inserito nel grande feudo reale ed imperiale monastico; l'area dell'abitato venne fortemente influenzata dalla presenza dei monaci dell'abbazia di Bobbio che realizzarono gli insediamenti di Calice (\"Carice\"), Carniglia, Casalporino, Chiesiola, Cornolo, Drusco, Nociveglia, Porcile, Romezzano. Nella prima met\u00e0 del IX secolo il re d'Italia e futuro imperatore del Sacro Romano Impero Lotario I conferm\u00f2 ai monaci di Bobbio i diritti sul territorio e della corte di \"Carice\" (in cui era inserita la corte di Tornolo e Compiano), menzionata nell'833 nelle \"Adbreviationes\" dell'abate Wala tra i possedimenti del monastero. Il 7 ottobre dell'860 l'imperatore Ludovico II il Giovane stabil\u00ec i confini del \"mons qui appellatur Carice\", rivendicato dal conte di Piacenza Vifredo I, e il 2 febbraio dell'865 conferm\u00f2 definitivamente all'abate Ermenrico l'investitura sulla zona, gi\u00e0 menzionata nelle \"Adbreviationes\" dell'862 e riconfermata in quelle dell'883. La corte di Carice \u00e8 ancora confermata nei diplomi reali ed imperiali di Berengario I dell'888 e dell'11 settembre 903.\nIn seguito Bedonia sar\u00e0 feudo dei vescovi di Piacenza che vi istituirono in loco un arciprete a loro rappresentanza, il borgo pass\u00f2 quindi nell'orbita del comune di Piacenza, mentre le frazioni della corte di Calice con Casalporino, Drusco e Romezzano e dipendenze rimasero sempre nel feudo monastico e dal 1014 assorbite nel feudo della contea vescovile della Diocesi di Bobbio.\nDallo Stato Landi al Ducato di Parma.\nData la posizione in prossimit\u00e0 di diverse regioni, la citt\u00e0 di Bedonia si trov\u00f2 ben presto ad essere contesa lungamente tra il comune di Piacenza e le nobili famiglie dei Lusardi e dei Landi verso la fine del XII secolo, per poi venire definitivamente assegnata a questi ultimi nella persona di Agostino nel 1551 che inglob\u00f2 l'abitato nel cosiddetto Stato Landi. La citt\u00e0 venne quindi venduta ai Doria genovesi sul finire del Seicento. Tornata in mano alla famiglia Landi sulla fine del XVII secolo, pass\u00f2 quindi ai Farnese, entrando cos\u00ec nell'orbita del Ducato di Parma dal 1682, stato con cui condivise gran parte della propria storia successiva.\nSotto il dominio borbonico, Bedonia conobbe un nuovo periodo di splendore e nel 1793, in riconoscimento della propria antichit\u00e0 e del proprio ruolo storico e sociale nell'area, dovendo lo stato parmense istituire una sede per l'Archivio Notarile locale, si ritenne opportuno di erigerlo a Bedonia, ma l'arrivo dei napoleonici nel 1796 compromise la realizzazione di questo progetto. Nel 1806 la citt\u00e0 di Bedonia partecip\u00f2 ad una locale rivolta contro i francesi che fece s\u00ec che essa venisse staccata dal Ducato di Parma ed annessa direttamente all'Impero francese assieme a buona parte della Val di Taro, in quello che divenne noto come Dipartimento degli Appennini.\nL'epoca moderna.\nL'annessione al Regno di Sardegna avvenne nel 1859 e prese parte attivamente alla prima ed alla seconda guerra mondiale, divenendo in quest'ultima centro di reclutamento della Brigata alpina \"Julia\".\nDurante la seconda guerra mondiale, nell'estate del 1944 la zona fu teatro dell'operazione Wallenstein, una serie di rastrellamenti di partigiani effettuati da forze nazi-fasciste. Il comune ha ottenuto poi con la Repubblica il riconoscimento della medaglia d'argento al valor militare per gli sforzi bellici sopportati.\nSimboli.\nLa descrizione araldica dello stemma \u00e8 la seguente:\nLa descrizione araldica del gonfalone \u00e8 la seguente:\nI colori giallo e azzurro che contraddistinguono la bordura dello stemma di Bedonia possono, secondo diverse fonti, aver tratto la loro origine sia dallo stemma della famiglia Landi che ne fu feudataria per lungo tempo, sia dal Ducato di Parma nella cui orbita il comune entr\u00f2 a fine Seicento.\nOnorificenze.\nIl Comune di Bedonia \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArchitetture religiose.\nAntico santuario di San Marco.\nEdificato nel 1685 per volere del tenente Marco Lezoli nei pressi della cappellina del Pozzo eretta nel 1600, l'oratorio barocco di San Marco fu modificato nel 1720 con l'aggiunta sul lato nord della cappella di San Giuseppe e della sagrestia; elevato successivamente a santuario mariano, fu inglobato nel 1846 all'interno del seminario vescovile; rivelatosi insufficiente a ospitare tutti i pellegrini devoti alla cinquecentesca statua della \"Madonna della Consolazione\" ivi collocata nel 1731, fu sostituito nel 1955 dal nuovo santuario della Madonna di San Marco. Preceduto da un porticato sviluppato su due ordini, il luogo di culto si sviluppa su un'unica navata decorata sulla volta e sulle pareti da affreschi, stucchi neoclassici e grandi tele seicentesche e novecentesche.\nSantuario della Madonna di San Marco.\nCostruito a partire dal 1939 inglobando nella cripta la seicentesca cappellina del Pozzo su progetto degli architetti Gino Robuschi e Luigi Sassi, il santuario neobizantino, sorto per sostituire l'ormai inadeguato antico santuario di San Marco, fu completato nel 1955 e arricchito con i porticati attorno al sagrato tra il 1960 e il 1970; elevato nel 1978 a basilica minore per volere del papa Giovanni Paolo I, fu ristrutturato e decorato nella cripta nel 2006 su disegno dell'ingegner Paolo Scarpa. Preceduto da una monumentale facciata rivestita in pietra, \u00e8 coronato da un'imponente cupola su tamburo alta 50\u00a0m; sviluppato su una pianta centrale a croce greca e ornato internamente con pilastri in marmo rosa, mosaici, vetrate e dipinti, ospita nella zona absidale una venerata statua in legno dipinto della \"Madonna della Consolazione\", risalente al 1531; la moderna cripta su tre navate \u00e8 affiancata da sei cappelle, tra cui l'antica cappellina del Pozzo, situata nel punto in cui prima della costruzione della basilica, sorgevano due cappellette, una di fronte all'altra una delle quali conteneva un pozzo, nell'altra invece venivano celebrate le messe. Queste furono rimosse per fare spazio per la basilica e per ricordarle ora \u00e8 presente una cappella nella basilica ove \u00e8 conservato, dietro alla vasca di raccolta dell'acqua sorgiva considerata miracolosa, l'altare barocco marmoreo del 1716.\nSeminario vescovile.\nEdificato in continuit\u00e0 col seicentesco santuario di San Marco tra il 1841 e il 1846 su iniziativa di don Stefano Raffi e don Giovanni Agazzi, il seminario vescovile, progettato in stile neoclassico dall'ingegner Pietro Tagliasacchi, fu ampliato con l'ala est-ovest tra il 1847 e il 1865; chiuso nel 1981, fu in seguito riconvertito in sede museale, ostello e centro congressuale. Sviluppato su una superficie di quasi 6000\u00a0m\u00b2 distribuita su quattro livelli, il grande palazzo ospita il polo museale del seminario vescovile, con dieci musei e due biblioteche; sul retro si estende il grande parco ricco di diverse essenze arboree.\nChiesa di Sant'Antonino Martire.\nEdificata originariamente tra la fine del IV e l'inizio del V secolo, la chiesa divenne nel XIII secolo la pieve pi\u00f9 importante dell'alta Val Taro e della Val Ceno; completamente ricostruita in stile barocco tra il 1628 e il 1630, fu ampliata negli anni seguenti con l'aggiunta di quattro cappelle laterali e del nuovo campanile, sopraelevato intorno alla met\u00e0 del secolo successivo; arricchita del rivestimento in lastre di travertino sulla facciata tra il 1963 e il 1964, fu restaurata nel 1974 e soprattutto tra il 2003 e il 2006. Riccamente decorata con stucchi settecenteschi e affreschi ottocenteschi e novecenteschi nella navata, nel presbiterio absidato e nelle otto cappelle laterali, la chiesa ospita numerose opere di pregio, tra cui vari dipinti, l'altare maggiore marmoreo del 1787, l'organo del 1759, argenti seicenteschi e arredi settecenteschi.\nOratorio di San Rocco.\nEdificato originariamente nel 1630, il piccolo oratorio fu restaurato nel 1805 e completamente ricostruito in stile neoclassico nel 1836. Al suo interno, la navata \u00e8 decorata con affreschi a trompe-l'\u0153il.\nChiesa di Sant'Apollinare.\nEdificata originariamente forse gi\u00e0 dai Bizantini, la chiesa di Calice fu assegnata verso la met\u00e0 del IX secolo ai monaci dell'abbazia di San Colombano di Bobbio e nel 1014 alla diocesi di Bobbio; elevata in seguito al rango di pieve, perse il titolo nel 1583 a vantaggio della chiesa di Santa Maria Assunta di Drusco, ma nel 1722 divenne sede di parrocchia autonoma con diritto di patronato da parte dei duchi di Parma; completamente ricostruita in epoca ignota in stile barocco, tra il 1940 e il 1942 fu decorata internamente con affreschi dall'artista Romeo Musa. La chiesa conserva varie opere di pregio, tra cui un cippo funerario romano del II secolo, due pilastrini cinquecenteschi in marmo bianco scolpito, un'ancona seicentesca barocca e un dipinto raffigurante la \"Madonna di Caravaggio\", realizzato nel 1845 da Giovanni Ricc\u00f2.\nChiesa di Santa Maria Assunta.\nMenzionata per la prima volta nel 1369 quale cappella dipendente dalla vicina pieve di Calice, la chiesa di Drusco assunse il titolo plebano nel 1583; completamente ricostruita in stile barocco in epoca ignota, nel 1730 fu solennemente consacrata dal vescovo di Bobbio Carlo Cornaccioli; ristrutturata e decorata tra il 1925 e il 1954, fu restaurata negli affreschi nel 2003. Al suo interno, riccamente ornato, sono conservate varie opere di pregio, tra cui il monumentale altare maggiore barocco seicentesco in legno dorato e intagliato, il fonte battesimale romanico, il pulpito ottocentesco e alcuni antichi oggetti sacri.\nChiesa di San Giovanni Battista.\nMenzionata per la prima volta nel 1369 quale cappella dipendente dalla vicina pieve di Calice, la chiesa di Chiesiola fu elevata a parrocchia autonoma nella seconda met\u00e0 del XVI secolo; completamente ricostruita in forme barocche nel 1714, fu restaurata nel 1914; al suo interno, riccamente decorato con affreschi, sono conservate alcune opere di pregio, tra cui l'altare maggiore marmoreo settecentesco, due ancone barocche in stucco e arredi risalenti agli inizi del XVIII secolo.\nOratorio di San Bartolomeo.\nEdificato in epoca medievale e ricostruito nel XIV secolo, l'oratorio di Tomba di Chiesiola fu ricostruito o ristrutturato in stile barocco tra il XVIII e il XIX secolo e dotato di campanile intorno alla met\u00e0 del XX; al suo interno conserva alcune statue e una pala d'altare raffigurante \"San Bartolomeo\".\nChiesa di San Martino Vescovo.\nMenzionata per la prima volta nel 1026, la chiesa di Montarsiccio fu completamente ricostruita in stile neoclassico tra la fine del XVIII secolo e l'inizio del XIX; al suo interno nel 1927 fu rinvenuta, durante alcuni scavi, la tomba del conte Ubertino Landi, morto nel 1298; la navata e le quattro cappelle furono riccamente decorate con affreschi intorno al 1979.\nChiesa di Santa Giustina.\nMenzionata per la prima volta nel XIII secolo, la chiesa di Carniglia fu interessata da un incendio nel XVII secolo che caus\u00f2 la distruzione dell'archivio parrocchiale; ristrutturata in stile barocco nel 1750, fu arricchita della nuova facciata neoromanica in pietra di Carniglia nel 1928; al suo interno, decorato con lesene e affreschi settecenteschi, sono presenti due cappelle ai lati del presbiterio.\nOratorio della Beata Vergine Addolorata.\nEdificato in stile neoclassico nella prima met\u00e0 del XIX secolo, l'oratorio di Bruschi di Sotto di Carniglia \u00e8 collocato su un piccolo pianoro a margine dell'antica mulattiera; al suo interno tre nicchie ospitano le statue della \"Madonna di Lourdes\", di \"San Rocco\" e dell\"'Addolorata\".\nOratorio di San Venanzio.\nEdificato nel 1727 in stile barocco per volere della nobile famiglia Filiberti, il piccolo oratorio di Foppiano di Carniglia fu restaurato nel 1925 e nel 1989; al suo interno, decorato con stucchi e dipinti, tre nicchie ospitano le statue del \"Santo Cuore e san Luigi\", di \"Sant'Antonio da Padova\" e di \"San Venanzio\".\nChiesa di San Lorenzo Martire.\nMenzionata per la prima volta nel XIII secolo, la chiesa di Cornolo fu elevata a sede parrocchiale autonoma nel 1577; ristrutturata in forme neoclassiche in epoca imprecisata, fu restaurata nel 2008. Il luogo di culto, caratterizzato dalla facciata a salienti in pietra scandita da lesene ioniche, \u00e8 internamente decorata con paraste corinzie sui lati e con affreschi sulla cupola e sulle volte a botte della navata, del transetto e delle quattro cappelle; l'edificio conserva un rilievo seicentesco in legno, raffigurante \"Dio padre\" e il \"Cristo morto\".\nCastello di Pietracravina.\nMenzionato per la prima volta nel 1184, il castello, edificato sul monte Ragola probabilmente per volere della famiglia Granelli, tra il 1260 e il 1276 fu conteso in numerose battaglie da guelfi e ghibellini, ma fu infine riconquistato dai Granelli alleati dei Landi, che ne furono investiti nel 1405, nel 1412 e nel 1454; abbandonato in epoca imprecisata, scomparve completamente.\nCultura.\nIstruzione.\nNel territorio di Bedonia sono presenti scuole elementari e medie oltre ad un istituto tecnico professionale avente diversi indirizzi di studio: industriale, alberghiero e agrario.\nMusei.\nPolo museale del seminario vescovile.\nIl palazzo del seminario vescovile ospita complessivamente dieci musei: la pinacoteca Parmigiani, l\"'opera omnia\" di Romeo Musa, il museo e centro studi cardinale Agostino Casaroli, il fondo documentario cardinale Opilio Rossi, il centro di documentazione sull'emigrazione, la mostra permanente della devozione popolare, il museo archeologico, il museo di storia naturale, il planetario con laboratorio e il centro audiovisivi San Marco.\nEconomia.\nDa sempre il nodo fondamentale per lo sviluppo dell'economia locale \u00e8 rappresentato dall'agricoltura che, pur essendo attualmente in forte calo, conserva comunque un ruolo rilevante: nel territorio comunale si coltivano cereali (in particolare frumento) ed erbe per foraggio in quanto molto diffuso \u00e8 anche l'allevamento di bovini e suini, seguito da minoranze di ovini, caprini ed equini.\nLe industrie presenti sono orientate prevalentemente nel settore alimentare (settore lattiero-caseario), edile, metalmeccanico e della fabbricazione di prodotti in vetro, piastrelle per pavimentazioni, motori e generatori elettrici.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa squadra di calcio nel campionato 2007-2008 ha vinto il girone C di seconda categoria. Dal 2008-2009 per alcuni anni ha giocato in prima categoria. Non ha disputato il Campionato 2013-2014, ha ripreso l'anno successivo in Terza Categoria come ASD Bedoniese.\nLo stadio \u00e8 il \"Gandi\", costruito negli anni 2000, che \u00e8 stato dotato in seguito di tribune per i tifosi.\nOgni anno si disputa il Rally del Taro, oltre alla Maratonina Alta Val Taro, gare di ciclismo, mountain bike e motociclismo.\nSi pratica anche il pugilato."}
{"id": "1865693", "revid": "1123126", "url": "https://it.wikipedia.org/wiki?curid=1865693", "title": "Storia del Friuli", "text": "Le origini e l'epoca romana.\nLa popolazione italica originaria del territorio delimitato ad ovest dal fiume Livenza, a nord dalle Alpi carniche, ad est dalle Alpi Giulie e dal fiume Timavo, a sud dal Mar Adriatico, era quella degli Euganei di origine pre-indoeuropea, di stirpe affine a quella dei Liguri Ingauni i cui insediamenti assunsero nella zona la forma dei castellieri, costruiti in prevalenza su isole fluviali e costituiti da una o pi\u00f9 cinte murarie concentriche dalla forma quadrangolare, all'interno delle quali si sviluppava l'abitato. Fra il X e il VII secolo a.C. a tale popolazione si sovrapposero i Veneti di origine forse illirica e provenienti dalla regione danubiana, ai quali si sostituirono nel V secolo a.C. i Carni popolo di origine celtica che introdussero, nei territori da loro occupati e in quelli limitrofi, nuove e avanzate tecniche di lavorazione del ferro e dell'argento.\nL'attuale Friuli fu successivamente colonizzato dai Romani (a partire dal II secolo a.C.) e venne profondamente influenzato dalla civilt\u00e0 latina, grazie anche alla presenza dell'importante centro di Aquileia, quarta citt\u00e0 d'Italia e fra le principali dell'impero, capitale della X Regione augustea Venetia et Histria. Gli scavi archeologici effettuati, con particolare riferimento all'estensione delle mura e dell'agglomerato interno alle stesse, ci danno una chiara immagine del suo eccezionale sviluppo urbano e demografico. Ancor oggi Aquileia \u00e8, insieme a Ravenna e Brescia, il massimo sito archeologico dell'Italia settentrionale. La citt\u00e0 era inoltre importantissimo porto fluviale sull'allora fiume Natissa, snodo dei traffici adriatici verso l'Europa settentrionale (la cos\u00ec chiamata \"Via Iulia Augusta\") e verso l'Illiria. Aquileia doveva la sua importanza principalmente ad una posizione strategicamente favorevole, sia sotto il profilo commerciale che militare: sorgeva infatti sul mare Adriatico ed in prossimit\u00e0 delle Alpi orientali permettendo in tal modo a Roma di contrastare pi\u00f9 efficacemente le invasioni barbariche provenienti da oriente. \nNelle sue campagne militari, Giulio Cesare era solito portare le sue legioni a svernare proprio ad Aquileia durante l'inverno. Il greco Strabone, geografo di et\u00e0 augustea, in una sequenza della sua opera annota che il porto di Aquileia, colonia romana \u00ab...fortificata a baluardo dei barbari dell'entroterra... si raggiunge... risalendo il fiume Natisone per sessanta stadi... e serve come emporio per i popoli illirici stanziati lungo l\"'Istro\" (Danubio)\u00bb. Va al riguardo segnalato che mentre al giorno d'oggi il Natisone \u00e8 tributario dell'Isonzo, all'epoca sfociava direttamente in mare. Lo sviluppo di altri centri oltre ad Aquileia, quali \"Forum Iulii\" (Cividale del Friuli), \"Iulia Concordia\" (Concordia Sagittaria) e \"Iulium Carnicum\" (Zuglio) contribu\u00ec ad assicurare alla regione un notevole rigoglio economico e culturale che riusc\u00ec a mantenere, nonostante le prime incursioni barbariche, fino agli inizi del V secolo. Negli ultimi decenni del III secolo Aquileia divenne la sede di uno dei vescovati pi\u00f9 prestigiosi dell'Impero, contendendo in Italia il secondo posto per importanza, dopo Roma, alle capitali imperiali di Milano e, successivamente, Ravenna. Nel 381 vi si tenne un importante concilio, presieduto dal vescovo Valeriano ma fortemente voluto da sant'Ambrogio, che aveva preferito Aquileia alla sua sede episcopale di Milano per far condannare pubblicamente l'eresia ariana e i suoi seguaci.\nL'invasione unna segn\u00f2 l'inizio della decadenza: Aquileia, protetta da forze esigue, si arrese per fame e venne espugnata e rasa al suolo da Attila nel 452 (in alcune fondamenta sono state ritrovate le tracce lasciate dagli incendi). Terminata l'ondata unna, i superstiti, che avevano trovato rifugio nella laguna di Grado, ritornarono in citt\u00e0, ma la trovarono completamente distrutta. La ricostruzione di Aquileia, per riportare all'antico splendore quella che era stata la superba capitale della X \"Regio\", fu un'impresa vagheggiata ma mai effettivamente realizzata. La citt\u00e0 rimase comunque un punto di riferimento ideale di enorme importanza anche dopo il crollo dell'Impero, grazie alla costituzione del Patriarcato, naturale successore del vescovato omonimo a partire dalla met\u00e0 del VI secolo e sede di una fra le massime autorit\u00e0 cristiane del tempo.\nL'insicurezza della pianura friulana, punto di passaggio di tutte le grandi invasioni barbariche, spinse in quell'epoca molte persone a trovar rifugio nelle isole o nei borghi fortificati sulle colline, determinando in tal modo lo spopolamento della parte pi\u00f9 fertile della regione ed un suo generale impoverimento.\nIl Medioevo.\nDopo il crollo dell'Impero Romano d'Occidente il Friuli entr\u00f2 a far parte del Regno di Odoacre e successivamente di quello ostrogoto di Teodorico. La riconquista bizantina voluta dal grande Giustiniano (535-553) fu, per la Regione, di breve durata: nel 568 i Longobardi la occuparono.\nLa capitale venne spostata a Forum Iulii, fortificata nel corso del Medioevo per poter resistere ad altri barbari. In epoca longobarda Forum Iulii si impose come il pi\u00f9 importante e popoloso centro della Regione e, nei secoli successivi, mut\u00f2 il suo nome in quello di Cividale del Friuli. La citt\u00e0, prima ancora di perdere definitivamente la sua denominazione latina, diede a sua volta il proprio nome all'intero territorio. Con successivi passaggi linguistici infatti, il nome Forum Iulii, sulla bocca delle popolazioni friulane di allora, si trasform\u00f2 in Fri\u00fbl e si estese fino ad indicare la totalit\u00e0 del ducato longobardo friulano.\nI Longobardi lasciarono un profondo segno nella storia del Friuli, creando un forte ducato, che fin dalle sue origini rivest\u00ec una funzione militare e politica di primo piano nell'ambito del regno longobardo. Durante tutta la sua esistenza, il Ducato del Friuli si configur\u00f2 come una vera e propria barriera contro le minacce degli Avari e degli Slavi. Tale funzione strategica fu intuita fin dagli albori del dominio longobardo: il Ducato del Friuli fu infatti il primo ad essere costituito in Italia e lo stesso Alboino volle affidarlo al nobile Gisulfo, suo parente e braccio destro. Non a caso, molti duchi del Friuli divennero anche re dei Longobardi. Fra questi, Rachis (prima met\u00e0 dell'VIII secolo), sovrano di ampia cultura e profondamente religioso, fu un convinto sostenitore del processo di fusione fra l'elemento germanico e quello romano o romanizzato che oramai sia in Friuli che nel resto dell'Italia longobarda poteva considerarsi pienamente realizzato. L'adozione della religione cattolica (VII secolo) e della lingua latina avevano infatti permesso ai Longobardi di integrasi con le popolazioni autoctone e di partecipare attivamente allo sviluppo, anche civile e culturale, del territorio. Longobardi del Friuli furono anche Astolfo, successore di Rachis prima come duca del Friuli, poi come re d'Italia, e infine lo storico Paolo Diacono, autore della \"Historia Langobardorum\" e professore di grammatica latina presso la corte di Carlo Magno.\nAlla dominazione Longobarda segu\u00ec quella franca, che inizi\u00f2 a partire dagli ultimi decenni dell'VIII secolo. I Franchi riorganizzarono il Ducato del Friuli su base comitale e lo inserirono nel \"Regnum Italicum\". Fu poi trasformato in Marca del Friuli nell'846. A cavallo tra i secoli IX e X il Friuli fu coinvolto nella lotta per il controllo d'Italia, quando il marchese Berengario si fece incoronare prima re d'Italia nell'888 e quindi imperatore del Sacro Romano Impero nel 915. Il Friuli estese allora il suo territorio sino al lago di Garda, mentre la capitale veniva spostata a Verona, costituendo la Marca di Verona e Aquileia. Con lo smembramento dello Stato carolingio (IX secolo) assunse sempre maggior importanza per i destini del Friuli la componente germanica dell'Impero. Le invasioni degli Ungari, col loro strascico di devastazioni, caratterizzano in negativo il X secolo dei territori friulani.\nIl 3 aprile del 1077 \u00e8 una data particolarmente significativa per la storia del Friuli: in questa giornata infatti l'imperatore Enrico IV concesse al Patriarca Sigeardo di Beilstein, per la sua fedelt\u00e0 al potere imperiale, la marca del Friuli con prerogative ducali: nasce lo Stato patriarcale di Aquileia (chiamato a partire dal XIII secolo \"Patria del Friuli\"). Tale linea filo-imperiale, seguita anche dai successori di Sigeardo, che per lungo tempo saranno tutti di origine germanica, permise loro di consolidare il potere temporale, che oltre a tale regione incluse per alcuni periodi - in epoche diverse - anche Trieste, l'Istria, la Carinzia, la Stiria e il Cadore. La Patria del Friuli si impose ben presto come una delle pi\u00f9 ampie e potenti formazioni politiche dell'Italia del tempo, dotandosi, fin dal XII secolo, anche di un Parlamento, espressione massima della civilt\u00e0 friulana sotto il profilo istituzionale. Tale organismo prevedeva una rappresentanza assembleare anche dei comuni e non solo dei nobili e del clero. La vita di questa istituzione si protrasse per oltre sei secoli, mantenuta persino sotto la dominazione veneziana, anche se in parte svuotata di potere: si riunir\u00e0 infatti per l'ultima volta nel 1805. Sar\u00e0 abolita da Napoleone Bonaparte. \nA partire dal 1273, con la nomina dell'Arcivescovo Raimondo della Torre a Patriarca di Aquileia incomincia l'egemonia della potente famiglia lombarda dei Della Torre che metter\u00e0 solide radici in Friuli e lo utilizzer\u00e0 come base per le incursioni in terra lombarda contro i Visconti nella la loro lotta per il possesso della Signoria di Milano. Il Patriarca Marquardo di Randeck (1365-1381) raccolse tutte le leggi emanate in precedenza nella \"Constitutiones Patriae Foriiulii\", ossia \"Le leggi fondamentali della Patria del Friuli\". L'attuale Cividale del Friuli sar\u00e0 sede della Patria del Friuli fino al 1238, anno in cui il Patriarca si trasferir\u00e0 a Udine dove far\u00e0 costruire un grande palazzo, per s\u00e9 e per i propri successori. Udine assumer\u00e0 in tal modo sempre maggiore importanza divenendo col tempo il pi\u00f9 importante centro istituzionale del Friuli. \nLa fine dell'autonomia del Friuli.\nCon l'attenuarsi dell'autorit\u00e0 imperiale e l'attivazione da parte dei patriarchi di una politica guelfa, cominci\u00f2 la fase di crisi dell'intero Patriarcato, indebolito dalle contese tra la nobilt\u00e0 libera e quella legata all'Impero, dagli scontri tra Udine e Cividale e fra i comuni Friulani che cercavano di resistere alle aggressioni veneziane, goriziane e di altri come Ezzelino III da Romano.\nIl Patriarcato cominci\u00f2 con il perdere l'Istria dove Venezia assunse la diretta tutela dei comuni minacciati dal conte di Gorizia e con la pace di Treviso del 1291 ottenne tutta la costa mentre poco pi\u00f9 dur\u00f2 l'autonomia di Pola.\nTrieste, per conservare le allora sue modeste risorse commerciali decise di passare sotto i duchi d'Austria.\nLa decadenza del patriarcato favor\u00ec anche una notevole se pur transitoria affermazione dei conti di Gorizia che raccolsero la bandiera ghibellina ed ebbero, quando Enrico II spos\u00f2 la figlia di Gherardo da Camino, una voce importante nel Veneto e prevalenza in tutto il Friuli.\nQuando si consolida la potenza di Venezia, dell'Austria e dell'Ungheria, la sorte del Patriarcato \u00e8 segnata.\nGi\u00e0 dopo l'uccisione del Patriarca Bertrando di San Genesio in seguito ad una congiura capeggiata dai goriziani nel 1350 si vide l'intervento del duca d'Austria col pretesto di mantenere l'ordine.\nA Udine i Savorgnan che mirano al potere, favoriscono Venezia sempre pi\u00f9 interessata alle cose friulane, ricercandone contemporaneamente l'appoggio.\nIn una serie di congiure perdono la vita prima Federico Savorgnan e poi il Patriarca Giovanni di Moravia. Nel 1411 l'Imperatore Sigismondo d\u2019Ungheria deciso a reclamare la corona imperiale a Roma invade il Friuli evento che porta la guerra tra questi e Venezia. \nIl 16 giugno 1420 Tristano di Savorgnan entra a Udine col il vessillo di San Marco e anche il conte di Gorizia \u00e8 costretto a prendere l'investitura da Venezia che raccoglie quasi completamente l'eredit\u00e0 di Aquileia. \nIl papa riconobbe il nuovo stato di cose nel 1445; il Patriarca di Aquileia Ludovico Trevisan dovette quindi accettare l'annessione a Venezia della Patria del Friuli; al patriarca rimaneva l'amministrazione della sola citt\u00e0 e del contado di Aquileia e dei castelli di San Daniele del Friuli e di San Vito al Tagliamento.\nDalla dominazione veneziana alla Restaurazione.\nAll'amministrazione della Repubblica Veneziana, che permise al Friuli una notevole tranquillit\u00e0, nonostante le scorrerie turche della seconda met\u00e0 del XV secolo, si deve per\u00f2 anche una brusca decadenza del sistema economico.\nA Udine, dove si era trasferito il patriarca, venne a stabilirsi un rappresentante del senato della Repubblica di San Marco, un luogotenente veneto, una sorta di governatore. \nPrivilegi e autonomie esistenti vennero rispettati e il Parlamento Friulano continu\u00f2 ad adunarsi, perdendo per\u00f2 i tradizionali diritti di sovranit\u00e0.\nUn'importante rivolta popolare, fatto storico molto noto e conosciuto come il \"Gioved\u00ec grasso del 1511\" (Joibe grasse 1511), scoppi\u00f2 a Udine il 27 febbraio ad opera di cittadini udinesi affamati, in seguito supportati dai contadini, e si estese successivamente all'intero territorio della Patria del Friuli. Tale movimento insurrezionale fu uno dei pi\u00f9 significativi dell'Italia rinascimentale e si protrasse per tutto il 27 e il 28 febbraio, fino a quando, il 1\u00ba marzo, fu represso da Venezia che invi\u00f2 alcune centinaia di cavalieri per sedare la rivolta, e solo dopo duri scontri riusc\u00ec nel suo intento.\nI contadini ribellatisi contro i padroni feudali, ma che non si erano espressamente mossi contro Venezia, ottennero un sia pur poco efficace riconoscimento di individualit\u00e0 politica con l'istituzione della casa della contadinanza.\nIntorno alla met\u00e0 del XVI secolo gli abitanti della Patria del Friuli erano all'incirca 198.615, mentre nel 1599, secondo la stima del Luogotenente del tempo, Stefano Viario, erano scesi a 97.000. Il tasso di mortalit\u00e0 infantile era elevatissimo e raggiunse il suo massimo storico nel 1629, in corrispondenza con la grande epidemia di peste che colp\u00ec l'intero nord Italia e ridusse la stessa popolazione di Venezia del 40%.\nIn Friuli ci fu una grande variet\u00e0 di ordinamenti. Latisana pass\u00f2 direttamente sotto il controllo della Repubblica Veneta; Pordenone gi\u00e0 propriet\u00e0 dei Signori d'Austria, mantenne il proprio ordinamento comunale, pur divenendo parte della Repubblica, dopo l'estinzione della famiglia feudale dei d'Alviano; Cividale del Friuli godette di un'amministrazione autonoma, mentre altre localit\u00e0 passarono sotto la giurisdizione di enti ecclesiastici e la Carnia fu suddivisa nei tre corpi amministrativi di Tolmezzo. Ma in tutto il Friuli l'attivit\u00e0 politica decadde gravemente perch\u00e9 Venezia escluse la nobilt\u00e0 locale da ogni ufficio pubblico e in pratica anche dalla milizia.\nNobilt\u00e0 e popolo rimasero rinchiusi all'interno di forme tradizionali di vita ed anche l'economia ridotta a subalterna di quella dominante venne progressivamente a decadere.\nL'espansione di Venezia fu fermata dagli Asburgo che avevano realizzato un solido dominio nella parte orientale della regione.\nCon una politica fondata su matrimoni e diritti di successione si erano impossessati completamente di Trieste nel 1382, nel 1400 della contea di Duino e nel 1500 di quella di Gorizia. Gorizia fu alla base della creazione della lega antiveneta di Cambrai.\nCon i patti di Noyon del 1516 i confini tra la Repubblica Veneta e la Contea di Gorizia e Gradisca, ormai in mano agli Asburgo, vennero ridefiniti. Venezia perdeva l'alto bacino dell'Isonzo (cio\u00e8 la gastaldia di Tolmino con Plezzo ed Idria), ma manteneva Monfalcone. All'arciduca d'Austria rimanevano Marano Lagunare (fino al 1543) ed una serie di isole feudali sparse nel Friuli Occidentale.\nTra il 1615 ed il 1617 Venezia e l'Austria si affrontarono nuovamente militarmente per il possesso della fortezza di Gradisca d'Isonzo. La cosiddetta guerra di Gradisca che si concluse con il ritorno allo status quo precedente.\nDa allora Venezia si arrocc\u00f2 dietro una nuova potentissima fortezza, denominata Palma (poi Palmanova) proprio al centro della pianura friulana: una struttura monumentale, con soluzioni per l'epoca avveniristiche, con una rigorosa struttura geometrica a forma di stella a nove punte, in grado di opporsi ai Turchi e di contenere i tentativi espansionistici degli Asburgo. I lavori di fortificazione ebbero inizio, con la posa della prima pietra, il 7 ottobre 1593. Il governo austriaco protest\u00f2 vivacemente per l'erezione della nuova fortezza, temendo che Venezia se ne potesse servire come base avanzata per occupare la contea di Gorizia, ma non pot\u00e9 impedirne la costruzione.\nQuindi a partire dal 1516 l'Impero Asburgico controll\u00f2 il Friuli orientale, mentre il Friuli occidentale e centrale rimase veneziano fino al 1797, anno del Trattato di Campoformido, quando in seguito alle campagne napoleoniche anche questa parte del Friuli venne ceduta all'Austria, che la perse per un breve periodo in cui fece parte del Regno italico, dal 1805 fino alla Restaurazione.\nLe uniche questioni che si accesero fra Venezia e gli Asburgo furono da questo momento solo legate all'elezione del Patriarca di Aquileia che per\u00f2 il Papa Benedetto XIV nel 1751 risolse sopprimendo il Patriarcato di Aquileia e creando i due arcivescovadi di Gorizia e di Udine.\nPer il Friuli si tratt\u00f2 di un lungo periodo di stagnazione che va collocato nel contesto del declino della Repubblica di San Marco dovuto alla perdita di molti suoi mercati tradizionali, alla canalizzazione del risparmio e di importanti risorse finanziarie in investimenti improduttivi (soprattutto di carattere fondiario), e alla perdita di competitivit\u00e0 delle sue industrie e dei suoi servizi\nPeraltro questo dominio orient\u00f2 definitivamente il Friuli, che per secoli era cresciuto influenzato da una moltitudine di culture, verso la nazionalizzazione italiana.\nStoria contemporanea.\nDalla Restaurazione alla Grande guerra.\nNel 1815, il Congresso di Vienna sanc\u00ec la definitiva unione di Veneto e Friuli con la Lombardia austriaca, venendosi in tal modo a costituire il Regno Lombardo-Veneto. Una ventina d'anni pi\u00f9 tardi, il mandamento di Portogruaro, da sempre friulano per storia, cultura, geografia e a lungo anche per lingua, fu tolto per volont\u00e0 austriaca dalla \"Provincia del Friuli\" (parte integrante, come gi\u00e0 si \u00e8 detto, del Regno Lombardo-Veneto austriaco) e assegnato alla Provincia di Venezia (1838).\nNel 1848 durante la Prima Guerra d'Indipendenza, il Friuli conobbe una breve stagione indipendente nel tentativo di passare allo Stato Italiano. Nel marzo 1848 venne costituito un Governo Provvisorio del Friuli guidato da Antonio Caimo Dragoni, il conte Antonini ed altri, che crearono un comitato di difesa a capo del quale vi furono Giovanni Battista Cavedalis, Antonio Conti e Luigi Duodo. Le fortezze di Osoppo e Palmanova, comandata dal generale Carlo Zucchi, costituirono i punti di difesa per l'insurrezione. La risposta da parte dell'esercito asburgico fu violenta, interi paesi vennero dati alle fiamme, fra cui Jalmicco vicino a Palmanova, Visco, e Bagnaria, che assunse vicino al nome l'aggettivo di Arsa a ricordo di questi eventi. Le vicende vennero raccontate dalla testimone oculare la scrittrice Caterina Percoto.\nIl Friuli centrale (attuale provincia di Udine) e il Friuli occidentale (attuale provincia di Pordenone) furono annessi all'Italia nel 1866 insieme al Veneto subito dopo la Terza Guerra di Indipendenza, mentre il Friuli orientale (la cosiddetta Contea di Gorizia e Gradisca) rimase soggetto all'Austria fino al termine della Prima guerra mondiale.\nDurante la Prima guerra mondiale il Friuli, che all'epoca si trovava diviso tra Regno d'Italia e Austria-Ungheria (\"Provincia di Udine\" per il Regno d'Italia; una parte della Contea di Gorizia e Gradisca per l'Impero d'Austria-Ungheria), fu teatro delle operazioni belliche, che ebbero conseguenze gravose per la popolazione civile, soprattutto dopo la disastrosa rotta di Caporetto. Nella Bassa Friulana si sent\u00ec particolarmente forte l\u2019esigenza sanitaria dovuta alla prossimit\u00e0 al fronte e, tra 1916 e 1917, nel comune di San Giorgio di Nogaro fu ospitata l\u2019Universit\u00e0 Castrense.\nLa proposta di autonomia.\nDopo Caporetto, riprese in Austria la vita politica che vide i rappresentanti dei vari popoli dell'Impero battersi per la trasformazione della Monarchia in senso democratico e confederale. In questo clima, i due deputati friulani presso il Parlamento di Vienna Giuseppe Bugatto e Luigi Faidutti, iniziarono una campagna politica per l'autonomia del Friuli orientale (con capoluogo Gorizia). A tale scopo si costitu\u00ec un \"Consiglio nazionale friulano\", per iniziativa del Partito cattolico popolare del Friuli che rispose positivamente a una serie di proposte formulate da Carlo I mediante un proclama lanciato nell'ottobre del 1918 che prevedeva anche la piena libert\u00e0 di autodeterminandone del popolo friulano in caso di mutamenti di confine. In un celebre discorso pronunciato alla Camera di Vienna il 25 ottobre 1918, Giuseppe Bugatto ribad\u00ec la richiesta di autonomia e il diritto all'autodeterminazione per il popolo friulano. Il discorso si concludeva con le prime e ultime parole pronunciate in friulano nel Parlamento austriaco:\nL'opinione pubblica italiana e gli irredentisti locali videro per\u00f2 nella svolta autonomista di Carlo I il disperato tentativo di una monarchia agonizzante di puntellare il proprio potere blandendo quei settori della societ\u00e0 del Friuli Orientale tradizionalmente leali agli Asburgo.\nIl conflitto si concluse con l'annessione all'Italia di quasi tutti i territori che le erano stati promessi con il Patto di Londra (1915).\nTra questi il Friuli Orientale, compreso nella Contea di Gorizia e Gradisca e la Val Canale, appartenente amministrativamente al Ducato di Carinzia. \nAlcuni di questi territori pur essendo legati storicamente al Friuli in alcune zone erano mistilingui: nella Val Canale gli sloveni costituivano insieme ai germanofoni una consistente componente della popolazione, accanto a popolazioni di lingua friulana e veneta una forte minoranza linguisticamente ed etnicamente slovena.\nIl primo dopoguerra e il fascismo.\nNel 1923 fu soppressa la Provincia di Gorizia (ex Contea di Gorizia e Gradisca). I suoi territori venivano inclusi in larga parte nella Provincia del Friuli (con capoluogo Udine) ed in quella di Trieste (cui furono attribuiti i mandamenti di Monfalcone, di Sesana, e il Comune di Grado), mentre alla provincia dell'Istria fu assegnato il solo mandamento di Bisterza. L'abolizione della Provincia di Gorizia, incorporata a quella di Udine per dare luogo alla Provincia del Friuli era il risultato di due volont\u00e0: la prima era quella di ridurre l'influenza della minoranza slovena e la seconda, tenacemente perseguita dalle classi dirigenti udinese e triestina, appoggiate da Francesco Salata, \"Capo dell'Ufficio Centrale per le nuove Province\", di estendere il proprio controllo sul Goriziano. La Provincia di Gorizia fu ricostituita, con ampie mutilazioni territoriali, con il decreto del 1\u00ba gennaio 1927. Essa non riacquistava i mandamenti ceduti alle Province di Trieste (eccetto Monfalcone) e dell'Istria, mentre rimanevano a quella di Udine la Val Canale ed il mandamento di Cervignano.\nDurante il periodo del fascismo il Friuli dovette subire un processo di assimilazione culturale, di cui furono vittime soprattutto la popolazione slovena e quella tedesca. Forte fu anche la pressione sulla comunit\u00e0 friulana, che il fascismo tent\u00f2 di usare in funzione anti-slava. L'assimilazione comportava anche la proibizione dell'uso delle lingue slovena, tedesca, nonch\u00e9 l'italianizzazione forzata di cognomi e nomi sloveni, tedeschi e friulani. Fatto poco noto, la popolazione tedesca della Val Canale fu obbligata (come quella dell'Alto Adige) a optare: le fu imposto, cio\u00e8, di scegliere se italianizzarsi o trasferirsi in Germania. La maggior parte della popolazione di lingua e cultura tedesca, scelse di abbandonare l'Italia e fu sostituita da popolazione proveniente da altre regioni italiane o da friulani. Tra gli optanti vi furono anche alcuni sloveni della Val Canale, mentre altri appartenenti a questo gruppo etnico, provenienti dal Goriziano, emigrarono nel Regno di Jugoslavia, in Argentina e in altri paesi. La maggioranza della comunit\u00e0 slovena decise per\u00f2 di non abbandonare le proprie terre nonostante le pressioni da parte delle autorit\u00e0 fasciste.\nLa Seconda guerra mondiale.\nA partire dal mese di giugno del 1940 il Friuli fu coinvolto, come il resto d'Italia, nella Seconda guerra mondiale e ne segu\u00ec le sorti. Lutti, restrizioni e disagi di ogni tipo si acuirono soprattutto a partire dall'inverno del 1942-1943 con i primi bombardamenti aerei su alcuni centri abitati della Regione. Dopo l'8 settembre 1943 il Friuli venne sottoposto al controllo diretto del Terzo Reich, interessato ad avere uno sbocco sull'Adriatico e a sottrarre le zone confinarie all'influenza della Repubblica Sociale Italiana. Anche il movimento partigiano acquist\u00f2 una forza sempre maggiore tanto da creare la Repubblica libera della Carnia nel 1944. Il 1\u00ba ottobre 1943, era infatti stata istituita dalla Germania nazista la \"Operationszone Adriatisches K\u00fcstenland\", formata dalle Province di Udine, Gorizia, Trieste, Pola, Fiume e Lubiana. Quest'ultima era stata costituita nel 1941, subito dopo l'aggressione nazifascista al Regno di Jugoslavia, con quella parte di territorio sloveno soggetto all'occupazione italiana. I tedeschi si avvalsero anche delle truppe cosacche antistaliniste, per tentare di debellare le formazioni partigiane nell'Alto Friuli.\nNell'inverno 1943-1944 penetr\u00f2 nelle zone montuose del Friuli orientale (Slavia Friulana) anche il movimento di resistenza sloveno a egemonia comunista, che vi rest\u00f2 attivo fino alla fine della guerra. \u00c8 proprio all'interno dei tesi rapporti tra la resistenza titoista jugoslava e le varie componenti di quella italiana che si inquadra l'episodio dell'eccidio di Porz\u00fbs.\nNell'inverno 1944-45 gli scali ferroviari di Udine e della Val Canale, i ponti sul Tagliamento ed altri obiettivi strategici, subirono nuovi e pesanti bombardamenti aerei anglo-americani. Il 2 maggio 1945 l'intera Regione poteva considerarsi completamente libera dall'occupazione nazista.\nIl secondo dopoguerra.\nAl termine della seconda guerra mondiale si propose il problema della definizione dei confini tra la Jugoslavia e l'Italia, che riguardava anche la fascia orientale del Friuli, da Tarvisio a Monfalcone. Fra il 1945 e il 1947, furono formulate le pi\u00f9 svariate proposte sui nuovi confini tra i due paesi. La Jugoslavia premeva per vedersi riconoscere tutti quei territori che riteneva etnicamente sloveni, come anche la Bisiacaria dove era presente un forte movimento comunista filo-jugoslavo. La proposta dell'Unione Sovietica, che appoggiava la Jugoslavia, lasciava a questo Stato il tarvisiano fino a Pontebba, tutte le vallate a est di Cividale del Friuli, Gorizia, Monfalcone, il Carso etnicamente sloveno e tutta l'attuale provincia di Trieste. Contrariamente a quanto a volte si \u00e8 sostenuto, non ci fu alcuna proposta ufficiale che fissasse il confine sul Tagliamento (che veniva toccato solo all'altezza di Venzone), un disegno la cui unica traccia \u00e8 rinvenibile in una lettera inviata da Tito a Stalin. \n Nel 1945 nacque a Udine l'Associazione per l'Autonomia Friulana, tra i cui primi iscritti si annoveravano alcuni personaggi che avrebbero svolto un ruolo di primo piano nell'autonomismo friulano dei successivi dieci anni: Tiziano Tessitori, Gianfranco D'Aronco e Pier Paolo Pasolini. L'Associazione per l'Autonomia Friulana aveva come scopo quello di: \"far riconoscere che il Friuli costituisce un'entit\u00e0 regionale assolutamente distinta dalle limitrofe regioni veneta e giuliana, e quindi ottenergli la pi\u00f9 ampia autonomia politico-amministrativa ed economica nell'ambito dello stato italiano\". Nel 1947 dall'Associazione per l'Autonomia Friulana si stacc\u00f2 il pi\u00f9 radicale Movimento Popolare Friulano, il cui obiettivo era invece \"di ottenere la ricostituzione integrale della Regione del Friuli nei suoi confini naturali, con la pi\u00f9 ampia autonomia, entro l'ambito dello Stato italiano\". I due movimenti ebbero una vita di pochi anni.\nL'autonomismo friulano conobbe un nuovo sviluppo a partire dagli anni sessanta. In quell'epoca inizi\u00f2 il dibattito sulla creazione della Regione Autonoma Friuli-Venezia Giulia e - parallelamente - di un'universit\u00e0 in Friuli. Altri argomenti sul tappeto erano il problema di essere una regione di confine confinante con un paese comunista che limitava lo sviluppo economico della Regione a causa della guerra fredda, il riconoscimento della lingua friulana, l'emigrazione che colpiva duramente le terre friulane, la questione dei rapporti tra il Friuli e Trieste. Nel 1966 nacque anche il Movimento Friuli, un partito politico che sostenne le istanze friulane autonomiste per due decenni. Alcuni intellettuali dell'area friulana ravvisarono in questo e in altri movimenti consimili delle tendenze separatiste o anti-italiane: netta a questo proposito fu la presa di posizione e la condanna del poeta graisano Biagio Marin.\nNonostante la presenza dei notevoli fermenti autonomisti in Friuli la Democrazia Cristiana rimase per decenni il partito di maggioranza relativa, con una presenza pi\u00f9 consistente delle sinistre in Carnia, in Bisiacaria, nel Sanvitese e nel Mandamento di Cervignano). Il Movimen\"t Fri\u00fbl\" dopo il 1992 uscir\u00e0 dalla scena politica, anche per l'ascesa della Lega Nord, per ritornare in attivit\u00e0 sul finire del decennio. Solo di recente il tema di una maggiore autonomia su modello del Trentino-Alto Adige \u00e8 stato ripreso da alcuni movimenti autonomisti come il Front Furlan, Patrie Furlane, Patto per l'Autonomia.\nLa storia naturale ha visto due eventi tragici in Friuli nel secondo dopoguerra: il disastro del Vajont del 1963 (che colp\u00ec i comuni friulani di Erto e Casso, oltre alla localit\u00e0 veneta di Longarone), nonch\u00e9 il terremoto del 1976, i cui effetti mutarono il volto e la struttura socio-economica delle zone colpite."}
{"id": "1865697", "revid": "1543377", "url": "https://it.wikipedia.org/wiki?curid=1865697", "title": "Internazionalismo proletario", "text": "L'Internazionalismo proletario \u00e8 una teoria sulla classe sociale marxista il cui concetto \u00e8 che i membri della classe operaia devono agire in solidariet\u00e0 verso la rivoluzione mondiale e in supporto dei lavoratori degli altri Paesi piuttosto che seguire il loro governo. L'internazionalismo proletario \u00e8 riassunto nel motto e ultima riga del \"Manifesto del Partito Comunista\" \u00abProletari di tutti i paesi, unitevi!\u00bb e ne \u00e8 un inno il famoso canto socialista e comunista \"L'Internazionale\".\nL'internazionalismo proletario si propone di essere anche un deterrente contro le guerre tra nazioni poich\u00e9 non \u00e8 nell'interesse delle persone di classe proletaria imbracciare le armi tra loro, invece \u00e8 pi\u00f9 probabile che lo facciano contro la borghesia che il marxismo afferma opprima i lavoratori. Secondo la teoria marxista l'antonimia dell'internazionalismo proletario \u00e8 il nazionalismo liberale della borghesia."}
{"id": "1865702", "revid": "74801", "url": "https://it.wikipedia.org/wiki?curid=1865702", "title": "Campo das Vertentes", "text": "Campo das Vertentes \u00e8 una mesoregione del Minas Gerais in Brasile.\nMicroregioni.\n\u00c8 suddivisa in 3 microregioni:"}
{"id": "1865707", "revid": "287204", "url": "https://it.wikipedia.org/wiki?curid=1865707", "title": "Gran Premio di Spagna 1981", "text": "Il Gran Premio di Spagna 1981 \u00e8 stata la settima prova della stagione 1981 del Campionato mondiale di Formula 1. Si \u00e8 corsa domenica 21 giugno 1981 sul Circuito Permanente del Jarama, vicino a Madrid. La gara \u00e8 stata vinta dal canadese Gilles Villeneuve, su Ferrari; per il vincitore si tratt\u00f2 del sesto, e ultimo, successo nel mondiale. Ha preceduto sul traguardo il francese Jacques Laffite su Ligier-Matra e il britannico John Watson su McLaren-Ford Cosworth.\nVigilia.\nSviluppi futuri.\nLa FOCA annunci\u00f2 la prima bozza del calendario per la stagione . Il campionato sarebbe partito il 24 gennaio in Sudafrica e si sarebbe concluso, dopo 16 gare, a Las Vegas il 3 ottobre. Il Gran Premio del Belgio sarebbe tornato sul Circuito di Spa-Francorchamps, mentre le gare in Austria e Spagna erano \"sub judice\", in vista dei lavori necessari di adeguamento dei circuiti. La gara di San Marino (prevista a Imola o al Mugello) e una gara da tenere sul circuito di Digione (come Gran Premio di Svizzera) erano le gare di riserva. La novit\u00e0 del calendario era una gara su un tracciato cittadino a Detroit.\nLa Goodyear, che si era ritirata a fine stagione 1980, per l'incertezza che regnava in merito al campionato di Formula 1, annunci\u00f2 la sua volont\u00e0 di rientrare nel \"circus\" dal successivo Gran Premio di Francia, equipaggiando Brabham e Williams. Tale decisione port\u00f2 la Michelin (che di fatto aveva rifornito le coperture a tutte le scuderie, tranne Toleman, e per una gara anche la Fittipaldi), a annunciare la sua volont\u00e0 di limitare il suo impegno a un numero limitato di team, in pratica le quattro case \"ufficiali\" Ferrari, Renault, Alfa Romeo e Talbot-Ligier. La casa francese, agli altri team, avrebbe fornito solo un numero limitato di gomme. Ci\u00f2 permetteva per\u00f2 anche alla Pirelli di aumentare il numero di scuderie sue clienti.\nAspetti tecnici.\nLa Fittipaldi abbandon\u00f2 l'uso degli pneunamtici Avon e ripass\u00f2 nuovamente alla Michelin. Ora solo la Toleman non era gommata dalle coperture francesi, ma rifornita dalla Pirelli. La Renault impieg\u00f2 sia per Prost che per Arnoux il modello RE30.\nAspetti sportivi.\nIn una prima lista di 30 iscritti l'argentino Ricardo Zunino prendeva il posto di Marc Surer all'Ensign, mentre il cileno Eliseo Salazar, della March, era iscritto come prima riserva. Non era invece inserito lo spagnolo Emilio de Villota, che avrebbe dovuto affrontare la gara con una Williams privata dell\"'Equipe Banco Occidental\". Il Patto della Concordia fissava in 30 il numero di vetture che potevano essere iscritte a un gran premio: 12 su richiesta della FISA e 18 della FOCA. La scuderia privata di de Villota non faceva parte di nessuno dei due schieramenti. De Villota allora venne avvicinato dalla Fittipaldi (la cui presenza al gran premio era per\u00f2 in dubbio, viste le difficolt\u00e0 economiche della scuderia brasiliana) e dall'Ensign. Quest'ultima per\u00f2, che aveva appiedato Marc Surer, e iscritto al suo posto Zunino, chiedeva un pagamento per poter correre, troppo oneroso per lo spagnolo. FISA e FOCA assicurarono comunque che, qualora una delle 30 vetture non si fosse presentata a correre, il suo posto sarebbe stato preso dallo spagnolo.\nGiorgio Francia, ottenuta la Superlicenza, sostitu\u00ec Piercarlo Ghinzani all'Osella. Francia aveva disputato in Formula 1 solo le prove del Gran Premio d'Italia 1977, con una Brabham, senza qualificarsi. Eliseo Salazar abbandon\u00f2 la March, che cos\u00ec iscrisse il solo Derek Daly, e venne ingaggiato dall'Ensign, che non finalizz\u00f2 l'accordo con Ricardo Zunino.\nAl gioved\u00ec sera l'ATS non present\u00f2, per un ritardo del manager, il documento di licenza necessario per poter partecipare alla gara. Il \"Real Autom\u00f3vil Club de Espa\u00f1a\" (RACE) estromise la scuderia tedesca e al suo posto fece partecipare alla prove libere del venerd\u00ec la vettura di de Villota (che comp\u00ec un solo giro prima che il motore esplodesse). Alle 13 del venerd\u00ec la FISA inform\u00f2 il RACE che, qualora de Villota avesse partecipato alle qualifiche, il gran premio avrebbe violato il Patto della Concordia e non sarebbe stato considerato valido per il campionato mondiale. Gli organizzatori spagnoli decisero cos\u00ec di escludere de Villota e riammettere l'ATS.\nSponsor.\nLa gara ottenne l'abbinamento con la casa automobilistica francese Talbot, che da inizio stagione supportava la scuderia Ligier. La John Player Special torn\u00f2 come sponsor del Team Lotus.\nQualifiche.\nResoconto.\nLa mancanza di un elicottero di soccorso pronto in caso di emergenza rischi\u00f2 di far saltare la prima giornata di prove, cos\u00ec come si pavent\u00f2 un nuovo sciopero dei meccanici, ancora in agitazione sulla scia dei tragici fatti del Gran Premio del Belgio.\nIl migliore delle prove del venerd\u00ec fu l'australiano Alan Jones, che segn\u00f2 1'14\"42; precedette il compagno di squadra Carlos Reutemann, distante di quattro decimi. La pista si presentava poco gommata e il grande caldo non agevolava il lavoro delle scuderie. Nelson Piquet, terzo nella classifica del campionato, chiuse solo al diciassettesimo posto. Beppe Gabbiani, dell'Osella, vide cancellati tutti i suoi tempi in quanto la sua vettura non venne considerata regolare.\nAl sabato Jacques Laffite strapp\u00f2 la \"pole position\", essendo l'unico pilota a scendere sotto il muro dell'1\"14. Per il francese fu la settima partenza al palo in gara valida per il mondiale. Jones complet\u00f2 la prima fila mentre la seconda fila venne conquistata da Reutemann e Watson. Nelson Piquet risal\u00ec in nona posizione, mentre Gilles Villeneuve fu settimo.\nRisultati.\nI risultati delle qualifiche furono i seguenti:\nGara.\nResoconto.\nJacques Laffite, che scattava dalla \"pole position\", fece scivolare la frizione e part\u00ec a rilento: in testa and\u00f2 cos\u00ec Alan Jones seguito da Carlos Reutemann, Gilles Villeneuve, Mario Andretti e Alain Prost. Il francese della Ligier, al termine del primo giro, era sprofondato all'undicesimo posto. Alla prima curva vi furono delle toccate che danneggiarono le vetture di Prost, Pironi e Patrese, che per\u00f2 poterono proseguire. All'inizio del secondo giro, al termine del lungo rettilineo, Villeneuve pass\u00f2 Reutemann.\nJones controll\u00f2 la corsa fino al 14\u00ba giro, quando usc\u00ec di pista e cedette innumerevoli posizioni, ritrovandosi sedicesimo. In testa pass\u00f2 Gilles Villeneuve, seguito da Reutemann e Alain Prost, che aveva passato Andretti; chiudevano la zona dei punti Nelson Piquet John Watson. Al venticinquesimo giro Piquet tent\u00f2 di passare Andretti, ma entrambi per\u00f2 finirono fuori pista e vennero cos\u00ec passati da Watson e Laffite, che conquistarono il quarto e quinto posto. Sesto era Piquet, che aveva comunque passato l'italoamericano dell'Alfa Romeo. Quattro giri dopo Prost, che era terzo, si ritir\u00f2 per un testacoda. Al battistrada Gilles Villeneuve seguivano dunque Carlos Reutemann, John Watson, Jacques Laffite, Nelson Piquet ed Elio De Angelis (che aveva a sua volta passato Andretti).\nLa classifica per le prime posizioni rimase invariata fino al 44\u00ba giro, quando anche Nelson Piquet si ritir\u00f2 per un incidente. Cinque giri dopo Jacques Laffite pass\u00f2 Watson e si pose all'inseguimento di Reutemann. Al 62\u00ba giro l'argentino venne sorpassato sia da Laffite che da Watson, sicch\u00e9 alle spalle di Villeneuve fin\u00ec per crearsi un trenino composto da Laffite, Watson, Reutemann, De Angelis e Mansell (con quest'ultimo che fin\u00ec per staccarsi).\nLa situazione era estremamente problematica per il canadese della Ferrari, seguito da quattro monoposto non sovralimentate e dunque complessivamente pi\u00f9 veloci della sua in un circuito tortuoso come quello del Jarama. Villeneuve sfrutt\u00f2 la maggior potenza del proprio mezzo \"allungando\" sul rettilineo del traguardo, per poi resistere tenacemente nel misto. Dietro il \"tappo\" della Ferrari numero 27 il trenino degli inseguitori si fece sempre pi\u00f9 stretto, ma Villeneuve non commise il minimo errore e vinse la sesta, e ultima, gara valida per il mondiale di Formula 1 della sua carriera. Il canadese precedette Laffite per 211 millesimi, poi Watson (a podio dopo due stagioni) mentre De Angelis, quinto, fu distanziato di un secondo e 231 millesimi. L'arrivo ricord\u00f2 quello in volata del Gran Premio d'Italia 1971, con Peter Gethin davanti a altre quattro vetture racchiuse in sei decimi.\nGrazie alle vittorie di Villeneuve, la Ferrari riusc\u00ec a raccogliere nel giro di due gran premi (Monaco e Spagna) pi\u00f9 punti di quanti ne avesse ottenuti nei precedenti 19 (21 a 13).\nRisultati.\nI risultati del gran premio furono i seguenti:"}
{"id": "1865709", "revid": "599013", "url": "https://it.wikipedia.org/wiki?curid=1865709", "title": "Piccole suore della Sacra Famiglia (Verona)", "text": "Le Piccole Suore della Sacra Famiglia sono un istituto religioso femminile di diritto pontificio: le suore di questa congregazione pospongono al loro nome la sigla P.S.S.F.\nStoria.\nLa congregazione venne fondata dal sacerdote italiano Giuseppe Nascimbeni (1851-1922), parroco di Castelletto di Brenzone (Verona): non riuscendo a far giungere presso la sua chiesa delle religiose, dietro suggerimento di Bartolomeo Bacilieri, coadiutore del vescovo Luigi di Canossa, decise di fondare un nuovo istituto con lo scopo di educare i fanciulli e la giovent\u00f9 femminile e di assistere i malati e gli anziani della comunit\u00e0.\nIl 4 novembre 1892 a Verona Maria Domenica Mantovani (1862-1934), ritenuta cofondatrice della congregazione, fece la sua vestizione ed emise la sua professione dei voti assieme a tre compagne; il 6 novembre 1892, data ritenuta istitutiva della nuova famiglia religiosa, la piccola comunit\u00e0 fece il suo ingresso a Castelletto. Le suore crebbero rapidamente di numero e nel 1895 poterono aprire la prima filiale a Tirano.\nL'istituto ottenne l'approvazione diocesana il 1\u00ba gennaio 1903 e ricevette il pontificio decreto di lode il 26 agosto 1910; le sue costituzioni vennero approvate definitivamente dalla Santa Sede il 1\u00ba aprile 1941.\nPapa Giovanni Paolo II ha beatificato padre Nascimbeni a Verona nel 1988 e madre Mantovani a Roma nel 2003.\nAttivit\u00e0 e diffusione.\nLe Piccole Suore della Sacra Famiglia sono presenti ed operano in molti aspetti della comunit\u00e0 nazionale ed internazionale: dalla educazione dell'infanzia, all'assistenza negli oratori, ai bambini orfani e abbandonati, alla cura dei malati a domicilio e negli ospedali.\nOltre che in Italia, la congregazione \u00e8 presente anche in Albania, Svizzera, Argentina, Brasile, Paraguay, Uruguay, Angola e Togo; la sede generalizia \u00e8 a Castelletto di Brenzone sul Garda.\nAl 31 dicembre 2008, la congregazione contava 796 religiose in 110 case."}
{"id": "1865712", "revid": "110157", "url": "https://it.wikipedia.org/wiki?curid=1865712", "title": "Central Mineira", "text": "Central Mineira \u00e8 una mesoregione del Minas Gerais in Brasile.\nMicroregioni.\n\u00c8 suddivisa in 3 microregioni:"}
{"id": "1865714", "revid": "767487", "url": "https://it.wikipedia.org/wiki?curid=1865714", "title": "Jequitinhonha", "text": "Jequitinhonha \u00e8 un comune del Brasile nello Stato del Minas Gerais, parte della mesoregione di Jequitinhonha e della microregione di Almenara."}
{"id": "1865719", "revid": "74801", "url": "https://it.wikipedia.org/wiki?curid=1865719", "title": "Zona da Mata", "text": "Zona da Mata \u00e8 una mesoregione del Minas Gerais in Brasile.\nMicroregioni.\n\u00c8 suddivisa in 7 microregioni:"}
{"id": "1865721", "revid": "2091899", "url": "https://it.wikipedia.org/wiki?curid=1865721", "title": "Veglia d'armi", "text": "La Veglia d'armi (o Veglia della Promessa) \u00e8 quell'attivit\u00e0 scout in cui il ragazzo o una ragazza appena entrato in reparto si prepara a pronunciare la Promessa scout. \nObiettivi educativi.\nLa veglia consente al novizio di prepararsi in una atmosfera raccolta alla Promessa, e di riflettere e pregare prima di impegnarsi solennemente. \u00c8 anche occasione per tutto il resto del reparto di rafforzare, nel ricordo e nella preghiera comune, l'impegno di tutti.\nPreparazione.\nEssa ha luogo la sera precedente la cerimonia della Promessa, se possibile durante un'uscita; con particolare accuratezza va effettuata la scelta del luogo: una piccola cappella, un santuario, un luogo naturale suggestivo e comunque solitario.\nLa veglia si inquadra nella tradizione cavalleresca a cui si ispir\u00f2 B.-P. nell'ideare lo scautismo: essa ricorda la meditazione dei cavalieri prima dell'investitura (non \u00e8 un caso che, nell'originale inglese, la cerimonia della promessa si chiami proprio \"investitura\").\nSvolgimento.\nLo svolgimento dipende dalle tradizioni delle associazioni e dei singoli gruppi. Molti gruppi seguono, in tutto o in parte, la cerimonia indicata da Mario Sica in \"Cerimonie Scout\".\nSvolgimento nell'Associazione Italiana Guide e Scouts d'Europa Cattolici.\nLa veglia si compone di due parti: la prima \u00e8 ritmata da canti, letture, silenzi, preghiere e gesti simbolici; ad essa partecipa la sola squadriglia di appartenenza del novizio interessato, oppure tutto il reparto. La conduzione \u00e8 affidata alla squadriglia del novizio, insieme al capo e all'assistente spirituale; la durata non \u00e8 generalmente superiore ad un'ora. La seconda parte \u00e8 caratterizzata da silenzio e meditazione, cui partecipa il solo novizio. \u00c8 questo un momento unico, ben preparato e valorizzato dai capi. Il novizio si trova nelle migliori condizioni per riflettere sulla veglia appena vissuta; ha a disposizione un'atmosfera che lo avvicina a Dio: il cielo stellato oppure l'eucaristia nel tabernacolo della chiesa in cui egli si trova. Ha un vangelo, un libro di preghiere o altri spunti di riflessione preparati dai capi da poter sfruttare per riflettere. La durata di quest'ultima parte \u00e8 indicativamente di venti minuti."}
{"id": "1865723", "revid": "767487", "url": "https://it.wikipedia.org/wiki?curid=1865723", "title": "Vale do Rio Doce", "text": "La Vale do Rio Doce (in italiano: Valle del Rio Doce) \u00e8 una mesoregione del Minas Gerais in Brasile. \u00c8 composta da 102 municipalit\u00e0, distribuite in sette microregioni.\nLa citt\u00e0 pi\u00f9 popolosa \u00e8 Governador Valadares (263.594 abitanti), seguita da Ipatinga (239.177 abitanti).\nMicroregioni.\n\u00c8 suddivisa in 7 microregioni:"}
{"id": "1865724", "revid": "110157", "url": "https://it.wikipedia.org/wiki?curid=1865724", "title": "Vale do Mucuri", "text": "Vale do Mucuri \u00e8 una mesoregione del Minas Gerais in Brasile.\nMicroregioni.\n\u00c8 suddivisa in 2 microregioni:"}
{"id": "1865729", "revid": "729019", "url": "https://it.wikipedia.org/wiki?curid=1865729", "title": "Tri\u00e2ngulo Mineiro e Alto Parana\u00edba", "text": "Tri\u00e2ngulo Mineiro e Alto Parana\u00edba \u00e8 una mesoregione del Minas Gerais in Brasile.\nMicroregioni.\n\u00c8 suddivisa in 7 microregioni:"}
{"id": "1865733", "revid": "74801", "url": "https://it.wikipedia.org/wiki?curid=1865733", "title": "Sul e Sudoeste de Minas", "text": "Sul e Sudoeste de Minas \u00e8 una mesoregione del Minas Gerais in Brasile.\nMicroregioni.\n\u00c8 suddivisa in 10 microregioni:"}
{"id": "1865734", "revid": "110157", "url": "https://it.wikipedia.org/wiki?curid=1865734", "title": "Oeste de Minas", "text": "Oeste de Minas \u00e8 una mesoregione del Minas Gerais in Brasile.\nMicroregioni.\n\u00c8 suddivisa in 5 microregioni:"}
{"id": "1865737", "revid": "110157", "url": "https://it.wikipedia.org/wiki?curid=1865737", "title": "Norte de Minas", "text": "Norte de Minas \u00e8 una mesoregione del Minas Gerais in Brasile.\nMicroregioni.\n\u00c8 suddivisa in 7 microregioni:"}
{"id": "1865739", "revid": "110157", "url": "https://it.wikipedia.org/wiki?curid=1865739", "title": "Noroeste de Minas", "text": "Noroeste de Minas \u00e8 una mesoregione del Minas Gerais in Brasile.\nMicroregioni.\n\u00c8 suddivisa in 2 microregioni:"}
{"id": "1865741", "revid": "74801", "url": "https://it.wikipedia.org/wiki?curid=1865741", "title": "Mesoregione Metropolitana di Belo Horizonte", "text": "Metropolitana di Belo Horizonte \u00e8 una mesoregione del Minas Gerais in Brasile.\nMicroregioni.\n\u00c8 suddivisa in 8 microregioni:"}
{"id": "1865743", "revid": "56620", "url": "https://it.wikipedia.org/wiki?curid=1865743", "title": "Cronache dell'Ombra", "text": "Cronache dell'Ombra (titolo originale \"The Curse of the Gloamglozer\") \u00e8 un romanzo fantasy di Paul Stewart e Chris Riddell. \u00c8 l'ultimo libro della saga di Boscofondo ed \u00e8 un prequel. I primi tre libri sono \"Cronache di Boscofondo\", \"Cronache del Bordo\" e Cronache di Santafrasso.\nTrama.\n\"Quint\", figlio del capitano pirata volante \"Sciacallo dei Venti\", diventa apprendista del Supremo Accademico di Santafrasso, \"Linius Pallitax\". Dovr\u00e0 svolgere per lui un sacco di compiti importanti, come cercare una pergateccia nella Gran Biblioteca o manovrare la cosiddetta Cielgabbia. Far\u00e0 conoscenza con alcune persone che vivono con Linius al Palazzo delle Ombre. \"Welma Spinlegno\" \u00e8 la sua cameriera, \"Dittolo\" il suo animale domestico, \"Pinzette\" il suo portiere e \"Maris\" la sua figlia. Insieme a quest'ultima, Quint entrer\u00e0 nella lieviroccia e si scontrer\u00e0 col \"malluccignolo sanguigno\", una creatura simile ad un cuore che succhia l'energia vitale a tutti coloro che vogliono sfidarla. E fra questi anche \"Bungus Steptrix\", un bibliotecario studiaterra che aveva risorse a tutto. Ma il malvagissimo Mordicuore verr\u00e0 sguinzagliato nel mondo con l'aiuto di due persone: Linius e Quint.\nCronologia dei fatti.\nRispetto alla prima trilogia (\"Cronache di Boscofondo\", \"Cronache del bordo\" e Cronache di Santafrasso) i fatti narrati in questo volume sono antecedenti alle vicende di Fruscello, anche se il libro \u00e8 stato scritto dopo. \u00c8 consigliabile quindi iniziare a leggere l'intera saga da qui."}
{"id": "1865744", "revid": "17371730", "url": "https://it.wikipedia.org/wiki?curid=1865744", "title": "Metropolitana de Belo Horizonte", "text": ""}
{"id": "1865748", "revid": "104066", "url": "https://it.wikipedia.org/wiki?curid=1865748", "title": "Nikolaj Bulganin", "text": ""}
{"id": "1865749", "revid": "74801", "url": "https://it.wikipedia.org/wiki?curid=1865749", "title": "Microregione di Cataguases", "text": "Cataguases \u00e8 una microregione del Minas Gerais in Brasile, appartenente alla mesoregione di Zona da Mata.\nComuni.\n\u00c8 suddivisa in 14 comuni:"}
{"id": "1865758", "revid": "300067", "url": "https://it.wikipedia.org/wiki?curid=1865758", "title": "Federico Bolzonella", "text": ""}
{"id": "1865759", "revid": "110157", "url": "https://it.wikipedia.org/wiki?curid=1865759", "title": "New Day (Wyclef Jean)", "text": "New Day \u00e8 un singolo pubblicato da Wyclef Jean e Bono, per raccogliere fondi per l'associazione benefica NetAid. Wyclef e Bono eseguirono il brano dal vivo al Giants Stadium a New Jersey, il 9 ottobre 1999.\n\"New Day\" \u00e8 entrato nella classifica inglese alla posizione #23, ed ha ottenuto ottimi piazzamenti anche in Finlandia e Svizzera. In italia \"New Day\" \u00e8 stato il dodicesimo singolo pi\u00f9 venduto del 1999."}
{"id": "1865760", "revid": "106456", "url": "https://it.wikipedia.org/wiki?curid=1865760", "title": "Sant'Agricola", "text": "Sant'Agricola pu\u00f2 riferirsi a:"}
{"id": "1865761", "revid": "838137", "url": "https://it.wikipedia.org/wiki?curid=1865761", "title": "Microregione di Juiz de Fora", "text": "Juiz de Fora \u00e8 una microregione del Minas Gerais in Brasile, appartenente alla mesoregione di Zona da Mata.\nComuni.\n\u00c8 suddivisa in 33 comuni:"}
{"id": "1865764", "revid": "1437331", "url": "https://it.wikipedia.org/wiki?curid=1865764", "title": "Clima temperato umido", "text": "Il clima temperato umido, nella classificazione dei climi di K\u00f6ppen rappresenta un tipo climatico temperato senza stagione secca e caratterizzato da precipitazioni comprese tra 700 mm e 1500 mm. Viene simboleggiato da \"Cf\".\nClima temperato umido con estate calda (\"Cfa\").\nQuesto sottotipo rappresenta le zone dove la temperatura media del mese pi\u00f9 caldo supera i 22\u00a0\u00b0C. Si tratta quindi del sottotipo pi\u00f9 continentale. Le zone pi\u00f9 tipiche sono gli Stati Uniti sudorientali, la Cina sudorientale, il Giappone meridionale, una fascia che comprende Il Brasile meridionale e l'Argentina settentrionale, pi\u00f9 alcune zone sparse in Eurasia (soprattutto in Pianura Padana e nelle regioni Danubiane e Balcaniche), in Africa meridionale ed in Australia orientale.\nClima temperato umido con estate tiepida (\"Cfb\").\nQuesto sottoinsieme comprende le zone dove l'estate ha una temperatura media inferiore a 22\u00a0\u00b0C; \"Cfc\" si usa quando ci sono meno di 4 mesi con temperatura superiore a 10 \u00b0C e rappresenta quindi un clima estremo, estate fresca. Questo sottotipo \u00e8 tipico di zone marittime fresche come l'Europa centrale ed atlantica (dove a nord si passa a \"Cfc\"), l'Australia sudorientale (Tasmania compresa), la Nuova Zelanda e il Cile meridionale.\nClima subtropicale umido.\nSebbene K\u00f6ppen non abbia considerato l'esistenza di una categoria subtropicale, esso esiste nella classificazione di Trewartha. Nella letteratura scientifica anglosassone si pu\u00f2 trovare unito il clima temperato umido di K\u00f6ppen con estate calda (\"Cfa\") col clima sinico con estate calda (\"Cwa\") creando una categoria \"ad hoc\" basata perlopi\u00f9 sulle temperature estive (mappa)."}
{"id": "1865765", "revid": "110157", "url": "https://it.wikipedia.org/wiki?curid=1865765", "title": "Microregione di Manhua\u00e7u", "text": "Manhua\u00e7u \u00e8 una microregione del Minas Gerais in Brasile, appartenente alla mesoregione di Zona da Mata.\nComuni.\n\u00c8 suddivisa in 20 comuni:"}
{"id": "1865767", "revid": "110157", "url": "https://it.wikipedia.org/wiki?curid=1865767", "title": "Microregione di Muria\u00e9", "text": "Muria\u00e9 \u00e8 una microregione del Minas Gerais in Brasile, appartenente alla mesoregione di Zona da Mata.\nComuni.\n\u00c8 suddivisa in 20 comuni:"}
{"id": "1865768", "revid": "110157", "url": "https://it.wikipedia.org/wiki?curid=1865768", "title": "Microregione di Ponte Nova", "text": "Ponte Nova \u00e8 una microregione del Minas Gerais in Brasile, appartenente alla mesoregione di Zona da Mata.\nComuni.\n\u00c8 suddivisa in 18 comuni:"}
{"id": "1865769", "revid": "599013", "url": "https://it.wikipedia.org/wiki?curid=1865769", "title": "Marco Allegretti", "text": ""}
{"id": "1865772", "revid": "110157", "url": "https://it.wikipedia.org/wiki?curid=1865772", "title": "Microregione di Ub\u00e1", "text": "Ub\u00e1 \u00e8 una microregione del Minas Gerais in Brasile, appartenente alla mesoregione di Zona da Mata.\nComuni.\n\u00c8 suddivisa in 17 comuni:"}
{"id": "1865777", "revid": "110157", "url": "https://it.wikipedia.org/wiki?curid=1865777", "title": "Microregione di Vi\u00e7osa", "text": "Vi\u00e7osa \u00e8 una microregione del Minas Gerais in Brasile, appartenente alla mesoregione di Zona da Mata.\nComuni.\n\u00c8 suddivisa in 20 comuni:"}
{"id": "1865785", "revid": "114753110", "url": "https://it.wikipedia.org/wiki?curid=1865785", "title": "Frantz Reichel", "text": "Le partecipazioni olimpiche.\nReichel partecip\u00f2 alle prime due olimpiadi. Ad Atene 1896 partecip\u00f2 a diverse gare nell'atletica leggera: nei 400 m piani fu eliminato in semifinale, mentre nei 110 m ostacoli si qualific\u00f2 per la finale, ma rinunci\u00f2 a disputare la gara per supportare il compagno di squadra Albin Lermusiaux nella maratona. In realt\u00e0 Reichel era stato inviato ad Atene come giornalista dal \"V\u00e9lo\", ma fu chiamato in extremis a rappresentare la Francia.\nA Londra 1900 era uno dei componenti della squadra di rugby che si aggiudic\u00f2 il titolo olimpico, mettendo a segno una meta nella gara contro la .\nAtletica leggera.\nOltre alla partecipazione olimpica, Reichel vant\u00f2 un titolo francese nei 110 ostacoli (1891), uno del chilometro di marcia (1893) e due di corsa campestre (1890 e 1891).\nHa inoltre detenuto il record francese dell'ora: 16.500 m, stabilito il 20 giugno 1892 e poi portato a 16.611 m il 6 novembre successivo.\nRugby a 15.\nA livello di club militava nel Racing club de France, con cui vinse il titolo di campione di Francia nel 1892 e nel 1902 (quest'ultimo da capitano), oltre ad aver raggiunto la finale nel 1893. Nel 1905 sar\u00e0 tra i fondatori della sezione rugbistica del Sporting club universitaire de France, con cui giocher\u00e0 fino al 1906\nIl campionato francese d'\u00e9lite juniores, porta il suo nome: Coppa Frantz Reichel.\nAviazione.\nFu un pioniere dell'aviazione: fu il primo giornalista europeo a salire su un aeroplano e detenne il record di volo con passeggero, insieme all'americano Wilbur Wright che era ai comandi dell'apparecchio, in un volo avvenuto a Le Mans il 3 ottobre 1908.\nL'attivit\u00e0 da dirigente.\nFu tra i fondatori del comitato olimpico francese nel 1901, il fondatore della federazione francese di boxe (1903) e di quella di baseball e softball (1924).\nFu presidente della Union des Soci\u00e9t\u00e9s Fran\u00e7aises de Sports Athl\u00e9tiques negli anni subito precedenti la prima guerra mondiale.\nFu a capo dell'ufficio stampa del comitato organizzatore delle olimpiadi di Parigi 1924. Nello stesso anno fond\u00f2 l'associazione internazionale della stampa sportiva (che guider\u00e0 fino alla morte)."}
{"id": "1865787", "revid": "339392", "url": "https://it.wikipedia.org/wiki?curid=1865787", "title": "Racing m\u00e9tro 92", "text": ""}
{"id": "1865788", "revid": "179980", "url": "https://it.wikipedia.org/wiki?curid=1865788", "title": "Jos\u00e9 Guillermo Del Solar", "text": ""}
{"id": "1865790", "revid": "287204", "url": "https://it.wikipedia.org/wiki?curid=1865790", "title": "Abdul Rahim Wardak", "text": "Biografia.\nHa studiato prima in Egitto e poi nelle scuole militari americane. Tornato in patria, si \u00e8 unito all'esercito afghano ed \u00e8 divenuto ufficiale negli anni ottanta, quando nel suo Paese si combatteva contro gli invasori sovietici (24 dicembre 1979-2 febbraio 1989). Combattendo, fu ferito da uno Scud e fu curato dagli Americani. Durante il conflitto divenne un convinto anticomunista.\nPrima della nomina aveva collaborato con Mohammed Fahim, all'epoca Ministro della Difesa, poi il Presidente Karzai lo ha scelto come suo successore."}
{"id": "1865791", "revid": "119832432", "url": "https://it.wikipedia.org/wiki?curid=1865791", "title": "PalaFacchetti", "text": "Il PalaFacchetti \u00e8 un impianto sportivo polivalente italiano con sede a Treviglio. Il palazzetto dello sport ospita gli incontri casalinghi della Blu Basket 1971 Treviglio, squadra di pallacanestro di Serie A2.\nIn passato ha ospitato occasionalmente partite del Volley Bergamo in occasione della Champions League di pallavolo femminile.\nIl comune di Treviglio, citt\u00e0 natale di Giacinto Facchetti, ha dedicato il palazzetto all'ex calciatore e presidente dell'Inter.\nLa struttura \u00e8 utilizzata inoltre per celebrare il Capodanno, cresime e ospitare i concerti.\nCapienza massima: 2880 posti per le manifestazioni sportive; 3640 posti per i concerti.\nIl 12 e il 13 febbraio 2013 ha ospitato un'amichevole tra le nazionali di calcio a 5 di Italia e Portogallo."}
{"id": "1865794", "revid": "287204", "url": "https://it.wikipedia.org/wiki?curid=1865794", "title": "Sette punti neri", "text": "Sette punti neri \u00e8 un romanzo a racconti di Cristiana Ruschi Del Punta, uscito per la prima volta nel 1980.\nTrama.\nIl libro si compone di tre racconti successivi: la storia di Cocci, il viaggio di otto coccinelle, il viaggio al mare di due coccinelle.\nLa prima parte racconta le avventure vissute dalla coccinella Cocci, che in un lungo viaggio dal prato, attraverso il bosco, fino alla montagna e ritorno incontra molti animali (Mi la formica, gli Scoiattoli, Scib\u00e0 il serpente, Arcanda l'aquila, ecc.); questi incontri fanno crescere la coccinella, crescita simboleggiata dalla comparsa di un punto nero sul suo corpo per ogni avventura (fino ad arrivare a sette). \nLa seconda racconta le avventure di otto coccinelle, che conoscendo la storia di Cocci, decidono di intraprendere a loro volta un viaggio attraverso il bosco verso la montagna, dove incontrano l'aquila.\nLa terza storia narra le avventure di due delle otto coccinelle che intraprendono un viaggio verso un luogo sconosciuto: il mare.\nSeguiti.\nNel corso degli anni sono stati aggiunti ulteriori racconti, scritti da vari autori e autrici, che vanno ad integrare la storia principale con nuovi incontri ed avventure.\nScautismo e guidismo.\n\"Sette punti neri\" \u00e8 il racconto su cui si basa l'Ambiente Fantastico del Bosco per la branca delle coccinelle nell'Associazione Guide e Scouts Cattolici Italiani (AGESCI) e dell'Associazione italiana guide e scouts d'Europa cattolici. Questa branca copre l'et\u00e0 tra gli 8 e gli 11 anni, come i lupetti."}
{"id": "1865795", "revid": "729019", "url": "https://it.wikipedia.org/wiki?curid=1865795", "title": "Rizartrosi", "text": "La rizoartrosi o artrosi trapezio-metacarpale \u00e8 l'artrosi che colpisce l'articolazione carpo-metacarpale della mano. La malattia \u00e8 degenerativa della cartilagine articolare con conseguente compromissione del movimento delle due ossa interessate a livello articolare e insorgenza di dolore; con l'avanzare della malattia il dolore \u00e8 pi\u00f9 accentuato in corso di movimento ma pu\u00f2 comparire anche a riposo. Il dolore \u00e8 localizzato a livello della base del 1\u00ba dito della mano (pollice), ed \u00e8 evocabile con la palpazione della zona interessata. Il paziente non riesce a fare la pinza con il pollice e l'indice causa il dolore.\nDiagnosi.\nLa diagnosi \u00e8 clinica ovvero mediante visita medica specialistica ortopedica, e pu\u00f2 essere confermata con l'esame radiografico mirato dell'articolazione trapezio-metacarpale.\nTerapia.\nLa terapia prevede di mantenere a riposo l'articolazione mediante tutori appositi, inoltre trattamento con farmaci antinfiammatori non steroidei (FANS) per via generale a pieno dosaggio per un periodo di tempo adeguato. \u00c8 possibile anche la terapia infiltrativa intrarticolare, con corticosteroidi, che sono potenti antinfiammatori. Inoltre \u00e8 spesso attuata anche la terapia fisica strumentale (ultrasuoni, ionoforesi, ecc.). Raramente vi \u00e8 l'indicazione al trattamento chirurgico mediante intervento di artroplastica in sospensione. La terapia farmacologica (FANS) d\u00e0 scarsi risultati e inoltre pu\u00f2 essere lesiva alla mucosa gastrica, diversamente la terapia conservativa con il tutore ergonomico (Rizosplint) permette di mantenere la funzione del pollice lasciando libero il polso. Di recente introduzione \u00e8 la Crioterapia localizzata intensiva (-100\u00b0C), abbatte lo stato flogistico ed induce la riattivazione della riserva delle cartilagini lesionate dal processo artrosico. Gi\u00e0 molto praticato \u00e8 la artroplastica della T.M. con interposizione di un disco protesico di piro-carbonio: l'intervento \u00e8 elettivo su pazienti non oltre il 3\u00ba grado di artrosi."}
{"id": "1865797", "revid": "38120", "url": "https://it.wikipedia.org/wiki?curid=1865797", "title": "Sette Punti Neri", "text": ""}
{"id": "1865810", "revid": "287204", "url": "https://it.wikipedia.org/wiki?curid=1865810", "title": "Ren\u00e8 Laurentin", "text": ""}
{"id": "1865816", "revid": "266222", "url": "https://it.wikipedia.org/wiki?curid=1865816", "title": "Abdurrahim Wardak", "text": ""}
{"id": "1865817", "revid": "114325", "url": "https://it.wikipedia.org/wiki?curid=1865817", "title": "Saga di Hervarar", "text": ""}
{"id": "1865818", "revid": "260760", "url": "https://it.wikipedia.org/wiki?curid=1865818", "title": "Hover board", "text": ""}
{"id": "1865821", "revid": "287204", "url": "https://it.wikipedia.org/wiki?curid=1865821", "title": "Moschea di al-Rifa'i", "text": "La moschea di al-Rif\u0101\u02bf\u012b (, scritta anche Al-Refai, Al-Refa'i, e chiamata in inglese Royal Mosque o Khedival Mosque, \"Moschea reale\" in quanto mausoleo della famiglia reale di Mehmet Ali), si trova al Cairo, Egitto, a M\u012bd\u0101n al-Qal\u02bfa (lett. \"Piazza della Cittadella\"), adiacente alla Cittadella. L'edificio si trova accanto alla Madrasa di Sultan Hassan, che risale al 1361 circa. Fu concepita architettonicamente come un complemento della struttura palaziale pi\u00f9 antica. Fece parte di una vasta campagna intrapresa dai regnanti dell'Egitto per collegare le proprie figure alle glorie antiche dei primi periodi dell'Egitto islamico e al contempo dare un volto pi\u00f9 moderno alla citt\u00e0 sotto il profilo artistico e monumentale. La moschea fu costruita nelle vicinanze di due grandi piazze e all'esterno dei numerosi viali costruiti in stile europeo all'incirca nello stesso periodo.\nLa moschea di al-Rif\u0101\u02bf\u012b fu edificata in due fasi tra il 1869 e il 1912, quando essa fu infine completata. Fu inizialmente commissionata da Khushiyar Hanim, madre del chediv\u00e8 del XIX secolo, Isma'il Pasci\u00e0 per ampliare e rimpiazzare la preesistente \"z\u0101wiya\" (luogo di raduno e meditazione ispirata al \"santo\" sciafeita A\u1e25mad al-Rif\u0101\u02bf\u012b, nato nell'Iraq meridionale nel 1106 (o 1118) e morto a Umm \u02bfUbayda (Iraq) nel 1118.&lt;br&gt;\nLa \"z\u0101wiya\" costitu\u00ec un sito oggetto di venerazione e di appositi pellegrinaggi da parte dei musulmani del posto che credevano che il cenotafio possedesse qualit\u00e0 mistiche di grande rilievo. H\u014dshiy\u0101r H\u0101nim previde di conseguire il duplice obiettivo di ospitare nella nuova struttura le reliquie del \"santo\" sufi e le salme della famiglia reale egiziana. In corso d'opera, sia l'architetto sia il progetto sia i fini prefissi furono cambiati.\nL'originario architetto fu Husayn Fahmi Pasci\u00e0, detto \"al-Mi\u02bfmar\" (l'Architetto), un lontano cugino della madre del chediv\u00e8, che mor\u00ec durante la prima fase della costruzione. I lavori si fermarono dopo l'abdicazione del Chediv\u00e8 Isma'il Pasci\u00e0 nel 1880. Khushiy\u0101r H\u0101nim stessa mor\u00ec nel 1885 e i lavori non furono ripresi fino al 1905, allorch\u00e9 il Chediv\u00e8 \u02bfAbb\u0101s \u1e24ilm\u012b II ne ordin\u00f2 il completamento. I lavori furono supervisionati dall'architetto austriaco Max Hertz, responsabile del Comitato per la Conservazione dei Monumenti Arabi al Cairo.\nL'edificio risulta essere un \"m\u00e9lange\" di stili, desunti essenzialmente dal periodo mamelucco, inclusa la sua cupola e il minareto. La costruzione ospita un'ampia sala di preghiera (\"mu\u1e63all\u0101\"), come pure le tombe di al-Rif\u0101\u02bf\u012b e di due altri \"santi\" locali: Ali Abi Shubbak e Yahya al-Ansari.\nLa moschea \u00e8 il luogo di riposo eterno di Khushiy\u0101r H\u0101nim e di suo figlio Isma'il Pasci\u00e0, come pure di numerosi altri membri della famiglia reale egiziana, incluso Re F\u0101r\u016bq, l'ultimo sovrano regnante dell'Egitto, il cui corpo fu inumato qui, col consenso di Gam\u0101l \u02bfAbd al-N\u0101\u1e63er, dopo la sua morte a Roma nel 1965. La moschea ospit\u00f2 per breve periodo anche la salma dello Sci\u00e0 d'Iran, Reza Shah Pahlavi, morto in esilio in Sudafrica nel 1944, e che torn\u00f2 nella sua patria dopo la Seconda guerra mondiale. Parte della camera funeraria \u00e8 attualmente occupata dal figlio di Reza Shah Pahlavi, l'ultimo Sci\u00e0 Mohammad Reza Pahlavi, che mor\u00ec al Cairo nel 1980."}
{"id": "1865823", "revid": "60848", "url": "https://it.wikipedia.org/wiki?curid=1865823", "title": "Prima la musica e poi le parole", "text": "Prima la musica e poi le parole \u00e8 un divertimento teatrale in un atto del compositore Antonio Salieri su libretto di Giovanni Battista Casti.\nStoria.\nAnche nota come \"Prima la musica\", l'opera fu rappresentata per la prima volta il 7 febbraio 1786 nel giardino d'inverno (\"orangerie\") del castello di Sch\u00f6nbrunn di Vienna e venne commissionata dall'imperatore Giuseppe II. L'opera buffa di Salieri venne rappresentata nella stessa serata de \"Der Schauspieldirektor\" di Wolfgang Amadeus Mozart, venendo rappresentata come secondo titolo di una serata privata per nobili.\nGli interpreti della prima messa in scena dell'opera furono:\nTrama.\nLa scena si apre nella casa del Maestro di Cappella, intento a discutere aspramente col poeta poich\u00e9 il loro signore (il conte Opizio) ha commissionato loro la stesura di un'opera lirica in soli quattro giorni. Il furbo maestro (vedendo l'impossibilit\u00e0 di comporre un'opera lirica in quattro giorni) rivela al poeta che ha intenzione di riciclare la partitura di una sua vecchia opera poco conosciuta, il vate per\u00f2 si lamenta del fatto che fare prima la musica delle parole \u00e8 come fare \"prima l'abito e poi la persona a cui si adatti\". Il Maestro allora lo deride sostenendo che \u00e8 chi scrive la musica a fare tutta la fatica, sprona poi il poeta a muoversi a scrivere qualche verso per un'aria poich\u00e9 a breve sarebbe giunta una cantante virtuosa dell'opera seria, Donna Eleonora. Successivamente alla scena si aggiunge Tonina, una cantante dell'opera buffa che contribuir\u00e0 con le sue lamentele (insieme a quelle di Donna Eleonora) a creare scompiglio ma alla fine tutto si risolver\u00e0 per il meglio: le cantanti si metteranno d'accordo e il poeta si appacificher\u00e0 col maestro."}
{"id": "1865824", "revid": "1414688", "url": "https://it.wikipedia.org/wiki?curid=1865824", "title": "Olimpiadi degli scacchi del 1968", "text": "Le Olimpiadi degli scacchi del 1968 furono la diciottesima edizione ufficiale della competizione. Si svolsero a Lugano, in Svizzera, dal 17 ottobre al 7 novembre; l'unico torneo previsto era quello \"open\", giocato su quattro scacchiere.\nTorneo.\n314 giocatori di 53 nazioni diverse parteciparono al torneo, le squadre furono divise, come nelle ultime due edizioni, in sette gironi, e in seguito in quattro diverse finali con 14 (finali A, B, C) e 11 partecipanti (finale D). Venne tuttavia introdotto una modifica nel regolamento: le squadre non rigiocarono nella seconda fase le partite gi\u00e0 disputate nella prima, ma i risultati del girone iniziale furono portati nella finale.\nUna polemica coinvolse prima dell'inizio delle gare la squadra statunitense e gli organizzatori: Fischer chiese infatti di giocare le proprie partite in una sala privata a causa dell'illuminazione della sala del torneo. Questa richiesta non venne accolta, e Fischer si ritir\u00f2 dalle Olimpiadi; il suo posto venne preso da Donald Byrne.\nPrima fase.\nNella tabella seguente sono elencati i gruppi in cui vennero divise le squadre. In grassetto e corsivo sono evidenziate le qualificate alla finale A, in solo grassetto le qualificate alla finale B e in \"solo corsivo\" le qualificate alla finale C.\nNel primo gruppo, dopo l'Unione Sovietica (i cui giocatori vinsero tutte le 28 partite eccetto due), le Filippine si qualificarono inaspettatamente per la finale A battendo l'Inghilterra per 2,5-1,5 all'ultimo turno. Nel girone 2, la Mongolia perse la possibilit\u00e0 di togliere la finale principale agli Stati Uniti perdendo 3-1 contro l'Austria al penultimo turno; nel terzo gruppo, la Polonia si qualific\u00f2 a spese della Spagna, che batterono per 2,5-1,5. Nel quarto raggruppamento, i Paesi Bassi non riusc\u00ec a superare Canada e Ungheria, a causa di due sconfitte contro Paraguay e Monaco.\nRomania e Germania Ovest si qualificarono, secondo le previsioni, dal gruppo 5, cos\u00ec come Argentina e Germania Est dal sesto gruppo. Nell'ultimo girone, l'Islanda arriv\u00f2 terza dopo aver perso 3-1 con la Bulgaria, mentre Andorra, senza ottenere neanche un punto, arriv\u00f2 ultima.\nSeconda fase.\nLa seconda fase, iniziata il 26 ottobre, vide una netta vittoria dell'Unione Sovietica, che guadagnarono la medaglia d'oro con due turni di anticipo. Nella corsa per il secondo posto, la Polonia si mise in luce all'inizio battendo la Cecoslovacchia, ma in seguito venne sconfitta dalla Bulgaria e dai sovietici (4-0). Gli stessi bulgari, insieme agli Stati Uniti, e alla Jugoslavia, combatterono per l'argento: questi ultimi arrivarono secondi, mentre gli americani venivano battuti all'ultimo turno dalla Germania Est e superati dai bulgari, che lascirono solo mezzo punto alle Filippine, vincendo il bronzo.\nRisultati individuali.\nFurono assegnate medaglie ai giocatori di ogni scacchiera con le tre migliori percentuali di punti per partita."}
{"id": "1865825", "revid": "287204", "url": "https://it.wikipedia.org/wiki?curid=1865825", "title": "Gideon Stahlberg", "text": ""}
{"id": "1865831", "revid": "59912", "url": "https://it.wikipedia.org/wiki?curid=1865831", "title": "Aeroporto Internazionale di Kuala Lumpur", "text": "L'Aeroporto di Kuala Lumpur (IATA: KUL, ICAO: WMKK), noto anche come KLIA (Kuala Lumpur International Airport) \u00e8 l'aeroporto principale di Kuala Lumpur nonch\u00e9 il pi\u00f9 importante in Malaysia. Si trova nel distretto di Sepang, nel sud dello stato di Selangor, a circa 50 chilometri (31 miglia) dalla capitale, Kuala Lumpur. Costruito con un costo di circa 3,5 miliardi di dollari, il KLIA \u00e8 stato aperto il 27 giugno 1998, in tempo per i Giochi del Commonwealth 1998.\nIl Kuala Lumpur International Airport \u00e8 in grado di gestire 35 milioni di passeggeri e 1,2 milioni di tonnellate di merci l'anno. Gestisce un grande traffico di passeggeri internazionali: \u00e8 il 18\u00b0 aeroporto pi\u00f9 trafficato del mondo in questa categoria nel 2010, ed \u00e8 uno dei principali \"hub\" dell'Asia assieme al Chek lap kok di Hong Kong e al Changi di Singapore. Nello stesso anno, il KLIA ha gestito 697.015 tonnellate di merci. L'aumento del volume delle merci ha portato l'aeroporto a divenire uno dei pi\u00f9 importanti e pi\u00f9 trafficati al mondo.\nL'aeroporto \u00e8 gestito dalla societ\u00e0 Aeroporti Malaysia (MAHB), le principali compagnie aeree ad usufruire dell'aeroporto sono la Malaysia Airlines, MASkargo, AirAsia e AirAsia X.\nL'aeroporto serve le seguenti regioni del paese: Klang Valley, valle Greater Klang , Shah Alam, Malacca, Selangor e Sud Perak. Con un grande bacino di utenze, l'aeroporto \u00e8 diventato una delle principali fonti economiche del paese.\nHa una fitta rete di collegamenti stradali e ferroviari con la capitale ed il resto del paese.\nIl codice aeroportuale IATA, KUL \u00e8 stato ereditato dal precedente aeroporto malese, l'Aeroporto Subang, che attualmente si occupa solo di piccoli aerei.\nSkytrax assegna un rating di 4 stelle all'aeroporto.\nStoria.\nIl progetto del KLIA \u00e8 iniziato nel 1990 quando il governo ha deciso che l'Aeroporto Subang (ora Aeroporto Sultan Abdul Aziz Shah Airport) non poteva gestire tutto il traffico malese in continua espansione. Il Primo Ministro Mahathir bin Mohamad \u00e8 stato il primo promotore del progetto, che \u00e8 stato visto come un componente importante per lo sviluppo della Malaysia.\nLa decisione \u00e8 stata controversa. La posizione, oltre 51\u00a0km da Kuala Lumpur, \u00e8 stata vista come un inconveniente; un altro inconveniente \u00e8 stato il costo immenso per il progetto e la realizzazione; infine molti critici hanno sostenuto che, contrariamente alle affermazioni del governo, il Subang poteva essere ampliato. Infatti, i lavori di ampliamento al Subang continuarono simultaneamente con il KLIA in costruzione. Al Subang c'\u00e8 un nuovo Terminal 3 che \u00e8 stato aperto nel dicembre 1993 e il terminal 2 \u00e8 stato rinnovato nel 1995, solo tre anni prima di apertura della KLIA."}
{"id": "1865833", "revid": "1543377", "url": "https://it.wikipedia.org/wiki?curid=1865833", "title": "Corioretinite", "text": " \nLa corioretinite colpisce la coroide e la retina dell'occhio: consiste nella presenza in loco di un focolaio d'infiammazione.\nLa sintomatologia consiste nella visione offuscata del paziente fino a una condizione degenerativa in caso di mancata terapia. Pu\u00f2 avere una causa infettiva o non infettiva.\nMolto rara \u00e8 la corioretinite da toxoplasma gondii, provocata appunto dal parassita causa della toxoplasmosi.\nSintomatologia.\nFra le varie manifestazioni si riscontrano vista annebbiata, fotofobia. A volte le immagini si vedono in maniera sfocata, spesso si vedono dei punti neri pi\u00f9 o meno grandi e di varie forme."}
{"id": "1865838", "revid": "101768", "url": "https://it.wikipedia.org/wiki?curid=1865838", "title": "VMware player", "text": ""}
{"id": "1865840", "revid": "37401", "url": "https://it.wikipedia.org/wiki?curid=1865840", "title": "Sophisma auctoritatis", "text": ""}
{"id": "1865847", "revid": "287204", "url": "https://it.wikipedia.org/wiki?curid=1865847", "title": "Saga di Hervor", "text": ""}
{"id": "1865848", "revid": "411198", "url": "https://it.wikipedia.org/wiki?curid=1865848", "title": "Episodi di Denn\u014d Coil", "text": "Questo \u00e8 l'elenco degli episodi di \"Denn\u014d Coil\", l'anime giapponese prodotto dalla Madhouse e trasmesso in patria nel 2007 sul canale della NHK \"NHK Ky\u014diku Television\". In totale la serie consta di 26 episodi, trasmessi durante il sabato preserale dalle 18:30 alle 19:00. \nI primi tre episodi sono stati proiettati in Italia al Future Film Festival del 2008. In Italia i diritti sono stati acquistati dalla Dynit, che lo ha annunciato al Lucca Comics &amp; Games 2011 e l'anime \u00e8 stato trasmesso su Rai 4 dal 30 settembre 2012 al 7 aprile 2013 la domenica mattina."}
{"id": "1865850", "revid": "767487", "url": "https://it.wikipedia.org/wiki?curid=1865850", "title": "Succo Marcio", "text": "I Succo Marcio sono un gruppo punk rock italiano formatosi il 10 marzo 1995 a Como. La pi\u00f9 longeva formazione era formata da Alessio Senesi (voce e chitarra), Mario Bargna (voce e chitarra), Marco Campoli (basso e cori) e Silvio Mason (batteria e cori).\nDopo la stampa di alcuni demo autoprodotti, nel 2000 esce il primo album intitolato \"Succo Cocktail Tropicale all'Arancia!\", pubblicato dalla Decibel Records. Le prime mille copie stampate vengono esaurite in pochi mesi e il cd viene cos\u00ec ristampato pi\u00f9 volte, ridistribuito a livello nazionale, vendendo migliaia di copie. .\nIl 19 settembre 2000, la band, presente ad uno show dei Green Day, viene invitata sul palco dal cantante Billie Joe Armstrong a suonare una loro canzone. L'esecuzione dal vivo cos\u00ec improvvisata del brano \"Muore il giorno\" .\nNel 2004 esce il nuovo album \"Anche lei sar\u00e0 come tutte le altre?\" che apre la strada a un periodo ricchissimo di concerti in tutta Italia, tra cui spicca, nel 2005, la partecipazione all'Heineken Jammin Festival, dove i Succo Marcio dividono il palco con Garbage, Green Day e R.E.M., alla quale segue un nuovo tour nei club italiani a cura di Milano Concerti (Live Nation).\nNel 2006 esce l'EP \"Campione du Mundo\", anche in edizione limitata in cofanetto insieme alla ristampa dell'album \"Succo Cocktail Tropicale all'Arancia!\".\nNel 2007 il chitarrista/cantante Mario Bargna pubblica da solista prima un singolo \"Seguimi sulla A14\", con il video trasmesso su MTV e allmusic, e poi l'anno successivo Prova a prendermi per la Poci One/Self, tra i partecipanti al disco figurano come ospiti Alberto Fortis e Gatto Panceri, tra i musicisti Lele Melotti, Giorgio Secco, Lorenzo Poli. L'album \u00e8 supportato da un tour con l'agenzia Barley Arts.\nDopo un apparente scioglimento il 10 marzo 2009, i Succo Marcio scelgono un contesto tra le proposte e ogni estate, si riuniscono in concerto per un saluto ai fans (2009 Como, 2010 Cervia (RA), 2011 Casatenovo (Lc), 2012 Fino Mornasco (Co), 21/12/2012 Valsassina (Lc)).\nIl 28 giugno 2020 muore a soli 42 anni il batterista della band Silvio Mason."}
{"id": "1865851", "revid": "729019", "url": "https://it.wikipedia.org/wiki?curid=1865851", "title": "William Harrison Ainsworth", "text": "Biografia.\nFiglio di un avvocato benestante, nacque a Manchester nel 1805. Frequent\u00f2 in un primo tempo la prestigiosa \"Scuola di Grammatica di Manchester\", poi si dedic\u00f2 allo studio della Giurisprudenza, pur non essendone attratto. Fu mandato a Londra per terminare gli studi. Nella capitale conobbe John Ebers, pubblicitario e direttore del \"Teatro di Sua Maest\u00e0\", il quale lo introdusse nell'ambiente dei circoli letterari.\nPer un breve periodo Ainsworth lavor\u00f2 come pubblicitario, poi divenne giornalista. Nel 1834 pubblic\u00f2 il suo primo romanzo, \"Rookwood\", nel quale raccontava la vita di Dick Turpin, un celebre briccone britannico. Poco tempo dopo spos\u00f2 la figlia di Ebers.\nNel 1840 scrisse \"La torre di Londra\", il suo quarto lavoro, nel quale raccontava principalmente dei compatrioti in associazione con la celebre Torre. Continu\u00f2 a scrivere sino al 1876 romanzi e novelle, di queste ultime ne pubblic\u00f2 trentanove. Mor\u00ec a Reigate, una cittadina della contea del Surrey, nel 1882.\nNelle sue opere le situazioni sono spesso sorprendenti e le descrizioni dei caratteri molto realistiche, ma \u00e8 l'umorismo a volte amaro la sua caratteristica pi\u00f9 criticata e apprezzata."}
{"id": "1865852", "revid": "114325", "url": "https://it.wikipedia.org/wiki?curid=1865852", "title": "Hervarar saga", "text": ""}
{"id": "1865853", "revid": "2057934", "url": "https://it.wikipedia.org/wiki?curid=1865853", "title": "Clima glaciale", "text": "Il clima glaciale (o del gelo perenne) \u00e8 il pi\u00f9 freddo dei climi terrestri. Secondo la classificazione dei climi di K\u00f6ppen si abbrevia con \"EF\". Si trova principalmente nella parte interna della Groenlandia, nelle zone artiche pi\u00f9 prossime al Polo Nord e nella massima parte dell'Antartide. Al di fuori di queste aree, \u00e8 il clima tipico dei ghiacciai montani. Le regioni sono caratterizzate da distese di ghiacci e nevi perenni e da un vento catabatico spesso impetuoso.\nDescrizione.\nIl clima glaciale ha temperature medie del mese pi\u00f9 caldo inferiori a 0\u00a0\u00b0C; solo in alcune zone dell'Oceano Artico la temperatura pu\u00f2 salire a circa 1\u00a0\u00b0C, quindi il periodo del disgelo \u00e8 pressoch\u00e9 assente cos\u00ec come la vegetazione. \nIn inverno le temperature medie possono scendere facilmente sotto i \u221250\u00a0\u00b0C: a Vostok, la temperatura media di agosto (il mese pi\u00f9 freddo) \u00e8 di \u221271\u00a0\u00b0C e quella di febbraio (il mese meno freddo) \u00e8 di \u221233\u00a0\u00b0C, per una media annua di \u221256\u00a0\u00b0C. \nA causa delle alte pressioni antartiche, l'inversione termica \u00e8 molto accentuata. Anche l'interno della Groenlandia raggiunge temperature medie annue bassissime, inferiori a \u221230\u00a0\u00b0C e comprese tra estremi inferiori rispettivamente a \u221250\u00a0\u00b0C in febbraio e \u221210\u00a0\u00b0C in luglio."}
{"id": "1865856", "revid": "38120", "url": "https://it.wikipedia.org/wiki?curid=1865856", "title": "Cavalieri di Morgana", "text": ""}
{"id": "1865857", "revid": "1179770", "url": "https://it.wikipedia.org/wiki?curid=1865857", "title": "Jan van Goyen", "text": "Biografia.\nJan van Goyen fu allievo a Leida di Jacob van Swanenburg, nel periodo che va dal 1616 al 1617, divenne poi allievo di Willem Gerritsz a Hoorn per due anni, e pass\u00f2 poi un anno a Haarlem, dove frequent\u00f2 lo studio del pittore di genere e paesaggista Esaias van de Velde. Da quest'ultimo fu profondamente influenzato nella sua prima opera nota (\"Estate inverno 1625\"). Dal 1618 fu di nuovo a Leida.\nComp\u00ec nei successivi anni molti viaggi in Francia, Inghilterra e Paesi Bassi, che gli permisero di compiere numerosi dipinti a carattere paesaggistico. Nel 1632 si stabil\u00ec all'Aia, dove visse a lungo come stimato pittore. Durante tale periodo si concentr\u00f2 sulla semplificazione del taglio delle sue vedute, sulla riduzione della gamma cromatica a delicati gialli spenti, marroni tenui, grigi argentei e verdi delicati, che gli permisero di raggiungere unit\u00e0 spaziale, tonale e atmosferica. Rinunci\u00f2 cos\u00ec all'inserimento di elementi narrativi, ornamentali e descrittivi che lo accompagnarono invece nelle sue prime opere. Questo cambiamento gli permise di collocarsi tra i migliori pittori paesaggistici del Seicento in Olanda, soprattutto nel campo delle opere di piccolo formato. Straordinaria fu la sua abilit\u00e0 nel distillare l'essenza del piatto paesaggio olandese, solcato dalle vie d'acqua ed esaltato da un cielo in cui si riflettono le condizioni atmosferiche, l'ora del giorno e la stagione. Assente \u00e8 la retorica di tipo idilliaco, o le esagerazioni eroiche, all'insegna di una rara sobriet\u00e0 e di un'innata vena poetica.\nNonostante il suo lavoro fosse ben richiesto, si trov\u00f2 coinvolto in una cattiva speculazione su terre e propriet\u00e0 immobiliari, che lo portarono a vivere in frequenti difficolt\u00e0 finanziarie. Durante gli ultimi anni di lavoro, il pittore si fece influenzare dalle tendenze classicheggianti che si stavano diffondendo e si spinse verso composizioni pi\u00f9 elaborate e l'uso di una gamma cromatica pi\u00f9 ampia.\nMor\u00ec nel 1656 pesantemente gravato da debiti.\nOpere.\nVan Goyen realizz\u00f2 numerosi dipinti con soggetti paesaggistici come canali, laghi e fiumi nei dintorni dell'Aia, Rotterdam, Delft, Dordrecht, Leida, Gouda, Arnhem ed Emmerich.\nIl suo operato si distingue per alcuni elementi: distese di dune, vedute di corsi d'acqua, sentieri costeggiati da capanne e da grandi alberi, rappresentazioni di villaggi e di citt\u00e0 in lontananza come coperte da una leggera foschia con cieli nuvolosi. Si conoscono pi\u00f9 di mille dipinti a lui riferibili, e un numero ancora pi\u00f9 elevato di segni, a testimonianza della sua instancabile attivit\u00e0."}
{"id": "1865863", "revid": "123045751", "url": "https://it.wikipedia.org/wiki?curid=1865863", "title": "Libania Grenot", "text": "In carriera si \u00e8 laureata per due volte campionessa europea dei 400 metri piani ( e ). Pu\u00f2 inoltre vantare due medaglie di bronzo vinte agli europei, nei 400 m piani e nella staffetta 4\u00d7400 metri (), due ori ai Giochi del Mediterraneo (2009 e 2018) e 1 oro ai Mondiali militari (2009). Ha conquistato 6 titoli nazionali italiani assoluti, di cui 5 nei 400 m piani (2009, 2010, 2014, 2015, 2016) ed 1 nei 200 m piani (2012).\nBiografia.\nL'esordio e gli anni di carriera a Cuba.\nHa iniziato a praticare l'atletica leggera nella sua nazione di nascita, Cuba (figlia di Francisco Grenot sindacalista e Olga Mart\u00ednez giornalista), all'et\u00e0 di 9 anni nel 1992.\nCubana di nascita, con l'hobby della musica, Libania Grenot partecipa nel 1999, con la maglia della sua nazione d'origine, ai campionati mondiali allievi di Bydgoszcz, ottenendo un quinto posto sui 400 metri piani e invece non gareggiando nella staffetta svedese pur essendo tra le partecipanti.\nLa prima medaglia a livello seniores la vince nel 2001 quando a L'Avana diventa vicecampionessa nazionale cubana sui 400 m e poi fa il suo esordio in una manifestazione internazionale seniores: i Mondiali in Canada ad Edmonton dove esce in batteria con la staffetta 4x400 m.\nTra il 2002 e il 2003 vince la medaglia di bronzo e il primo titolo cubano ai Campionati nazionali sui 400 m, entrambe le volte sui 400 m; sempre nel 2003 giunge quarta ai Giochi panamericani svoltisi a Santo Domingo capitale della Repubblica Dominicana e quinta con la 4x400 m.\nAncora da cubana nel 2005 conquista il suo secondo titolo nazionale sui 400 m, poi ottiene due medaglie di bronzo (400 e 4x400 m) ai Campionati CAC tenutisi a Nassau capitale delle Bahamas. Inoltre prende parte ai Mondiali di Helsinki, non andando oltre le batterie di qualificazione dei 400 m.\nIl matrimonio e il trasferimento in Italia.\nSi sposa nel 2006 e si trasferisce a Roma, interrompendo momentaneamente la carriera agonistica.\nNell'aprile del 2008, in seguito al matrimonio, ottiene la cittadinanza italiana.\nGli inizi della carriera da italiana.\nSeguita da Riccardo Pisani (gi\u00e0 tecnico del primatista italiano dei 400 m Andrea Barberi) riprende l'attivit\u00e0 agonistica allenandosi a Tivoli, allo stadio Olindo Galli e gareggiando per il gruppo sportivo del CUS Cagliari. Nel giugno 2008 stabilisce sulla pista dello stadio Luigi Ridolfi di Firenze il nuovo record italiano dei 400 m con il tempo di 51\"05, migliorando cos\u00ec di 13 centesimi il precedente record detenuto dal 2006 da Daniela Reina con 51\"18.\nNel luglio dello stesso anno, la IAAF autorizza la partecipazione della Grenot alle Olimpiadi cinesi di Pechino per l'Italia. Il 16 agosto, nel corso delle batterie dei 400 m alle Olimpiadi, migliora ulteriormente il record italiano con il tempo di 50\"87, diventando la prima donna italiana a scendere sotto il muro dei 51\" nei 400 m. Il giorno successivo, in occasione delle semifinali, migliora nuovamente il proprio record portandolo a 50\"83, ma nonostante l'ottimo tempo non riesce a qualificarsi per la finale.\nNel 2008 ottiene il doppio tesseramento, oltre che con il CUS Cagliari, anche con le Fiamme Gialle. Il 20 luglio dello stesso anno a Cagliari diventa vicecampionessa italiana assoluta sui 200 metri piani.\nI trionfi del 2009.\nIl 2 luglio del 2009 ai XVI Giochi del Mediterraneo di Pescara conquista la medaglia d'oro sui 400 m migliorando di oltre mezzo secondo il record nazionale con il tempo di 50\"30. Il 2 agosto vince il suo primo titolo italiano assoluto sui 400 m a Milano.\nIl 16 agosto ai Mondiali di Berlino arriva fino alle semifinali dei 400 m dove con il tempo di 50\"85 manca di poco l'ingresso nella finalissima e con la 4x400 m esce in batteria. Ai Mondiali militari di Sofia in Bulgaria invece vince il titolo iridato sui 400 m.\n2010-2013: le partecipazioni alle pi\u00f9 importanti competizioni internazionali.\nNel 2010 conquista il secondo titolo assoluto sui 400 m a Grosseto. Poi prende parte agli Europei di Barcellona. Sfiora il podio della gara dei 400 m, terminando la finale al quarto posto con il suo primato stagionale di 50\"43, dietro alle russe Tat'jana Firova, Kseniya Ustalova e Antonina Krivoshapka ma a seguito della squalifica per doping della Firova conquista la medaglia di bronzo. Il 1\u00ba agosto giunge quarta anche con la staffetta 4x400 m (composta da Chiara Bazzoni, Maria Enrica Spacca, Marta Milani e la stessa Grenot), stabilendo in 3'25\"71 il nuovo record italiano di specialit\u00e0.\nSul finale di stagione prende parte alla prima edizione della Coppa continentale a Spalato in Croazia gareggiando sia nei 400 m, dove conclude sesta, che nella staffetta 4\u00d7400 metri, conquistando l'argento.\nNel 2011 a Torino diventa vicecampionessa assoluta italiana sui 400 m, sulla stessa distanza arriva quarta ai Giochi mondiali militari di Rio de Janeiro in Brasile e poi partecipa ai Mondiali di Taegu in Corea del Sud non superando la batteria con la 4x400 m.\nDalla fine del 2011 si allena in Florida (U.S.A.) seguita dal tecnico statunitense Loren Seagrave.\nNel 2012 vince il titolo italiano assoluto sui 200 m a Bressanone; poi gareggia agli Europei di Helsinki in Finlandia: finisce sesta nei 400 m ed esce in batteria con la 4x400 m; infine partecipa alle Olimpiadi di Londra in Gran Bretagna: si ferma in semifinale nei 400 m e non supera la batteria con la 4x400 m.\nNel 2013 gareggia ai Giochi del Mediterraneo di Mersin in Turchia vincendo l'argento sui 200 m; poi ai Mondiali di Mosca in Russia non supera la semifinale dei 400 per un soffio e stabilisce l'8\u00ba tempo complessivo di qualifica e invece con la 4x400 m viene squalificata in finale.\nIl quarto titolo assoluto sui 400 metri, l'oro agli Europei ed il ritiro.\nIl 19 luglio del 2014 conquista a Rovereto il suo terzo titolo italiano assoluto sui 400 m. A livello internazionale partecipa alla seconda edizione della Coppa continentale a Marrakech in Marocco vincendo due medaglie: bronzo sui 400 m e argento con la 4x400 m.\nIl 25 maggio gareggia a Nassau nelle isole Bahamas alla prima edizione delle IAAF World Relays terminando in sesta posizione con la 4x400 m.\nIl 15 agosto 2014 in occasione degli Europei, diventa campionessa europea dei 400 m a Zurigo in Svizzera conquistando la medaglia d'oro con il tempo di 51\"10, mentre con la staffetta 4x400 m giunge al settimo posto.\n2015, alle IAAF World Relays a Nassau nelle isole Bahamas, termina al nono posto in classifica; viene per\u00f2 squalificata perch\u00e9 l'ultima frazionista, Maria Benedicta Chigbolu a pochi metri dall'arrivo cade, perde il testimone e taglia il traguardo senza.\nTerzo posto sui 400 m e quarta con la staffetta 4x400 m all'Europeo per nazioni di \u010ceboksary in Russia.\nTitolo italiano assoluto sui 400 m e pur essendo iscritta, non ha gareggiato sui 200 m. Ai Mondiali cinesi di Pechino \u00e8 uscita in semifinale sui 400 m e non ha gareggiato per infortunio con la staffetta 4x400 m.\nNel 2019 le vengono assegnate le medaglie di bronzo degli europei di , sia nei 400 m piani sia nella staffetta 4\u00d7400 m (prove inizialmente chiuse al 4\u00ba posto), in seguito della squalifica della russa Tat'jana Firova.\nAd aprile dello stesso anno, in un'intervista rilasciata alla Gazzetta dello Sport, ha dichiarato di essere incinta e di ritirarsi dal mondo agonistico."}
{"id": "1865864", "revid": "729019", "url": "https://it.wikipedia.org/wiki?curid=1865864", "title": "Druga slovenska nogometna liga 2007-2008", "text": "L'edizione 2007-2008 della Druga slovenska nogometna liga, il secondo livello del campionato sloveno di calcio, vide la vittoria finale del Rudar Velenje che viene cos\u00ec promosso nella PrvaLiga. Il Bonifika ha perso lo spareggio promozione e resta in seconda divisione. Lo Zavr\u010d si \u00e8 ritirato al termine del campionato. Al suo posto \u00e8 ripescato il Triglav Kranj.\nLa stagione inizi\u00f2 il 12 agosto 2007 e termin\u00f2 il 31 maggio 2008 dopo 27 turni."}
{"id": "1865866", "revid": "179980", "url": "https://it.wikipedia.org/wiki?curid=1865866", "title": "Jos\u00e9 del Solar", "text": ""}
{"id": "1865873", "revid": "38120", "url": "https://it.wikipedia.org/wiki?curid=1865873", "title": "Ghost Saints", "text": "Ghost Saints (letteralmente in lingua inglese \"Santi fantasma\", o \"Cavalieri fantasma\" vista la traduzione italiana del termine \"saint\") sono due gruppi di personaggi dell'universo dei Cavalieri dello zodiaco:"}
{"id": "1865875", "revid": "38120", "url": "https://it.wikipedia.org/wiki?curid=1865875", "title": "Ghost Saint", "text": ""}
{"id": "1865881", "revid": "697352", "url": "https://it.wikipedia.org/wiki?curid=1865881", "title": "Cavalieri Ombra", "text": ""}
{"id": "1865882", "revid": "697352", "url": "https://it.wikipedia.org/wiki?curid=1865882", "title": "Cavaliere Ombra", "text": ""}
{"id": "1865883", "revid": "697352", "url": "https://it.wikipedia.org/wiki?curid=1865883", "title": "Cavaliere ombra", "text": ""}
{"id": "1865884", "revid": "6923", "url": "https://it.wikipedia.org/wiki?curid=1865884", "title": "Sepang", "text": "Sepang \u00e8 una citt\u00e0 e un distretto della Malaysia, situata nella parte meridionale dello stato di Selangor. Il distretto \u00e8 forse pi\u00f9 noto come la localit\u00e0 ospitante del Gran Premio della Malesia nel Circuito di Sepang per l'appunto, e anche per l'Aeroporto di Kuala Lumpur che serve la citt\u00e0 di Kuala Lumpur.\nBagan Lalang, nel distretto di Sepang, \u00e8 una famosa meta turistica; \u00e8 considerata una delle principali attrazioni dell'intera Malesia.\nIl distretto di Sepang \u00e8 anche famoso per la citt\u00e0 di Cyberjaya, che \u00e8 anche conosciuta come la Silicon Valley della Malesia. Attualmente, oltre 250 societ\u00e0 multinazionali si trovano in Cyberjaya. Il capoluogo del distretto di Sepang \u00e8 Salak Tinggi."}
{"id": "1865887", "revid": "329657", "url": "https://it.wikipedia.org/wiki?curid=1865887", "title": "Scar (Fullmetal Alchemist)", "text": " \u00e8 un personaggio immaginario della serie manga e anime \"Fullmetal Alchemist\", scritto e disegnato dalla mangaka Hiromu Arakawa.\n\u00c8 uno dei pochi abitanti di Ishval sopravvissuti. Non \u00e8 noto quale sia il suo nome reale e i militari che gli danno la caccia lo hanno chiamato Scar (\"cicatrice\") a causa della cicatrice a forma di X che gli deturpa il volto.\nNel manga e nella seconda serie animata \u00e8 l'assassino dei genitori di Winry, cosa di cui sembra non andare per nulla fiero. Inoltre nonostante nella prima serie animata non sia mai stato pronunciato, la Arakawa ha dichiarato che nel manga il suo vero nome verr\u00e0 rivelato alla fine: infatti ad una lettera che le chiedeva quale sia il vero nome del killer, ha risposto che c'\u00e8 un motivo per cui non pu\u00f2 ancora rivelarlo, ma che l'ha gi\u00e0 scelto. Tuttavia questo non \u00e8 stato poi rivelato: anche nell'ultimo capitolo gli viene chiesto il suo nome, e di nuovo Scar rifiuta di usarlo. Il vero nome sar\u00e0 rivelato in un 4 koma pi\u00f9 avanti, per soddisfare la curiosit\u00e0 dei fan pi\u00f9 appassionati, e spiegare il vero motivo per cui il personaggio rifiuta di rivelarlo.\nAspetto e personalit\u00e0.\n\u00c8 un uomo dalla pelle scura, i capelli bianchi ritti in testa, i tipici occhi rossi che caratterizzano il popolo di Ishval, il fisico muscoloso e allenato, ed il suo braccio destro \u00e8 ricoperto di elaborati tatuaggi alchemici. \u00c8 solito vestire con dei pantaloni scuri sui cui lati spicca un disegno simile ad un crocifisso che gli percorre le gambe ed una canottiera bianca, ma durante la serie cambia pi\u00f9 giacche (inizialmente una giacca gialla a collo alto che per\u00f2 teneva aperta, poi dei mantelli sgualciti, un saio e, nel manga un cappotto invernale; inoltre porta sempre degli occhiali da sole a specchio per coprire i suoi occhi rossi). Nell'anime del 2003, rispetto al manga ed alla seconda serie animata, ha un aspetto leggermente pi\u00f9 giovanile e lineare.\nScar crede di essere lo strumento del suo dio (\u012a\u015bvara, anche noto come il fondatore), e crede che il braccio ricevuto dal fratello sia stato sia una maledizione che un dono, il quale desidera che uccida gli Alchimisti di stato (colpevoli della distruzione di Ishval) con la loro stessa diabolica tecnica. Questo suo pensiero \u00e8 tuttavia una scusa raccontata a se stesso per giustificare la sua vendetta e i suoi omicidi spinti puramente dall'odio; come ogni uomo di Ishval (o quasi) \u00e8 inoltre convinto che l'alchimia sia una pratica contraria alla vita stessa, in quanto modifica la forma di ci\u00f2 che \u00e8 stato donato da dio, ed \u00e8 dunque una ribellione al suo volere. Suo fratello maggiore ha tentato pi\u00f9 volte di convincerlo che con l'alchimia si possono salvare delle vite, non riuscendo per\u00f2 nel suo intento. L'odio per l'alchimia e per gli alchimisti maturer\u00e0 il giorno in cui gli Alchimisti di stato, e Kimbly in particolare, attaccheranno il suo villaggio. Tuttavia, rendendosi conto che ci\u00f2 che fa \u00e8 proibito dalla sua cultura si auto-punisce gettandosi alle spalle tutto ci\u00f2 che il suo dio gli ha donato, rinunciando al suo stesso nome. \u00c8 un uomo d'onore e va fiero del suo sangue ishvaliano.\nNonostante la sua fama di killer spietato dimostra in diverse occasioni di essere un uomo gentile e compassionevole, nel manga soprattutto con la piccola May Chang. ; quando vede Xiao Mei per la prima volta, l'uomo la scambia per un gatto ed ha una strana reazione. Nel manga del 2003, invece, pur di salvare Alphonse da morte certa, decide di sacrificarsi e rinunciare ad avere per s\u00e9 la pietra filosofale.\nStoria.\nManga.\nQuando viveva ad Ishval, Scar era un monaco guerriero ed aveva parecchi diverbi con il fratello, studioso di alchimia. Questi sosteneva che l'arte degli uomini di Amestris, assieme a quella di Xing, potesse salvare delle vite umane. Scar, estremamente religioso, considerava invece l'alchimia una pratica immorale, capace solo di cambiare la forma di ci\u00f2 che dio ha donato agli uomini. Durante la guerra di Ishval tent\u00f2 di scappare del suo villaggio assieme alla sua famiglia e ai suoi compagni, ma venne fermato da Kimbly che, con un'esplosione indotta, li uccise tutti, causando a Scar la mutilazione del braccio destro e una vistosa cicatrice sul volto. Il fratello tuttavia, con un estremo gesto d'amore, sacrific\u00f2 per lui il suo braccio destro, fermando cos\u00ec la sua grave emorragia, ma perdendo la vita nel processo. Al suo risveglio, Scar reag\u00ec d'istinto ed in un raptus di follia uccise gli uomini che lo stavano curando, i dottori Rockbell. Raggiunto poi il suo vecchio villaggio, si trov\u00f2 di fronte un ammasso di macerie, e, disperato, decise di vendicarsi su tutti gli Alchimisti di stato punendoli con la loro stessa arma, l'alchimia.\nSi sente parlare di lui sin dal terzo capitolo come il misterioso killer degli Alchimisti di stato, ma fa la sua vera e propria comparsa nel quinto capitolo, dopo che Shou Tuker \u00e8 stato arrestato ed egli fa irruzione in casa sua, uccidendo lui e sua figlia, tramutata in una chimera. In seguito incontra per caso Edward Elric, che riconosce come \u201cil famoso Alchimista d'acciaio\", e cerca immediatamente di ucciderlo assieme al fratello Alphonse, distruggendo al primo il braccio e al secondo parte dell'armatura. Viene messo in fuga solo dall'intervento di Roy Mustang e dei suoi uomini. Successivamente viene rintracciato dagli homunculus e dopo uno scontro con Gluttony e Lust nelle fogne, viene salvato e portato in una baraccopoli da alcuni ishvaliani. Qui, insieme a numerosi superstiti al massacro di Ishval, trova lo sventurato Yoki, che subito chiama degli uomini ad arrestarlo per poi dividersi il guadagno della taglia. Costoro vengono tuttavia neutralizzati in breve tempo dall'uomo con la cicatrice, che da quel momento in poi tiene con s\u00e9 Yoki come suo servitore. Al loro gruppo si aggiungono May Chang e Xiao Mei, una bambina venuta dall'Est assieme alla sua piccola panda.\nIn seguito, il killer e la bambina, seguendo Xiao Mei, che per puro caso \u00e8 andata a finire nell'armatura di Al, finiscono nel covo degli homunculus e conoscono il \"Padre\", con cui Scar ha un breve scontro e che, grazie a Edward Elric, scopre essere il vero responsabile dell'attacco a Ishval. Tuttavia, non essendo in grado di affrontarlo, Scar si deve rassegnare alla fuga. Tornando di nascosto nel covo degli uomini artificiali, scova e interroga Tim Marcoh (rinchiuso nelle segrete) sulla verit\u00e0 di quanto accaduto a Ishval, e, per proteggerlo dagli homunculus, lo sfigura rendendolo quasi irriconoscibile. Dopodich\u00e9 lo assolda nel suo gruppo per tradurre gli appunti del fratello, nascosti a Briggs.\nLungo la strada, Kimbly affronta Scar su un treno su ordine di Envy, ma ha la peggio, e in seguito l'uomo con la cicatrice viene aiutato dai fratelli Elric a liberarsi dalle due chimere mandate da Kimbly, e viene curato da Winry nonostante sia l'assassino dei suoi genitori. Secondo il piano di Ed, poi, finge di rapire la ragazza mentre Kimbly affronta l'alchimista d'acciaio e, insieme a Marcoh, May Chang, Yoki, Winry e le chimere, riparte per Briggs, ma poi viene raggiunto da Al e trova rifugio insieme al resto del gruppo in un accampamento di profughi di Ishval.\nScar d\u00e0 manforte a Marcoh nel combattimento che segue contro Envy, e in seguito si scontra con gli uomini artificiali nei sotterranei del Laboratorio n\u00ba3 insieme a Edward, dissuadendo Mustang dall'uccidere Envy nel suo stato larvale.\nPoi si \u00e8 ritrovato davanti allo scienziato creatore di King Bradley insieme al Colonnello ed a Hawkeye, ed \u00e8 stato immobilizzato dagli ex candidati a diventare Comandante Supremo al servizio dello scienziato, ma riesce a liberarsi grazie all'intervento di Jelso, Zampano e May Chang. Quindi, dopo che Mustang viene portato nella stanza del Padre da Pride, inizia un violento scontro con Wrath e, messo alle strette, riesce a sorprendere l'homunculus usando la ricomposizione: infatti ora possiede dei tatuaggi alchemici anche sul braccio sinistro, ricavati dagli studi del fratello. Scar riesce infine a sconfiggere l'avversario e ad attivare il cerchio di trasmutazione inverso di Amestris, ricavato anch'esso dagli appunti del fratello, sbloccando l'alchimia di Ed ed Alphonse. Ferito, non partecipa allo scontro finale con Padre. Alla fine, viene salvato dagli uomini di Briggs: Olivier Milla Armstrong lo fa curare e gli risparmia di venir condannato per i crimini commessi. Dopo aver ancora una volta rifiutato di dire il proprio vero nome, Scar continuer\u00e0 a vivere aiutando Miles a riunire e far prosperare il popolo e l'antica cultura di Ishval.\nAnime del 2003.\nIl fratello di Scar inizi\u00f2 a studiare l'alchimia per riportare in vita la donna che amava (creando poi l'homunculus Lust); egli si rivest\u00ec dunque tutto il corpo da cerchi alchemici studiando il segreto della \u201cgrande arte\u201d (un antico studio dell'alchimia, poi vietato ad Ishbar), con la quale sperava di poter salvare il suo popolo grazie alla Pietra filosofale. Poi per\u00f2 cap\u00ec che per realizzarla avrebbe dovuto sacrificare lo stesso la citt\u00e0. Anche qui, Scar tent\u00f2 di scappare con famiglia e compagni, ma fu bloccato da Kimbly che gli fece esplodere la pelle sulla fronte ed il braccio destro: al suo risveglio si ritrova trapiantato il braccio del fratello e assiste alla sua morte a causa del suo gesto altruista.\nMolti anni dopo, a seguito del suo incontro con Nina Tucker, Scar si rende conto dei poteri del suo braccio, e decide quindi di vendicare il suo popolo uccidendo tutti gli alchimisti di stato. Da notare come nella prima serie animata Scar uccida soltanto Nina, e non suo padre. Anni dopo, cerca di uccidere Ed, Al e Marcoh, ma si d\u00e0 alla fuga una volta accerchiato dai militari di Mustang. Dopo uno scontro con gli homunculus, viene salvato da alcuni uomini di Ishbar e si rifugia con loro in una baraccopoli. Dopo varie vicissitudini (fra cui una collaborazione con Alphonse per salvare un bambino di Ishbar e la fuga da una baraccopoli per sfuggire ai militari, chiamati da Yoki), si reca a Reole dove, con l'aiuto di Lyra e Rose, organizza la creazione di una pietra filosofale sacrificando un gran numero di militari. Grazie alla loro assistenza e a quella di Edward (che comunque non \u00e8 d'accordo con il piano, ma non riesce ad impedire l'attacco dei militari), riesce a far evacuare la citt\u00e0 prima che i militari sopraggiungano con l'intento di compiere un massacro come quello di Ishbar.\nNella citt\u00e0 completamente deserta, Scar ha finalmente modo di vendicarsi di Kimbly, con cui ha un furioso scontro per tutta la citt\u00e0. La lotta viene interrotta dall'arrivo di Alphonse che, distraendo l'uomo di Ishbar, concede a Zolf il tempo di trasmutare il suo braccio sinistro in una bomba, ma Scar decide di amputarselo senza fare una piega. L'alchimista scarlatto tenta la fuga, ma viene ferito a morte da Scar. Cos\u00ec, accompagnato da Lust, attira i militari nella citt\u00e0. Poco prima di sacrificarli per portare a termine il suo piano, Lust lo prega di rivelargli il suo vero nome, ma Scar le risponde che non merita pi\u00f9 di averlo. Dopo essersi congedato dalla donna artificiale, l'uomo di Ishbar si sacrifica -assieme a migliaia di soldati- in una colossale trasmutazione che trasforma Alphonse nella pietra filosofale, in modo da salvarlo dall'ultima efferata azione di Kimbly, che aveva trasmutato la sua armatura in una vera e propria bomba ad orologeria.\nFilm.\nNella sequenza finale del film \"Il conquistatore di Shamballa\" Ed, Al e Noa salgono su una macchina di zingari e, alla guida della macchina c'\u00e8 proprio il doppio di Scar accanto alla versione umana dell'homunculus Lust.\nAbilit\u00e0.\nScar possiede grande forza ed agilit\u00e0, che fanno di lui un combattente di prim'ordine, tanto che riesce a tener testa a Ed e Al contemporaneamente, e perfino al maggiore Armstrong, il quale riconosce la sua superiorit\u00e0. Inoltre, nonostante la sua avversione per l'alchimia, Scar \u00e8 in grado di comprendere all'istante la composizione di un oggetto e dunque di applicarvi il giusto flusso distruttivo, poich\u00e9 sul braccio destro, appartenuto al fratello, sono presenti dei tatuaggi alchemici. Il braccio destro dell'uomo di Ishbar infatti blocca l'alchimia al secondo stadio, la scomposizione, e ci\u00f2 lo rende in grado di distruggere tutto ci\u00f2 che ha forma comprese, ovviamente, le persone. La distruzione pu\u00f2 essere effettuata in molti modi: durante la serie infatti lo si vede far esplodere interamente il corpo della vittima (Nina Tucker, nell'anime) rivoltarlo da dentro (Shou Tucker) o creare un buco (Basque Grand).\nNel capitolo 103 si viene a sapere che Scar ha ottenuto anche il potere della ricomposizione, poich\u00e9 ora possiede dei tatuaggi alchemici, frutto delle ricerche di suo fratello, pure sul braccio sinistro. Non \u00e8 ancora chiaro quando e come sia entrato in possesso di tali tatuaggi, ma \u00e8 probabile che sia successo recentemente, dopo aver decifrato gli appunti di suo fratello.\nNel manga, il fratello gli spieg\u00f2 che il proprio braccio destro eseguiva la \"scomposizione\" della materia, mentre il sinistro aveva il potere della \"ricomposizione\". Nell'anime del 2003 questo non viene detto, e anzi la storia segue una linea diversa: infatti Scar con il passare del tempo scopre che lo scopo principale del braccio era quello di assorbire energia per creare una pietra filosofale completa."}
{"id": "1865894", "revid": "729019", "url": "https://it.wikipedia.org/wiki?curid=1865894", "title": "Bisent\u014d", "text": "Il \u00e8 una lancia lunga con una punta d'acciaio ricurva utilizzata nel Giappone feudale.\nMolto pi\u00f9 pesante della naginata nella struttura, \u00e8 usata per lo pi\u00f9 come arma da allenamento per migliorare la propria Naginata-do, ossia l\"arte dell'alabarda\". La storia di quest'arma \u00e8 piuttosto oscura, e ne esistono diverse descrizioni: \"una lunga spada a doppio taglio con una spessa lama troncata\", \"un'arma simile ad una lancia con una lama terminale tipo scimitarra\", \"un'arma ad asta che assomiglia ad un'alabarda, con una lunga e pesante lama ricurva\". I Kukishinden Ryu affermano che l'arma sia stata introdotta dalla Cina durante il quinto secolo; questo farebbe del \"bisen-to\" il precursore pi\u00f9 probabile della naginata. Usata nella guerra come arma contro i cavalieri, sarebbe stata usata sia contro il cavallo che contro il cavaliere."}
{"id": "1865895", "revid": "117741675", "url": "https://it.wikipedia.org/wiki?curid=1865895", "title": "Schiaffino", "text": ""}
{"id": "1865897", "revid": "285085", "url": "https://it.wikipedia.org/wiki?curid=1865897", "title": "Leipziger universit\u00e4tsorchester", "text": ""}
{"id": "1865902", "revid": "1784492", "url": "https://it.wikipedia.org/wiki?curid=1865902", "title": "Nogometno Dru\u0161tvo Slovan", "text": "L'ND Slovan, forma abbreviata di Nogometno Dru\u0161tvo Slovan (\"Societ\u00e0 Calcistica Slovan\"), \u00e8 una societ\u00e0 calcistica slovena con sede nella citt\u00e0 di Lubiana, che oggi milita nella terza divisione del campionato di calcio sloveno, girone Ovest.\nStoria.\nIl club fu fondato nel 1912. Ha vinto il titolo sloveno (prima dell'indipendenza quando il torneo era una divisione inferiore del campionato di jugoslavo) in due occasioni, nel 1965 e nel 1983 e partecipato al campionato di seconda divisione jugoslava nel 1965-66 e 1983-84. Il club ha inoltre vinto la coppa nazionale nel 1983.\nDopo il 1991, con la nascita del campionato indipendente, lo Slovan ha giocato nella PrvaLiga per tre stagioni, giungendo decimo, undicesimo e quindicesimo. Nel 1996 vi \u00e8 stata la fusione con un'altra squadra lubianese, lo Slavija: il nuovo club si chiam\u00f2 ND Slovan-Slavija; gioc\u00f2 con la denominazione, dovuto allo sponsor, di \"Set Vev\u010de\" in Prva Liga 97-98, ma retrocesse al termine della stagione."}
{"id": "1865903", "revid": "729019", "url": "https://it.wikipedia.org/wiki?curid=1865903", "title": "Malden (Kiribati)", "text": " \nMalden, chiamato anche Independence Island nel XIX secolo, \u00e8 un atollo disabitato, piatto e arido dell'Oceano Pacifico centrale, di circa 39 km\u00b2. \u00c8 sito nell'arcipelago delle Sporadi equatoriali e appartenente alla Repubblica di Kiribati.\n\u00c8 conosciuto principalmente per le misteriose rovine preistoriche, gli enormi depositi di guano utilizzati dall'Australia tra il 1860 e il 1927, il suo precedente impiego come sito di test nucleari per la prima Bomba H britannica (Operazione Grapple, 1957) e la sua importanza come area protetta per gli uccelli marini.\nL'atollo \u00e8 stato designato come \"Malden Island Wildlife Sanctuary\". Nel 2014 il governo di Kiribati ha stabilito un'area di divieto di pesca entro 12 miglia nautiche dalla costa delle Sporadi equatoriali meridionali (Isola Carolina, Flint, Vostok, Malden e Starbuck).\nGeografia.\nMalden \u00e8 posto a 242 miglia nautiche a sud dell'equatore, miglia nautiche a sud di Honolulu, e pi\u00f9 miglia nautiche a ovest delle coste sudamericane. L'isola pi\u00f9 vicina \u00e8 l'atollo disabitato Starbuck, 110 miglia nautiche a sud-ovest. Il villaggio pi\u00f9 vicino \u00e8 Tongareva (atollo Penrhyn), 243 miglia nautiche a sud-ovest. L'aeroporto pi\u00f9 vicino \u00e8 su Kiritimati (o isola Christmas), 365 miglia nautiche a nord-ovest. Altre isole vicine, tutte disabitate, sono Jarvis, 373 miglia nautiche a nord-ovest, Vostok, 385 miglia nautiche a sud-sud-est, e Carolina, 460 miglia nautiche a sud-est."}
{"id": "1865904", "revid": "599013", "url": "https://it.wikipedia.org/wiki?curid=1865904", "title": "Massimiliano Fusani", "text": "Carriera.\nCresciuto nell', il primo anno da professionista (1999-2000) lo gioca nel Brescello, con cui sfiora la promozione perdendo la finale dei playoff contro il . In seguito milita in Serie A con il Perugia dopo due campionati di Serie C1.\nNell'estate del 2001 si trasferisce quindi in Umbria. Esordisce coi biancorossi in Serie A l'8 settembre 2001 nel pareggio 0-0 contro la . Nella massima serie disputa con la maglia del \"Grifone\" 52 partite, realizzando 3 reti, prima di retrocedere in Serie B nel 2003-2004.\nTra i cadetti rimane solo mezza stagione, disputando 14 gare con 2 reti, ed a gennaio del 2005 torna in Serie A nel Chievo Verona, con cui gioca 6 gare.\nAl termine della stagione rimane senza contratto ed il 24 agosto viene acquistato dal , con cui firma un contratto annuale, e nel gennaio successivo passa al Bari firmando fino al 2008. Dopo 12 presenze nella seconda met\u00e0 del campionato 2005-2006, disputa 25 gare nel 2006-2007.\nAl termine della sessione estiva del calciomercato dell'estate 2007 viene ceduto in prestito con diritto di riscatto al Sassuolo, in Serie C1 con cui gioca 24 gare contribuendo alla storica promozione degli emiliani in Serie B.\nNell'estate del 2011 non rinnova il suo contratto e conclude cos\u00ec l'avventura col Sassuolo.\nIl 18 luglio 2012 va in ritiro pre-campionato, ma solo in prova, al . Nel settembre 2012 si accasa al Lentigione, club militante in Eccellenza.\nLascia il club a fine stagione; ritiratosi, diventa il nuovo team manager del Sassuolo."}
{"id": "1865905", "revid": "1543377", "url": "https://it.wikipedia.org/wiki?curid=1865905", "title": "SummerSlam 1988", "text": "SummerSlam 1988 fu la prima edizione del pay-per-view Summerslam, prodotto dalla World Wrestling Federation. L'evento si tenne il 29 agosto 1988, al Madison Square Garden di New York. Il pay-per-view fu creato per aiutare l'azienda a competere contro la compagnia rivale, la World Championship Wrestling (ex Jim Crockett Promotions).\nIl match principale tra gli incontri preliminari fu quello valido per il WWF Intercontinental Championship tra The Ultimate Warrior e il campione The Honky Tonk Man; Ultimate Warrior vinse il match in circa trenta secondi, ponendo fine al pi\u00f9 lungo regno da Campione Intercontinentale della storia. Il main event della serata fu il match tra The Mega Powers (Hulk Hogan e Randy Savage) e The Mega Bucks (Ted DiBiase e Andr\u00e9 the Giant); Hogan e Savage vinsero il match dopo che Miss Elizabeth, moglie e manager di Savage, distrasse l'arbitro, che in quell'occasione era il wrestler Jesse Ventura, togliendosi la gonna, restando in mutandine e mostrandogli cos\u00ec le gambe. Dopo SummerSlam, Hogan e Savage decisero di continuare il loro feud on-screen, culminato in un match a \"WrestleMania V\" al termine del quale Hogan vinse il WWF Championship da Savage.\nSviluppo.\nAlla fine del 1980, la World Wrestling Federation di Vince McMahon inizi\u00f2 una guerra di ascolti contro la Jim Crockett Promotions. McMahon ricambi\u00f2 \"Starrcade\", il principale pay-per-view di Jim Crockett, che si tenne per la prima volta il 1983, con la creazione di WrestleMania. Dopo il successo di WrestleMania III tenuto nel marzo del 1987, McMahon cre\u00f2 Survivor Series, andato in onda lo stesso giorno di \"Starrcade 1987\". Dopo aver sconfitto Crockett nella guerra degli ascolti, McMahon cre\u00f2 Royal Rumble, un evento andato in onda gratuitamente su USA Network nel gennaio 1988. L'evento stabil\u00ec un record per la rete con otto milioni di famiglie attaccate allo schermo. Per contrattaccare, Crockett cre\u00f2 \"Clash of the Champions\", andato in onda in contemporanea con \"WrestleMania IV\". Quest'ultimo ottenne un rating pi\u00f9 elevato, e non molto tempo dopo, vend\u00e9 la sua azienda a Ted Turner, che la rinomin\u00f2 World Championship Wrestling. Lo slogan dell'evento fu: \"Gladiators and stars\"\nPoi McMahon decise di aggiungere pi\u00f9 pay-per-view nella programmazione della WWF per capitalizzare il successo dei suoi eventi precedenti. Oltre a \"WrestleMania\" a marzo, \"Royal Rumble\" nel mese di gennaio, e \"Survivor Series\" a novembre, cre\u00f2 un evento per agosto, che chiam\u00f2 appunto \"Summerslam\". Per cercare di diminuire il monopolio della WWF, Turner inizi\u00f2 a trasmettere dei pay-per-view mensilmente per la WCW. SummerSlam divent\u00f2 uno degli eventi di maggior successo della World Wrestling Federation e uno dei cosiddetti \"Big Four\", insieme a WrestleMania, Survivor Series e Royal Rumble. Questi quattro eventi, insieme a King of the Ring, sono conosciuti come i \"Classic Five\".\nStoryline.\nPrima di \"SummerSlam\", The Honky Tonk Man, un personaggio heel, aveva ormai acquisito lo status di pi\u00f9 longevo campione intercontinentale nella storia della WWF. Originariamente avrebbe dovuto difendere il titolo contro Brutus Beefcake, ma quest'ultimo non fu in grado di combattere a causa di un infortunio causatogli da \"Outlaw\" Ron Bass la settimana prima (storyline). Honky, lasciato senza uno sfidante, lanci\u00f2 una open challange dicendo che il suo avversario non avrebbe dovuto preoccuparsi. The Ultimate Warrior, il number one contender per l'Intercontinental Championship, accett\u00f2 la sfida per SummerSlam. Inoltre i Demolition (Ax e Smash) difesero i titoli di coppia vinti a \"WrestleMania IV\" dopo solo un anno in WWF. Essi difesero i titoli dall'assalto degli ex campioni della Hart Foundation (Bret Hart e Jim Neidhart).\nIl feud tra Rick Rude e Jake Roberts inizi\u00f2 diverse settimane prima di \"Summerslam\". Come parte della storyline, Rude era solito, dopo aver vinto un match, invitare sul ring una donna scelta dal pubblico. In un'occasione, una delle donne rifiut\u00f2 di salire sul ring, dopo essersi rivelata la moglie di Robert, Cheryl. Dopo che il feud si intensific\u00f2, Rick inizi\u00f2 a indossare una calzamaglia con una foto di Cheryl sul didietro, provocando Roberts a tal punto che egli spogli\u00f2 sul ring Rude.\nQualche mese prima del pay-per-view, Hulk Hogan e Randy Savage, due dei wrestler pi\u00f9 amati dai fan, litigarono con Andr\u00e9 the Giant e Ted DiBiase, rispettivamente. I due feud ripresero a infuriare a \"WrestleMania IV\", quando ci fu un torneo a 14 uomini per il WWF Championschip. Hogan e Andr\u00e9 furono squalificati nel loro match nei quarti di finale, mentre Savage e DiBiase raggiunsero la finale; in quell'ultimo match, Savage sconfisse DiBiase con l'aiuto di Hogan. Randy e DiBiase ebbero un feud per il titolo che dur\u00f2 tutta la primavera e l'estate, ma Andr\u00e9 non rest\u00f2 coinvolto fino a met\u00e0 estate, quando lui e Biase picchiarono Savage mentre egli stava eseguendo un promo. \"Macho Man\" poco dopo sfid\u00f2 The Giant e Ted in un tag team match, accompagnato da un partner di sua scelta. Egli si rivel\u00f2 essere Hogan; il team fu conosciuto come \"The Mega Powers\". Invece quello composto da Andr\u00e9 e DiBiase venne chiamato \"The Mega Bucks\", poi essi annunciarono che l'arbitro ospite sarebbe stato qualcuno equo e neutrale: Jesse Ventura, un ex-wrestler commentatore della WWF, che favor\u00ec invece i Bucks.\nEvento.\nL'evento inizi\u00f2 con un match tra i British Bulldogs (Davey Boy Smith e Dynamite Kid) e i The Fabulous Rougeaus (Jacques e Raymond Rougeau). Non appena la campana suon\u00f2 per indicare l'inizio dell'incontro, Smith attacc\u00f2 Jacques. I due team lottarono nel ring fino a quando i Rougeaus diedero una testata a Kid, facendolo cadere al tappeto. Dynamite fugg\u00ec da una manovra offensiva e diede il cambio a Smith, e i British Bulldogs eseguirono una mossa di coppia. Pur avendo il sopravvento, i Bulldogs non riuscirono a schienare Jacques in tempo, e il match si concluse in un pareggio per limite di tempo. L'incontro successivo fu tra Bad News Brown e Ken Patera. Prima che la campana suon\u00f2, tuttavia, Brown attacc\u00f2 Patera, che si vendic\u00f2 eseguendo un braccio teso all'angolo. Ken poi mise entrambe le braccia sotto le ascelle di Brown e blocc\u00f2 le mani dietro la sua nuca, eseguendo una full nelson. Alla fine del match, Brown sconfisse Patera colpendolo nella parte posteriore della testa con la sua mossa finale, la Ghetto Blaster.\nDopo fu la volta di Rick Rude e Junkyard Dog che si diressero verso il ring. Il loro incontro inizi\u00f2 con un attacco di Rude alle spalle di Junkyard, che si vendic\u00f2 dando diverse testate all'avversario. Successivamente, Rick sal\u00ec sulle corde del ring e mostr\u00f2 la calzamaglia da lui indossata che aveva una foto di Cheryl Roberts su di essi. Di conseguenza, Jake Roberts, il marito di Cheryl, corse sul ring e attacc\u00f2 Rick, costringendo l'arbitro a squalificare Junkyard Dog. Poi ci fu un tag team match tra i Powers of Pain (The Barbarian e The Warlord), accompagnati dal loro manager The Baron, e i The Bolsheviks (Boris Zhukov e Nikolai Volkoff), accompagnati da Slick. Inizialmente, i Powers inseguirono i Bolsheviks per tutto il ring. Slick, tuttavia, distrasse i Pain abbastanza a lungo per dare ai suoi uomini un vantaggio. Zhukov fu poi sbattuto a terra e quindi Barbarian esegu\u00ec un headbutt volante dalla terza corda, portando a casa la vittoria.\nIl quinto match dell'evento fu per il WWF Intercontinental Championship tra The Ultimate Warrior e il campione in carica The Honky Tonk Man, accompagnato da Jimmy Hart. Prima dell'incontro fu annunciato che lo sfidante originale di Honky, Brutus Beefcake, non sarebbe stato in grado di lottare. Quindi Honky Tonk Man afferr\u00f2 il microfono del ring announcer Howard Finkel e disse in tono sprezzante che avrebbe combattuto con chiunque si fosse presentato sul ring in quel momento. La sua sfida fu accettata da Ultimate Warrior che accorse a gran furia dal backstage. Warrior fu in vantaggio fin dall'inizio, attaccando l'avversario, che aveva ancora il suo abbigliamento d'ingresso addosso. Poi Ultimate esegu\u00ec una body-slam e una clothesline, finendo il match con una Warrior Splash dopo soli 30 secondi, e vincendo il titolo. Il regno pi\u00f9 lungo in assoluto del titolo intercontinentale WWF/WWE si concluse in uno dei match titolati pi\u00f9 brevi della storia. Questo match fu probabilmente il pi\u00f9 apprezzato dai fan; nel momento in cui The Ultimate Warrior sconfisse lo sventurato Honky Tonk Man, l'arena scoppi\u00f2 di applausi e urla di approvazione.\nL'incontro seguente fu un rematch di WrestleMania IV tra Dino Bravo e Don Muraco. Muraco, il favorito, ebbe il controllo per gran parte del match fino a quando il manager di Bravo, Frenchy Martin, distrasse Muraco, permettendo a Bravo di eseguire il suo side suplex e di schienarlo, vincendo la contesa.\nIl settimo match della serata fu per il WWF Tag Team Championship. I campioni in carica Demolition (Ax e Smash), accompagnati sia da Mr. Fuji sia da Jimmy Hart, lottarono contro i The Hart Foundation (Bret Hart e Jim Neidhart). Non appena la campana suon\u00f2, gli Hart attaccarono entrambi gli avversari. Il loro controllo fu breve, infatti poco dopo i Demolition guadagnarono un vantaggio su Neidhart. Quando Bret prese il cambio, Neidhart insegu\u00ec Jimmy Hart a bordo ring e poi diede il tag a sua volta. Quando tutti e quattro gli uomini cominciarono a combattere sul ring, Neidhart attacc\u00f2 Mr. Fuji, che era sul quadrato. Alla fine della sfida, Bret Hart tent\u00f2 di eseguire un piledriver, una mossa in cui l'esecutore gira il suo avversario a testa in gi\u00f9 e schianta la sua testa al tappeto, ma Ax lo colp\u00ec con il megafono di Jimmy. Smash poi schien\u00f2 Bret Hart vincendo cos\u00ec l'incontro.\nIl match successivo fu tra The Big Boss Man, accompagnato da Slick, e Koko B. Ware. Slick distrasse Koko, e Big Boss prese il vantaggio iniziale nella sfida. Dopo avere schiacciato Ware tra s\u00e9 stesso e il paletto, Boss non schien\u00f2 l'avversario. Poi tent\u00f2 di salire sulla terza corda e di atterrare su Koko, ma non riusc\u00ec nell'intento. Allora Ware si vendic\u00f2 eseguendo numerosi dropkick e cerc\u00f2 di schienarlo. Boss sbatt\u00e9 a terra il suo avversario, vincendo l'incontro. La penultima contesa della serata fu tra Jake Roberts e Hercules. Quando Roberts tent\u00f2 di eseguire un DDT sull'avversario, Hercules riusc\u00ec a sfuggire alla manovra e a prendere il controllo dell'incontro. Quando Hercules tent\u00f2 di sbattere Roberts al tappeto, quest'ultimo invert\u00ec il movimento in un DDT, che gli permise di schienare l'avversario vincendo il match.\nL'ultimo incontro della serata fu il main event tra i Mega Powers (Hulk Hogan e Randy Savage), accompagnati da Miss Elizabeth, e i Mega Bucks (Ted DiBiase e Andr\u00e9 the Giant), accompagnati dal manager di Andr\u00e9, Bobby Heenan, e dalla guardia del corpo di DiBiase, Virgil. Jesse Ventura fu l'arbitro speciale dell'incontro. Hulk &amp; Savage presero il controllo iniziale del match focalizzandosi su DiBiase. Poi Hogan attacc\u00f2 Andr\u00e9, che era sul ring, ma i Bucks furono in grado di riprendere il controllo. Dopo un po', tutti e quattro gli uomini cominciarono a lottare sul ring, e Andr\u00e9 butt\u00f2 gli avversari fuori dal quadrato. Successivamente, Miss Elizabeth inizi\u00f2 a discutere con Ventura, l'arbitro, e si strapp\u00f2 la gonna rivelando la sua biancheria intima. Mentre Ventura era distratto da ci\u00f2, Savage sal\u00ec sulla terza corda ed esegu\u00ec un Elbow Drop su Ted, seguito da un Leg Drop di Hogan sullo stesso wrestler. Quando Hogan schien\u00f2 Ted, Ventura, un arbitro heel alleato ai Bucks, inizi\u00f2 ovviamente un lento conteggio. Di conseguenza, Savage sbatt\u00e9 il braccio di Ventura a terra per la terza volta, indicando la vittoria dei Mega Powers.\nConseguenze.\nI Mega Powers continuarono a collaborare insieme dopo l'evento, fino a quando inizi\u00f2 una nuova storyline, in cui Randy Savage divent\u00f2 geloso di Hulk Hogan che prestava \"troppe attenzioni\" a Elizabeth. Diversi eventi furono creati per favorire il loro feud. Tra questi Hogan chiese a Elizabeth di accompagnarlo nei suoi match, dove agiva in modo eccessivamente amichevole con lei; e accidentalmente elimin\u00f2 Savage dalla Royal Rumble 1989 scaraventandolo oltre la terza corda. In un episodio di The Main Event, Savage si vendic\u00f2 attaccando Hogan mentre Elizabeth era nel backstage per farsi curare delle ferite. Questa rivalit\u00e0 culmin\u00f2 in un match per il WWF Championship a \"WrestleMania V\", dove a prevalere fu Hogan.\nIl feud tra The Ultimate Warrior e The Honky Tonk Man continu\u00f2 per diversi mesi, fino a quando Warrior inizi\u00f2 un nuovo feud con Rick Rude nei primi mesi del 1989.\nDopo aver conservato il titolo contro i The Hart Foundation, i Demolition difesero i WWF Tag Team Championship per altri 11 mesi, come parte di un record di 16 mesi come campioni di coppia, prima di perdere i regni contro i The Brain Busters (Tully Blanchard e Arn Anderson) nell'edizione del 18 luglio 1989 di Saturday Night's Main Event. Nel loro periodo come campioni, nonostante erano dei heel, la popolarit\u00e0 dei Demolition continuava a salire e a Survivor Series 1988 divennero face.\nProduzione e accoglienza.\nIl piano originale per SummerSlam era quello di portare Ric Flair dalla National Wrestling Alliance in WWF. Vince McMahon, volle che Flair combattesse nel main event per il titolo massimo, ma Flair, si sentiva parte della NWA e quindi non la lasci\u00f2. Pertanto, Hogan e Savage furono messi in un tag team match per concludere i feud con i loro rispettivi avversari.\nNel 2007, nella lista di WWE.com dei primi dieci momenti di \"SummerSlam\", la vittoria di The Ultimate Warrior fu inserita al numero dieci mentre la \"distrazione\" di Miss Elizabeth durante il main event fu messa al numero nove.\nCalum Waddell, in \"Fighting Spirit Magazine\", indic\u00f2 la vittoria di Warrior ai danni di Honky Tonk Man come \"genuinamente accattivante\", e disse che il match tra i The British Bulldogs e i The Fabulous Rougeaus fu una \"battaglia emozionante\". Al contrario, ebbe una reazione negativa circa il main event, citandolo come \"prevedibilmente unidimensionale\" e \"abissale\". Invece Adam Nedeff di 411mania.com defin\u00ec il tag team match tra i Bulldogs i Rougeaus \"un match solido\", ma dichiar\u00f2 che la \"mancanza di un finale fu una delusione\". Anche se critic\u00f2 negativamente la maggior parte dei match, afferm\u00f2 che il match per i Tag Team Championship fu un \"buon match\". Nel complesso, valut\u00f2 l'evento con un 4.5 su 10 e dichiar\u00f2: \"Tolti la grande vittoria di Warrior e il finale a sorpresa di Elizabeth, questo \u00e8 un evento assolutamente da dimenticare\"."}
{"id": "1865906", "revid": "124051482", "url": "https://it.wikipedia.org/wiki?curid=1865906", "title": "Poesia multilingue", "text": "La poesia multilingue \u00e8 una particolare forma poetica in cui all'interno di un unico componimento vengono utilizzate differenti lingue. \u00c8 talvolta definita \"poesia maccheronica\", specialmente nel mondo anglosassone, anche se questo termine originariamente faceva riferimento ai soli lavori che miscelavano il latino con una lingua volgare.\nUn particolare tipo di poesia multilingue sono i componimenti realizzati nelle nuove lingue artificiali come l'Europanto, il Japanglish il Franglais e altri \"interlinguaggi\" (il Portu\u00f1ol, il Namlish, l'Englog, il Singlish, lo Sheng).\nEvoluzione storica.\nFra i primi esempi di contaminazioni linguistiche nella poesia si possono citare i Carmina Burana (1230 ca.) composti in tedesco, inglese e latino, o gli \"zajal\", poemi andalusi composti nell'undicesimo secolo che miscelavano il volgare spagnolo con l'arabo. Sono poi celebri i versi in occitano composti da Dante nel XXVI canto del Purgatorio, quando parla Arnaut Daniel:\nIn quegli anni di transizione linguistica dal latino alle lingue nazionali furono frequenti gli episodi di multilinguismo nella poesia in tutte le nazioni europee. Man mano che per\u00f2 le lingue nazionali iniziarono ad affermarsi, questa tendenza inizi\u00f2 invece a diminuire lasciando spazio a pochi casi limitati alle zone bilingue.\nAnche nell'India medioevale, sotto l'influenza araba, ci furono numerosi casi di poemi scritti alternativamente in indiano e persiano anche ad opera del famoso poeta Amir Khusro.\nNel Rinascimento fu importante l'esperienza della \"poesia maccheronica\" nata a Padova alla fine del XIV secolo, che vide fra i suoi principali esponenti Teofilo Folengo. Gli autori di questa corrente miscelavano latino e italiano volgare con intenti parodici nei confronti della letteratura classica. \nNella prima met\u00e0 del XX secolo, la corrente letteraria dei modernisti fece ampio ricorso a uno stile letterario plurilingue. Ad esempio James Joyce nel Finnegans Wake utilizza almeno quaranta lingue oltre ad abolire il normale sistema sintattico inglese. In campo poetico invece furono fondamentali i lavori di Ezra Pound e Thomas Stearns Eliot.\nNella seconda met\u00e0, un esempio importante di testo-libretto poetico multilingue applicato ad un'opera musicale \u00e8 stato quello del \"De temporum fine comoedia\" (1973) di Carl Orff, con parti in greco antico, latino e tedesco. Nella letteratura italiana contemporanea emblematica \u00e8 l'opera \"Laborintus\" (1956) di Edoardo Sanguineti, con forti accenti poundiani e psicanalitici, in cui l'esperienza \"disgregante\" del linguaggio si associa ad altre forme visivo-musicali collegate a Berio e Cage.\nForma poetica.\nSvariati sono i motivi che inducono i poeti a creare una poesia plurilingue. Mentre nella prosa la miscelazione di pi\u00f9 linguaggi \u00e8 spesso utilizzata per ottenere un maggiore realismo descrittivo (Dostoevskij, Hugo, Manzoni ne fanno largo uso), nella poesia questa operazione ha avuto anche altre motivazioni. Ad esempio la scelta di un linguaggio misto latino-italiano nella poesia maccheronica aveva un intento parodico nei confronti della letteratura classica.\nPoeti come Ezra Pound o Thomas Stearns Eliot spesso adottano questa tecnica per indicare la vicinanza tra culture e persone che appartengono a periodi e luoghi diversi, manifestando un comune spirito \"universale\" nel tempo e nello spazio. Se per\u00f2 in Eliot si tratta di una semplice occasionale citazione plurilingue (perch\u00e9 la contaminazione testuale di altri autori nei suoi versi avviene di solito in lingua inglese), in Pound l'applicazione formale \u00e8 talvolta sistematica, scatenando anche accuse di incomprensibilit\u00e0 da parte di alcuni critici, specie per l'uso dell'italiano trecentesco, del cinese o del giapponese. Eccone un esempio dai \"Cantos:\"\nTra i contemporanei ricordiamo Antoine Cassar, poeta maltese che nei suoi versi contamina inglese, francese, spagnolo, maltese, italiano, nella tradizionale forma stilistica del sonetto petrarchesco. La stanza citata appartiene a una poesia della sua opera \"mu\u017cajki\" (o \"mosaics poems\").\nMultilinguismo cosmopolita.\nIl Multilinguismo cosmopolita \u00e8 una tecnica di contaminazione poetica multilingue che consiste nel miscelare versi di poesie di autori diversi nelle loro lingue, in modo da formare una nuova poesia originale. Il termine \u00e8 stato coniato da Guido Monte nel saggio \"Per un multilinguismo cosmopolita\", del 2006. La tecnica della contaminazione \u00e8 conosciuta anche con il termine inglese \"linguistic blending\" (letteralmente \"miscuglio di lingue\").\nSecondo Guido Monte, studioso di contaminazione poetica, \"...se alcune idee archetipiche sono comuni tra gli abitanti del nostro pianeta, allora \u00e8 borgesianamente possibile che sia stato scritto un solo Libro testimonianza dell'unit\u00e0 culturale del mondo, che \u00e8 l'insieme di tutti i pezzi babelici di un universale mosaico, scritti dagli uomini che ovunque e da sempre sono alla ricerca della verit\u00e0 delle cose\".\nVersi di poeti di terre ed epoche diverse possono quindi essere accostati e \u201cmescolati\u201d tra di loro, con \"un metodo meta-comunicativo\", proprio per sentire vicino ci\u00f2 che apparentemente \u00e8 lontano nello spazio e nel tempo: l'autore di un \"Blending linguistico\" non riproduce quindi pi\u00f9 necessariamente versi \"suoi\", ma \"compone\" versi di altri poeti seguendo una particolare vibrazione emotiva, che sia archetipicamente (in senso junghiano) comune agli autori prescelti.\nA differenza della sperimentazione dell'Europanto non vengono utilizzate singole parole secondo regole grammaticali uniche, ma viene in genere mantenuto il costrutto sintattico delle lingue adoperate, utilizzando singole frasi in lingua originale. Se si prova ad esempio a ritradurre i primi versetti della Genesi o di qualche testo sacro in due o tre lingue diverse dall'originale, ci accorgiamo che i nuovi e diversi suoni, \"...indipendentemente dalle nostre conoscenze linguistiche, ci suggeriscono sensi e vibrazioni nuove, universali, cosmiche che la semplice traduzione italiana non riusciva a darci; ci svelano in ogni caso la complessit\u00e0 dei vari livelli di lettura del testo\":\nSecondo la traduttrice francese Marie Rennard, \"\u2026anche se il percorso dev'essere spiegato e la risonanza cosmic\u00e0 pu\u00f2 confondere all'inizio, purtuttavia rileggendo senti rinascere la comunione dei verbi di tutte le lingue, in un percorso oltre-individuale che suscita il piacere profondo della vera poesia, di pur bonheur, mere happiness, autentica felicit\u00e0\".\nLa poetessa ed esperta di multiculturalismo Alison Phipps, dell'universit\u00e0 di Glasgow, ha applicato questa tecnica nei versi di \"Fortress Europe\" e definisce poeticamente questo modo come \"embroidering gossamer\".\nSecondo Claudio Magris (anch'egli studioso di comparativismi metalinguistici), questa tipologia poetica pu\u00f2 essere definita come una sorta di \"meticciato organico\"."}
{"id": "1865910", "revid": "729019", "url": "https://it.wikipedia.org/wiki?curid=1865910", "title": "Starbuck (Kiribati)", "text": "Starbuck \u00e8 un atollo disabitato dell'Oceano Pacifico situato nell'arcipelago delle Sporadi Meridionali e appartenente a Kiribati.\nPossiede una superficie di 16,2 km\u00b2."}
{"id": "1865911", "revid": "599013", "url": "https://it.wikipedia.org/wiki?curid=1865911", "title": "Attilio Trer\u00e8", "text": "Carriera.\nEra il secondo fratello di due giocatori di calcio entrambi al Milan e veniva sempre indicato Trer\u00e8 II, suo fratello Alessandro era infatti noto como Trer\u00e8 I.\nAveva iniziato a giocare nel \nSoprannominato \"Kaiser\" per i suoi baffi portati in maniera identica a quelli dell'allora imperatore tedesco Guglielmo II, ha giocato nel e nell'. Nell'Aurora di Busto Arsizio svolgeva il ruolo dell'allenatore, ma occasionalmente disputava partite amichevoli con i bustocchi. In ogni caso al di fuori dell'attivit\u00e0 ufficiale del Milan, perch\u00e9 fin dal 1908 a nessun giocatore era concesso il doppio tesseramento.\nSi \u00e8 cimentato a inizio carriera anche nel ruolo di portiere vincendo in tale veste lo scudetto del 1906, ma la parte migliore della sua carriera si \u00e8 svolta prima come difensore e poi come centrocampista. Smise di giocare in seguito alle gravi ferite subite nel novembre del 1915, nella \u201ctrincea delle frasche\u201d sul Carso isontino.\nHa giocato la prima storica partita della Nazionale italiana il 15 maggio 1910 all'Arena Civica di Milano contro la Francia, incontro vinto dall'Italia per 6-2. Il 10 gennaio 1909, con la maglia del , gioc\u00f2 il primo derby della storia battendo l' per 3-2, segnando, nell'occasione, il primo goal. Vanta cinque presenze in Nazionale. Le sue spoglie mortali riposano nel cimitero monumentale del Verano di Roma."}
{"id": "1865915", "revid": "339392", "url": "https://it.wikipedia.org/wiki?curid=1865915", "title": "Bisen-to", "text": ""}
{"id": "1865916", "revid": "49980", "url": "https://it.wikipedia.org/wiki?curid=1865916", "title": "Dd\u00f9 bbotte", "text": ""}
{"id": "1865917", "revid": "122246", "url": "https://it.wikipedia.org/wiki?curid=1865917", "title": "World Grand Prix 2009", "text": "Il XVII World Grand Prix di pallavolo femminile si \u00e8 svolto dal 31 luglio al 23 agosto 2009. Dopo la fase a gironi che si \u00e8 giocata dal 31 luglio al 16 agosto, la fase finale, a cui si sono qualificate le prime cinque squadre nazionali classificate nella fase a gironi, pi\u00f9 il Giappone, paese ospitante, si \u00e8 svolta dal 19 al 23 agosto a Tokyo, in Giappone. La vittoria finale \u00e8 andata per l'ottava volta, la seconda consecutiva, al Brasile\nPodio.\nCampione.\nBrasile(Ottavo titolo)\nSecondo posto.\nRussia\nTerzo posto.\nGermania"}
{"id": "1865918", "revid": "729019", "url": "https://it.wikipedia.org/wiki?curid=1865918", "title": "Birnie", "text": "Birnie \u00e8 un piccolo atollo disabitato dell'Oceano Pacifico situato nell'arcipelago delle Isole della Fenice ed appartenente alla Repubblica di Kiribati.\nPossiede una superficie di 0,72 km\u00b2 ed \u00e8 l'isola pi\u00f9 piccola dell'arcipelago.\nFlora e Fauna.\nL'isola \u00e8 sprovvista di alberi, la vegetazione \u00e8 composta da arbusti ed erba. Nella parte meridionale dell'isola \u00e8 presente una piccola laguna, quasi prosciugata.\nGrazie alla mancanza dell'elemento umano l'isola \u00e8 divenuta un luogo di raccolta per molte specie di uccelli marini, tanto da essere proclamata area protetta nel 1975. La superficie dell'isola \u00e8 infestata dalla presenza dei ratti del Pacifico.\nStoria.\nL'isola fu scoperta nel 1823 dall'equipaggio della nave baleniera inglese \"Sydney Packet\", il capitano le diede il nome del proprietario dell'impresa a cui apparteneva l'imbarcazione.\nNel 1860 gli Stati Uniti reclamarono la sovranit\u00e0 dell'isola in base alle clausole del Guano Islands Act, una legge promulgata dal Congresso che permetteva agli imprenditori americani di reclamare il possesso delle isole sulle quali erano presenti depositi di guano.\nNel luglio del 1889 l'isola fu dichiarata protettorato britannico ma non fu fatto nessun tentativo di insediarvi una colonia. \nNel 1899 fu data in affitto alla \"Compagnia delle Isole del Pacifico\". \nNel 1916 fu un certo capitano Allen, della \"Samoan Shipping and Trading Company\" ad aggiudicarsi l'affitto dell'atollo, assieme ad altre isole, per un periodo di 87 anni; in seguito subentr\u00f2 la \"Burns Philp Company\". In tutto questo periodo non risultano svolte operazioni di ricerca e trasporto di guano dall'isola e nessun uomo \u00e8 stato impiegato in tali mansioni.\nBirnie divenne parte della colonia britannica delle Isole Gilbert ed Ellice nel 1937. Nel 1979 pass\u00f2 sotto il controllo della neonata Repubblica di Kiribati.\nAttualmente l'isola resta disabitata e viene visitata raramente esclusivamente per scopi scientifici."}
{"id": "1865925", "revid": "1543377", "url": "https://it.wikipedia.org/wiki?curid=1865925", "title": "Orona", "text": "Orona \u00e8 un piccolo atollo disabitato dell'Oceano Pacifico situato nell'arcipelago delle Isole della Fenice ed appartenente alla Repubblica delle Kiribati.\nPossiede una superficie di 3,9 km\u00b2, e una laguna interna di circa 30 km\u00b2. Questa comunica tramite diverse aperture con l'oceano circostante ma solo un paio di esse sono abbastanza larghe per poter essere attraversate con una piccola imbarcazione.\nFlora e Fauna.\nL'isola \u00e8 coperta di palme da cocco, soprattutto nella zona occidentale; il resto della superficie \u00e8 occupata dalla foresta, da arbusti ed erba.\nSull'isola sono presenti diverse specie di animali come topi, gatti, cani e maiali selvatici; quando l'isola era abitata la popolazione allevava anche anatre e galline. Fanno parte della fauna anche le lucertole, molte variet\u00e0 di insetti e le tartarughe marine che nidificano sull'isola.\nL'ampia laguna \u00e8 ricca di pesce, a differenza di quella di Manra.\nStoria.\nCome Manra, Orona contiene tracce di insediamenti polinesiani preistorici. Un'antica pietra marae si eleva sulla punta orientale dell'isola all'interno di un sito archeologico che comprende anche rovine di abitazioni, tombe e piattaforme.\nNon c'\u00e8 certezza sulla scoperta dell'isola, tuttavia \u00e8 noto che l'isola fu chiamata \"Hull Island\" (in onore del Commodoro Isaac Hull) dal comandante Charles Wilkes della nave \"USS Vincennes\" quando visit\u00f2 l'isola il 26 agosto 1840 nell'ambito della missione d'esplorazione americana dei mari del sud (United States Exploring Expedition) condotta tra il 1838 e il 1842. Il nome venne utilizzato correntemente sino al 1979, a seguito dell'indipendenza della Repubblica delle Kiribati venne adottato il nome in lingua gilbertese di Orona.\nL'isola non sembra essere stata sfruttata per le risorse di guano e, a differenza degli altri atolli delle isole della Fenice, non venne reclamata dalle imprese americane che operavano nel settore. La bandiera britannica fu issata sull'isola l'11 giugno 1889 e questa divenne parte della colonia britannica delle isole Gilbert ed Ellice. Nel 1916 l'isola fu data in concessione al capitano Allen della \"Samoan Shipping and Trading Company\" e divenne una piantagione di copra. La concessione fu riacquistata dal governo britannico nel 1938.\nOrona fu uno degli atolli coinvolti nel progetto britannico di colonizzazione delle isole della Fenice, ma i tentativi di popolare la superficie dell'isola furono fallimentari e nel 1963, a causa della persistente siccit\u00e0 e del declino del mercato della copra, tutti gli abitanti furono definitivamente evacuati.\nNel 1979, come detto, l'isola pass\u00f2 sotto la giurisdizione della neonata Repubblica delle Kiribati a seguito della stipulazione del trattato di Tarawa.\nL'isola fu brevemente rioccupata tra il 2001 e il 2004 da pescatori di cetrioli di mare provenienti dalle isole Gilbert supportati da una motovedetta della marina delle Kiribati.\nNel 2008 \u00e8 stata dichiarata, assieme al resto dell'arcipelago, riserva marina protetta."}
{"id": "1865933", "revid": "300067", "url": "https://it.wikipedia.org/wiki?curid=1865933", "title": "Davide Pessina", "text": "Pessina, ala-centro di stazza, fu in attivit\u00e0 tra gli anni ottanta e novanta. Chiusa definitivamente la carriera da giocatore, diventa telecronista, commentatore e opinionista per SKY Italia.\nCarriera.\nClub.\nVest\u00ec la canotta di diverse squadre di serie A, tra cui:\nNazionale.\n\u00c8 stato convocato in Nazionale Under-19 ai campionati mondiali di Bormio 1987, durante il quale ha guadagnato la medaglia di bronzo alle spalle della e degli .\nHa vestito anche la maglia della Nazionale, con la quale nel 1991 ha vinto l'argento ai Campionati Europei. Sempre con la maglia azzurra ha inoltre disputato i Goodwill Games 1990, classificandosi al 7\u00ba posto."}
{"id": "1865934", "revid": "80339", "url": "https://it.wikipedia.org/wiki?curid=1865934", "title": "Clima boreale", "text": "Il clima boreale \u00e8 un tipo di clima con temperature medie molto basse e valori minimi invernali bassissimi. Nella classificazione dei climi di K\u00f6ppen \u00e8 identificato con \"D\". Questa categoria compare, con lo stesso nome, anche nella classificazione di Troll-Paffen.\nDescrizione.\nSecondo K\u00f6ppen rientrano in questa categoria i climi in cui la media del mese pi\u00f9 caldo (a differenza del clima nivale) supera i 10\u00a0\u00b0C, mentre quella del mese pi\u00f9 freddo \u00e8 inferiore a \u22123\u00a0\u00b0C, il limite con cui il climatologo identificava il limite dei 30 giorni con neve al suolo e il suolo gelato. \nTroll e Paffen includono in questa categoria anche climi oceanici con temperatura del mese pi\u00f9 freddo compresa tra 2\u00a0\u00b0C e \u22123\u00a0\u00b0C, corrispondenti a una stretta fascia costiera della Norvegia centro-settentrionale, dell'Alaska meridionale e buona parte del Canada.\nLe precipitazioni non sono abbondanti e sono quasi sempre nevose in inverno. Il clima boreale, come dice il nome \u00e8 presente solo nell'emisfero settentrionale: le temperature bassissime sono dovute alla presenza dell'anticiclone siberiano e di quello canadese che determinano condizioni invernali estreme.\nAll'interno del clima boreale si distinguono due sottotipi: il clima boreale delle foreste, costantemente umido e con una breve estate calda, e il clima transiberiano, con inverno secco e prolungato (pi\u00f9 di otto mesi)"}
{"id": "1865938", "revid": "775372", "url": "https://it.wikipedia.org/wiki?curid=1865938", "title": "Canton (Kiribati)", "text": "Canton (anche Abariringa o Kanton) \u00e8 un piccolo atollo dell'oceano Pacifico () situato nell'arcipelago delle Isole della Fenice ed appartenente alla Repubblica della Kiribati.\n\u00c8 l'unico atollo abitato dell'arcipelago; al censimento del 2000 risultava abitato da 61 persone, scese a 21 unit\u00e0 in quello del 2020, disseminati su una superficie di .\nL'unico villaggio presente sull'isola si chiama Tebaronga.\nStoria.\nRivendicazioni britanniche e statunitensi.\nL'isola fu rivendicata dal Regno Unito durante gli anni '50 del XIX secolo. Il possesso fu ufficialmente riaffermato nell'agosto del 1936 quando gli inglesi effettuarono diverse visite all'isola che culminarono, nel 1937, con il dislocamento di due operatori radio.\nL'8 luglio 1937, nell'isola di Canton si verific\u00f2 un'eclissi solare totale che suscit\u00f2 l'interesse di alcuni scienziati americani e neozelandesi che si recarono sul luogo grazie ad una missione organizzata dalla National Geographic Society. Durante questo periodo gli americani reclamarono il possesso dell'isola ed eressero un piccolo monumento con due bandiere statunitensi. Questo fatto caus\u00f2 un incidente diplomatico e coinvolse due navi da guerra, una inglese e una americana, che si fronteggiarono nelle acque dell'isola contendendosi l'approdo. I due capitani si accordarono per chiedere delucidazioni ai rispettivi governi, dai quali arriv\u00f2 l'ordine di evitare lo scontro e di permettere ad entrambe le parti di portare a termine la missione scientifica.\nCome detto in precedenza, nell'agosto del 1937 gli inglesi inviarono del personale sull'isola per occuparla; in risposta gli USA fecero sbarcare sette uomini sull'atollo. La contesa tra i due paesi si prolung\u00f2 sino al 6 aprile 1939 quando venne presa la decisione di porre Canton sotto il controllo congiunto dei due governi per i successivi 50 anni.\nScalo per velivoli.\nNel maggio del 1939 la compagnia aerea Pan American inizi\u00f2 la costruzione di impianti per il rifornimento per la sua linea diretta in Nuova Zelanda.\nDurante la seconda guerra mondiale la marina degli Stati Uniti costru\u00ec una pista d'atterraggio della lunghezza di 1,9 km che venne utilizzata dal servizio trasporti. Durante il conflitto l'isola fu colpita per tre volte dai sottomarini giapponesi, fu bombardata ma non sub\u00ec mai un attacco terrestre da parte dell'esercito nipponico.\nFinita la guerra l'isola torn\u00f2 ad essere uno scalo per i velivoli civili di diverse linee aeree; questo rese necessaria la costruzione di diversi edifici tra i quali una piccola centrale elettrica, un hotel per i passeggeri e una postazione medica, inoltre sull'isola operarono congiuntamente i servizi postali americani ed inglesi. Con l'introduzione di velivoli dotati di maggiore autonomia l'utilit\u00e0 degli scali di rifornimento diminu\u00ec notevolmente e di conseguenza le compagnie aeree cessarono tutte le loro attivit\u00e0 su Canton alla fine degli anni 50. L'aeroporto rimase attivo ma solo con funzione di pista di atterraggio di emergenza.\nSviluppi recenti.\nNegli anni 60 venne installata sull'isola una stazione del Programma Mercury che rimase operativa sino al 1965, successivamente l'isola venne utilizzata dall'aviazione americana e dall\"'U.S. Space and Missile Systems Organization\" per le operazioni di tracciatura delle rotte dei missili sino al 1976. Questo anno segn\u00f2 il definitivo abbandono americano dell'isola, il campo volo fu abbandonato e il personale richiamato. Poco tempo dopo anche la presenza britannica cess\u00f2 con la chiusura dell'ufficio postale inglese. Quando Kiribati raggiunse l'indipendenza nel 1979 l'amministrazione congiunta cess\u00f2 e l'isola pass\u00f2 sotto la sua sovranit\u00e0. Il nuovo governo di Kiribati rimise in funzione il vecchio ufficio postale e l'atollo fu popolato con coloni provenienti dagli atolli pi\u00f9 densamente popolati delle Isole Gilbert, i quali si insediarono negli edifici abbandonati dalla precedente amministrazione.\nAi giorni nostri Canton \u00e8 occasionalmente visitata dalle navi di Kiribati, dalla guardia costiera degli Stati Uniti e da varie imbarcazioni da pesca.\nNel 2008 Canton e gli altri atolli delle Isole della Fenice sono diventati un'area protetta (\"Phoenix Islands Protected Area - PIPA\"), la pi\u00f9 grande area protetta marina del mondo. Recentemente \u00e8 stata riconosciuta dall'UNESCO come patrimonio dell'umanit\u00e0."}
{"id": "1865939", "revid": "123732795", "url": "https://it.wikipedia.org/wiki?curid=1865939", "title": "Clima della tundra", "text": "Il clima della tundra, simboleggiato con CK\"T\" nella classificazione dei climi di K\u00f6ppen, \u00e8 il clima che caratterizza i margini del circolo polare artico nella zona che corrisponde alla tundra. Si trova anche in Islanda, nella Groenlandia costiera e nel Canada settentrionale. Condizioni simili si riscontrano su altopiani in quota come il Tibet, sulle Alpi e sulle Ande.\nDescrizione.\nLa temperatura media annua \u00e8 inferiore a 0\u00a0\u00b0C e sale solo durante la breve estate. L'unica vegetazione possibile \u00e8 quella costituita dalla tundra, simile a un deserto, dove prosperano solo muschi e licheni. Solo in zone leggermente pi\u00f9 favorevoli si pu\u00f2 trovare qualche cespuglio di betulla nana."}
{"id": "1865941", "revid": "1305772", "url": "https://it.wikipedia.org/wiki?curid=1865941", "title": "Australian Skeptics", "text": "L'Australian Skeptics \u00e8 un'associazione no-profit con sede in Australia che si propone di investigare il paranormale e le pseudoscienze utilizzando metodi scientifici.\nStoria.\nL'Australian Skeptics fu fondata a Victoria nel 1980 dopo la visita nel paese di James Randi che incoraggi\u00f2 la fondazione di una istituzione analoga al CSICOP (oggi CSI) statunitense. L'associazione crebbe passando, nel giro di un anno, dall'essere localizzata solo a Melbourne all'aprire una sede in ogni Stato.\nPremi e ricompense.\nL'Australian Skeptics offre 100.000 dollari australiani a chi prova di avere poteri paranormali. Una parte di questi soldi (20.000 dollari) va a chi presenta la persona che si sottoporr\u00e0 con successo alla prova (entrambi i soggetti possono comunque coincidere nella stessa persona).\nOgni anno l'associazione mette in palio numerosi premi, incluso un premio per giovani scrittori. Tra i premi c'\u00e8 il \"Bent Spoon Award\" che viene assegnato a chi formula la pi\u00f9 assurda o stupida teoria paranormale o pseudoscientifica \n\"The Skeptic\".\nIl giornale dell'Australian Skeptics e il \"The Skeptic\", iniziato a pubblicare nel 1981. Il primo numero, a firma del Presidente dell'associazione, Mark Plummer, comparve nel gennaio del 1981. Nello stesso anno furono pubblicati 3 numeri. \"The Skeptic\" \u00e8 usato largamente dai media australiani per avere un punto di vista differente sulle questioni esaminate dall'Australian Skeptics.\nDal 1987 il giornale \u00e8 pubblicato da una societ\u00e0: l'\"Australian Skeptics Inc\" nel Nuovo Galles del Sud. Dal 1990 \u00e8 edita da Barry Williams \n\"The (Skeptic) TANK Vodcast\".\nIl TANK Vodcast, prodotto da Richard Saunders dell'\"Australian Skeptics and Mystery Investigators\", \u00e8 un podcast e vodcast. Lo show \u00e8 ospitato da Richard Saunders e Stefan Sojka, che presentano anche indagini e interviste. Come reporter del \"TANK Vodcast\" sono stati coinvolti: Jayson Cooke, Karen Stollznow, Kylie Sturgess e Michael Wolloghan. Precedenti ospiti sono stati: James Randi, Eugenie C Scott, Phil Plait, Rebecca Watson, Tim Minchin e Alison Smith.\nNo Answers in Genesis.\nNo Answers in Genesis (letteralmente: \"Nessuna risposta nella Genesi\") \u00e8 un sito web affiliato all'Australian Skeptics che fornisce informazioni a difesa della teoria evoluzionista in particolare contro la teoria creazionista. Fondato da atei australiani e dallo scettico John Stear, un impiegato statale in pensione, il sito web contiene link, articoli e altro materiale volto a confutare il creazionismo. Stear afferma che il sito si propone sia di educare sia di illustrare le problematiche della teoria creazionista. Il sito inoltre contiene semplici concetti introduttivi sulla teoria evoluzionista ."}
{"id": "1865949", "revid": "120296757", "url": "https://it.wikipedia.org/wiki?curid=1865949", "title": "Carbossipeptidasi", "text": "Le carbossipeptidasi sono enzimi in grado di rompere i legami peptidici tra gli amminoacidi in una precisa posizione grazie al fattore altamente sterico, quindi selettivo, della catalisi enzimatica. Questa infatti \"riconosce\" i gruppi terminali degli amminoacidi e si lega nella posizione corretta per effettuare il taglio. \nEsistono diversi tipi di carbossipeptidasi, raggruppate dalla classificazione EC nelle sotto-sottoclassi EC 3.4.16, EC 3.4.17 ed EC 3.4.18. Le pi\u00f9 note sono certamente le carbossipeptidasi A e B enzimi prodotti dal pancreas e utilizzati nell'intestino nel catabolismo degli amminoacidi."}
{"id": "1865957", "revid": "125264512", "url": "https://it.wikipedia.org/wiki?curid=1865957", "title": "Robert Koren", "text": "Biografia.\nKoren \u00e8 sposato ed ha tre figli, due maschi ed una femmina: Nal, Tia e Nia Koren.\nCaratteristiche tecniche.\nRobert Koren svolge il ruolo di centrocampista, prediligendo la posizione di trequartista. Pu\u00f2 giocare anche come mediano o centrocampista centrale.\nAlle volte, viene utilizzato anche come esterno destro di centrocampo. Koren, che \u00e8 di piede destro, ha inoltre un buon tiro dalla distanza.\nCarriera.\nClub.\nDopo aver giocato nel campionato nazionale con Dravograd e Publikum Celje, si \u00e8 trasferito in Norvegia per vestire, per una sola stagione, la divisa del Lillestr\u00f8m. Dal 2007 al 2014 ha giocato in Inghilterra, tra le file del West Bromwich e dell'Hull City.\nMelbourne City.\nIl 3 agosto 2014, Robert Koren si trasferisce in Australia al Melbourne City nella A-League. Dopo aver saltato le prime 10 partite della stagione per infortunio, il 20 dicembre Koren ha fatto il suo debutto nel derby, entrando in campo da sostituto. Il 30 dicembre, ha siglato una tripletta contro il Newcastle Jets nella sua prima partita da titolare.\nNazionale.\nViene convocato nel 2001 dalla nazionale slovena U21, con cui disputa 12 partite segnando 1 gol.\nDal 2003 al 2012 ha inoltre fatto parte della Nazionale slovena, disputando 61 gare e siglando 5 gol.\nSegna il suo primo gol in nazionale maggiore il 7 ottobre 2006, nella gara giocata a Celje e vinta 2-0 contro il Lussemburgo valida per le Qualificazioni agli Europei 2008.\nDurante le Qualificazioni ai Mondiali 2010, il 12 agosto 2009, Koren realizza una doppietta nella gara contro San Marino finita 5-0 per gli sloveni. La Slovenia, si qualifica al Mondiale in seguito al doppio spareggio contro la Russia: la prima gara, del 14 novembre, persa 2-1 a Mosca, il ritorno quattro giorni dopo a Maribor terminato 1-0 per i padroni di casa.\nViene inserito il 30 maggio 2010, dal ct Matja\u017e Kek, nella lista dei 30 pre-convocati per partecipare al Mondiale 2010 che si disputa in Sudafrica. Il 1\u00ba giugno, viene confermato nella lista definitiva dei 23 presenti alla kermesse. Per Koren, che \u00e8 il capitano, si tratta del primo mondiale. Fa il suo esordio nella fase finale di un mondiale, il 13 giugno a Polokwane nella gara contro l'Algeria. In questa stessa gara sigla il gol vittoria, a undici minuti dal termine, con un tiro di destro dal limite dell'area che regala la vittoria alla Slovenia.\nIl 13 febbraio 2012 Koren, all'et\u00e0 di 31 anni, decide di ritirarsi dalla nazionale slovena. Koren ha detto: \"Dopo una lunga e attenta riflessione ho deciso di terminare la mia carriera con la nazionale slovena. \u00c8 una decisione difficile per me che sono stato orgoglioso di giocare per la Slovenia.\""}
{"id": "1865958", "revid": "1516566", "url": "https://it.wikipedia.org/wiki?curid=1865958", "title": "Palazzo Patriarcale (Venezia)", "text": "Il Palazzo Patriarcale, a Venezia, \u00e8 la sede del curia diocesana del Patriarcato di Venezia. Sorge in Piazza San Marco, accanto alla basilica marciana, e si affaccia sulla Piazzetta dei Leoncini.\nStoria.\nOriginariamente l'edificio, assieme alla basilica, era parte del complesso di Palazzo Ducale.\nIl palazzo, connesso agli appartamenti del Doge attraverso un passaggio pensile dietro le absidi della basilica, venne realizzato agli inizi del XVII secolo ad opera del Monopola per ospitare una nuova sala dei banchetti, destinata ai ricevimenti della Serenissima Signoria e del Senato.\nDopo la caduta della Repubblica di Venezia e la soppressione della Chiesa ducale di San Marco come diocesi \"nullius\" autonoma e con il trasferimento nella basilica marciana della cattedra patriarcale nel 1807, l'edificio venne individuato come nuova sede della curia.\nI lavori di adeguamento, avviati nel 1837 su progetto di Lorenzo Santi (1783\u20131839), consentirono gi\u00e0 nel 1840 il trasferimento degli uffici curiali, per poi essere terminati nel 1870, con l'inaugurazione della nuova facciata.\nI vecchi palazzi patriarcali.\nNei secoli Venezia, prima del definitivo trasferimento della curia a San Marco, fu sede di altri due \"Palazzi Patriarcali\".\nIl palazzo patriarcale di Rialto.\nL'originario palazzo era situato a Rialto, con annessa la chiesa di San Silvestro. Dal 1105 fu residenza veneziana e poi sede ufficiale dei Patriarchi di Grado, finch\u00e9 quest'ultimo titolo fu soppresso nel 1451. Il palazzo \u00e8 ritratto nel \"Miracolo della Croce a Rialto\" di Vittore Carpaccio.\nIl palazzo patriarcale di Castello.\nDopo il 1451 con il trasferimento della dignit\u00e0 patriarcale al vescovo di Castello il suo antico palazzo accanto alla cattedrale di San Pietro di Castello divent\u00f2 il patriarch\u00eco. La sede fu abbandonata in favore della nuova a San Marco e l'antico palazzo cadde presto in rovina."}
{"id": "1865960", "revid": "1699816", "url": "https://it.wikipedia.org/wiki?curid=1865960", "title": "Piazzetta dei Leoncini", "text": "La Piazzetta dei Leoncini \u00e8 una piccola piazza di Venezia annessa al complesso di Piazza San Marco. Ubicata all'estremit\u00e0 nord-orientale della stessa, sorge tra la facciata settentrionale della Basilica di San Marco, il Palazzo Patriarcale e la chiesa di San Basso. \u00c8 l'antica piazza dove si teneva il mercato delle erbe.\nLa piazzetta \u00e8 caratterizzata da un livello centrale sopraelevato, accessibile attraverso brevi gradinate, sul quale sono sistemate due statue di leoni accovacciati, noti come \"leoncini\", che sono all'origine del toponimo.\nLe due sculture, realizzate da Giovanni Bonazza nel 1722, sono in marmo rosso di Cottanello (proveniente dall'omonimo paese in provincia di Rieti) e non in marmo rosso di Verona (come erroneamente indicato sulle guide).\nAl centro della piazzetta \u00e8 sistemata una vera da pozzo, unico pozzo pubblico dell'intero complesso dell'area marciana.\nStoria.\nL'area dell'odierna piazzetta inizi\u00f2 ad assumere i suoi connotati nell'anno 828, quando vennero avviati i lavori di costruzione della primitiva basilica di San Marco, poi riedificata nel 987.\nTuttavia fu tra il 1050-1094, con la realizzazione della terza basilica di San Marco e della chiesa di San Basso (1076) che i confini dell'attuale piazzetta vennero meglio definiti.\nNel 1156, con l'interramento del rio Batario e il conseguente vasto ampliamento di Piazza San Marco la piazzetta divenne un'estensione della piazza maggiore.\nNel seicento anche il lato orientale della piazzetta venne sistemato, con la creazione dell'ala di Palazzo Ducale destinata al salone delle feste degli appartamenti ducali.\nNel 1722 l'architetto Andrea Tirali venne incaricato di ridisegnare la piazza posta sul lato nord della chiesa: la sopraelev\u00f2, sistem\u00f2 il pozzo presente e pose due leoni di pietra ai lati. La piazza fu quindi battezzata \"Piazzetta dei Leoni\" o \"dei Leoncini\". Sempre Tirali nel 1723 sistem\u00f2 la pavimentazione sostituendo a quella originaria in mattoni delle grandi lastre di trachite incorniciate da strisce di pietra d'Istria. Tra il 1837 e il 1870 venne consolidato l'aspetto definitivo con la creazione del Palazzo Patriarcale, realizzato inglobando la vecchia ala del Palazzo Ducale che si affacciava sulla piazzetta.\nNel 1878 dopo l'Unit\u00e0 d'Italia, fu ipotizzato di erigere un monumento al Re Vittorio Emanuele II proprio in questa piazza, nonostante il voto unanime del consiglio comunale dell'epoca in tal senso, il monumento verr\u00e0 successivamente realizzato in Riva degli Schiavoni. La sua realizzazione avrebbe comportato l'abbattimento del pozzo, l'annullamento dell'alzata della piazza e lo spostamento dei due leoni a lato del pozzo.\n Il 16 maggio 1966, con voto unanime del Consiglio comunale, la piazzetta venne dedicata a papa Giovanni XXIII.\nNella notte del 29 settembre 2018 la piazzetta \u00e8 stata scenario di un atto vandalico in cui uno dei due leoncini \u00e8 stato imbrattato con della vernice rossa da quattro giovani studenti del luogo."}
{"id": "1865963", "revid": "287204", "url": "https://it.wikipedia.org/wiki?curid=1865963", "title": "Amalia Gr\u00e8 (album)", "text": "Amalia Gr\u00e8 \u00e8 l'album di debutto dell'omonima cantante italiana di musica jazz.\nDescrizione.\nL'album, pubblicato nel 2003, contiene il singolo \"Io cammino di notte da sola\" col quale la Gr\u00e8 debutt\u00f2 al Premio Citt\u00e0 di Recanati nel 2001. Inoltre sono presenti altri 10 brani inediti (di cui 3 in inglese) e due cover: \"Estate\" di Bruno Martino e \"Theme from Mahogany (Do You Know Where You're Going To?)\" di Diana Ross.\nLa copertina dell'album \u00e8 un autoritratto digitale realizzato dalla stessa Gr\u00e8.\nAMALIA GR\u00c8 - AMALIA GR\u00c8 (ALBUM)\nLabel: EMI\nEntry: 01.01.2004 (Position 65)\nLast week in charts: 29.07.2004 (Position 55)\nPeak: 17 (1 weeks)\nWeeks: 27\nPlace on best of all time: 860 (1627 points)\nWorld wide:\nit Peak: 17 / weeks: 27\n22.01.2004: 18.\n29.01.2004: 17.\n08.04.2004: 20.\n15.04.2004: 19."}
{"id": "1865965", "revid": "339392", "url": "https://it.wikipedia.org/wiki?curid=1865965", "title": "Tram di Mestre", "text": ""}
{"id": "1865976", "revid": "767487", "url": "https://it.wikipedia.org/wiki?curid=1865976", "title": "Ishmael Miller", "text": ""}
{"id": "1865979", "revid": "113871415", "url": "https://it.wikipedia.org/wiki?curid=1865979", "title": "Per te (Amalia Gr\u00e8)", "text": "Per te \u00e8 il secondo album della cantante italiana jazz Amalia Gr\u00e9.\nDescrizione.\nL'album, pubblicato nel febbraio 2006, contiene 10 inediti (di cui uno in inglese) e quattro cover: \"Smile\", \"Moon River\", \"Quanto t'ho amato\" e \"We Have All the Time in the World\".\nCome per il precedente lavoro la copertina dell'album \u00e8 un disegno digitale creato dalla stessa Gr\u00e8.\nL'anno seguente il disco viene rieditato con l'aggiunta del brano \"Amami per sempre\", presentato in gara al Festival di Sanremo 2007, e la cover \"Raggio di sole\". Inoltre, sugli store digitali, viene resa disponibile a \"Sweet surrender\" la versione originale in lingua inglese della canzone sanremese."}
{"id": "1865983", "revid": "716642", "url": "https://it.wikipedia.org/wiki?curid=1865983", "title": "Jared Hodgkiss", "text": ""}
{"id": "1865988", "revid": "767487", "url": "https://it.wikipedia.org/wiki?curid=1865988", "title": "L'immagine meravigliosa", "text": "L'immagine meravigliosa (\"The Light Touch\") \u00e8 un film del 1951 diretto da Richard Brooks."}
{"id": "1865992", "revid": "857138", "url": "https://it.wikipedia.org/wiki?curid=1865992", "title": "S\u00f6gubrot af nokkrum fornkonungum \u00ed Dana ok Sv\u00eda veldi", "text": "Il S\u00f6gubrot af nokkrum fornkonungum \u00ed Dana ok Sv\u00eda veldi (\"Frammento della storia di alcuni re antichi dell'impero dei Danesi e degli Svedesi\") \u00e8 un testo frammentario islandese che tratta di alcuni re leggendari svedesi e danesi. Si pensa che sia basato sulla perduta \"Saga degli Skj\u00f6ldungar\" e forse rappresenta una versione tarda di quell'opera. Il \"S\u00f6gubrot\" contiene una descrizione della Battaglia del Br\u00e1vellir."}
{"id": "1865993", "revid": "1272592", "url": "https://it.wikipedia.org/wiki?curid=1865993", "title": "Onice", "text": "Con il nome di onice si indicano due tipi di rocce completamente differenti: l'onice silicea normalmente di colore nero striata di bianco con composizione SiO2 . n\u00a0H2O, simile al calcedonio (ma non al quarzo, che \u00e8 cristallino), che si trova in Brasile, Messico, e altri luoghi; e l'onice calcarea, anche detta \"onice alabastrite\", \"onice etoca\" od \"onice egiziana\", che \u00e8 composta da CaCO3 (\u00e8 di colore bruno quella di Montaione o verde chiaro quella del Pakistan). \nOnice silicea.\nMineralogicamente \u00e8 una variet\u00e0 di calcedonio, ossia quarzo in masse compatte microcristalline, di colore opaco o semi-opaco, uniforme, che copre le tonalit\u00e0 rosso-bruno e l'intera gamma di grigi fino al nero.\nCome tutte le variet\u00e0 di quarzo \u00e8 molto duro (da 6 a 7 nella scala di Mohs).\nSi forma principalmente in ambiente filoniano-idrotermale di bassa temperatura e metamorfico, oppure, secondariamente, in rocce sedimentarie dove si presenta in forma massiva e stratificata prendendo il nome di selce, un materiale molto utilizzato dall'uomo nella preistoria e nell'antichit\u00e0 per la preparazione di oggetti affilati e monili.\nOnice calcarea.\nL'onice calcareo \u00e8 il \"marmor alabastrum\" dei Latini ove alabastrum deriva, come dice Plinio, da una fortezza detta \"Alabastra\", costruita a Tebe in Egitto e dove vi erano numerosissime cave usate per l'edificazione dei templi.\nMa prima di chiamarsi alabastro, la pietra era detta onice, da cui il nome marmo-onice, come documentato anche nella Genesi in cui si parla di \"pietra onichina\".\nL'onice, dal greco \"onyks\", fu cos\u00ec detto per il suo aspetto somigliante all'unghia, alle sue macchie e alla sua lunetta.\nSostanzialmente le parole alabastro ed onice erano usate promiscuamente come confusa era anche la classificazione dei marmi basata sul colore predominante e solo in tempi recenti \u00e8 avvenuta la classificazione in base alla composizione chimica.\nPer la presenza di concrezioni di frammenti di roccia, assume un aspetto particolare con una struttura variabile fibroso-compatta, fibroso-raggiata, fibroso-parallela e zonato-concentrica.\nHa la caratteristica di essere traslucido e con zonature variegate, da millimetriche a centimetriche, pi\u00f9 sovente nella tonalit\u00e0 del marrone che donano a questo marmo un aspetto variopinto e diafano.\nDi questa ormai rarissima pietra troviamo, in Italia, il famoso \"onice del Circeo\" nel Lazio, l\"Onice di Gesualdo\" in Campania e quello di Alberobello in Puglia, la cui costosa estrazione \u00e8 da molti decenni sospesa.\nBibliografia.\nMario Pieri - \"I marmi d'Italia -Graniti e pietre ornamentali\" - Editore Ulrico Hoepli Milano 1958"}
{"id": "1865994", "revid": "196390", "url": "https://it.wikipedia.org/wiki?curid=1865994", "title": "S\u00f6gubrot", "text": ""}
{"id": "1865997", "revid": "1543377", "url": "https://it.wikipedia.org/wiki?curid=1865997", "title": "Rawaki", "text": "Rawaki (nome precedente: Isola della Fenice) \u00e8 un piccolo atollo disabitato dell'Oceano Pacifico situato nell'arcipelago delle Isole della Fenice ed appartenente alla Repubblica di Kiribati.\nPossiede una superficie di circa 0,6 km\u00b2.\nFlora e Fauna.\nLa superficie dell'isola \u00e8 piatta, il punto pi\u00f9 alto si trova a circa 6 m s.l.m. Il territorio \u00e8 spoglio, senza alberi, e coperto in larga parte da erba, cespugli ed arbusti.\nCome le altre isole dell'arcipelago, Rawaki \u00e8 un habitat ideale per gli uccelli marini e le tartarughe che ne utilizzano la superficie per nidificare. Una differenza importante \u00e8 invece la mancanza di topi sull'isola, anche se per un certo periodo \u00e8 stata attestata la presenza di conigli selvatici.\nStoria.\nRawaki non presenta tracce di insediamenti preistorici ad opera di popolazioni polinesiane o di altre zone del Pacifico.\nL'isola fu scoperta il 23 novembre 1824 dal capitano John Palmer della baleniera inglese \"Phoenix\". Gli americani ne reclamarono il possesso il 14 marzo 1859 in applicazione del Guano Islands Act; l'isola fu data in concessione alla \"C.A. Williams and Company\" e in seguito alla \"Phoenix Guano Company\" che si occuparono di sfruttare i depositi di guano. Nell'agosto del 1871 cessarono le operazioni di ricerca e trasporto del guano e l'isola fu abbandonata.\nIl 29 giugno 1889 fu dichiarato il protettorato britannico sull'isola. Il 18 marzo 1937 entr\u00f2 a far parte della colonia britannica delle isole Gilbert ed Ellice.\nNel 1979 il trattato di Tarawa ne stabil\u00ec il possesso da parte della Repubblica delle Kiribati.\nNel 2008, assieme al resto dell'arcipelago, \u00e8 stata dichiarata riserva marina protetta."}
{"id": "1865998", "revid": "196390", "url": "https://it.wikipedia.org/wiki?curid=1865998", "title": "Sogubrot af nokkrum fornkonungum", "text": ""}
{"id": "1866000", "revid": "196390", "url": "https://it.wikipedia.org/wiki?curid=1866000", "title": "Sogubrot", "text": ""}
{"id": "1866003", "revid": "1109", "url": "https://it.wikipedia.org/wiki?curid=1866003", "title": "Gli Incredibili - Una normale famiglia di supereroi", "text": ""}
{"id": "1866012", "revid": "339392", "url": "https://it.wikipedia.org/wiki?curid=1866012", "title": "Vmware player", "text": ""}
{"id": "1866015", "revid": "287204", "url": "https://it.wikipedia.org/wiki?curid=1866015", "title": "Minuta vs Amalia Gr\u00e8", "text": "Minuta vs Amalia Gr\u00e8 \u00e8 il terzo disco della cantante italiana Amalia Gr\u00e9. \nDescrizione.\nSi tratta di un album in cui il collettivo Minuta ha ripreso e remixato brani gi\u00e0 editi e presenti nei precedenti 2 lavori della Gr\u00e8.\nLe atmosfere jazz vengono elaborate e fuse alla musica elettronica, al lounge e alla new wave. L'album \u00e8 stato pubblicato nel 2008 sotto l'etichetta EMI."}
{"id": "1866017", "revid": "1977557", "url": "https://it.wikipedia.org/wiki?curid=1866017", "title": "Arthur Auwers", "text": "Fu il primo a identificare, quando era ancora assistente presso l'Osservatorio di K\u00f6nigsberg, la stella compagna di Sirio. Membro dell'Accademia delle scienze prussiana, dal 1888 divenne socio straniero dell'Accademia dei Lincei. Utilizzando i cataloghi di diversi osservatori realizz\u00f2 un proprio catalogo stellare, noto come \"FC\"."}
{"id": "1866024", "revid": "767487", "url": "https://it.wikipedia.org/wiki?curid=1866024", "title": "Erasmo Marotta", "text": "Nato a Randazzo nel 1576, fu avviato sin da bambino agli studi musicali. nel 1610 entr\u00f2 nella Compagnia di Ges\u00f9 divenendo, nel 1612, Rettore del Collegio dei Gesuiti di Messina. In quello stesso anno music\u00f2 ci\u00f2 per cui maggiormente oggi lo si ricorda: l'Aminta su versi di Torquato Tasso. Nel 1618, compose a Palermo, su richiesta del Vicer\u00e9 di Sicilia Francesco Castro, una tragedia dal titolo \"San Belagio Martire\". Del 1635 \u00e8 invece il \"Pianto della Maddalena\". Ha pubblicato inoltre vari libri di mottetti e di madrigali (il suo \"primo libro dei madrigali\" fu pubblicato a Venezia nel 1600), ma molti dei suoi lavori sono andati perduti.\nErasmo Marotta \u00e8 ritenuto da Ludovico Muratori l'inventore del dramma musicale pastorale."}
{"id": "1866029", "revid": "228746", "url": "https://it.wikipedia.org/wiki?curid=1866029", "title": "Antonio il Verso", "text": ""}
{"id": "1866030", "revid": "21880", "url": "https://it.wikipedia.org/wiki?curid=1866030", "title": "Chamaeleo parsonii", "text": ""}
{"id": "1866031", "revid": "287204", "url": "https://it.wikipedia.org/wiki?curid=1866031", "title": "Bairabi", "text": "Bairabi \u00e8 una citt\u00e0 dell'India di 3.304 abitanti, nel distretto di Kolasib, nello stato federato del Mizoram. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 24\u00b0 14' 09 N e 92\u00b0 31' 17 E.\nSociet\u00e0.\nEvoluzione demografica.\nAl censimento del 2001 la popolazione di Bairabi assommava a 3.304 persone, delle quali 1.736 maschi e 1.568 femmine. I bambini di et\u00e0 inferiore o uguale ai sei anni assommavano a 630, dei quali 327 maschi e 303 femmine. Infine, coloro che erano in grado di saper almeno leggere e scrivere erano 2.275, dei quali 1.225 maschi e 1.050 femmine.."}
{"id": "1866039", "revid": "287204", "url": "https://it.wikipedia.org/wiki?curid=1866039", "title": "Biate", "text": "Biate \u00e8 una citt\u00e0 dell'India di 2.227 abitanti, nel distretto di Serchhip, nello stato federato del Mizoram. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 23\u00b0 16' 05 N e 93\u00b0 05' 53 E.\nSociet\u00e0.\nEvoluzione demografica.\nAl censimento del 2001 la popolazione di Biate assommava a 2.227 persone, delle quali 1.137 maschi e 1.090 femmine. I bambini di et\u00e0 inferiore o uguale ai sei anni assommavano a 262, dei quali 149 maschi e 113 femmine. Infine, coloro che erano in grado di saper almeno leggere e scrivere erano 1.939, dei quali 984 maschi e 955 femmine.."}
{"id": "1866041", "revid": "1305772", "url": "https://it.wikipedia.org/wiki?curid=1866041", "title": "Dusk", "text": ""}
{"id": "1866045", "revid": "1573940", "url": "https://it.wikipedia.org/wiki?curid=1866045", "title": "Masatoshi Nakayama", "text": "Gran Maestro di karate Shotokan, allievo di Gichin Funakoshi e di suo figlio Gig\u014d Funakoshi, \u00e8 stato il fondatore della JKA (Japan Karate Association).\nVita.\nNato nell'aprile del 1913 nella Prefettura di Yamaguchi, era discendente del clan Sanada, della regione di Nagano. I suoi antenati erano istruttori estremamente specializzati di kenjutsu (l'arte della spada giapponese). Entr\u00f2 all'Universit\u00e0 di Takushoku nel 1932, completando gli studi mentre nel frattempo si allenava con il Maestro Gichin Funakoshi e con uno dei suoi figli, Yoshitaka. Decidendo di dedicare la sua vita al karate, dopo l'universit\u00e0 part\u00ec per la Cina al fine di migliorare i suoi studi ed il suo addestramento. Rientr\u00f2 in Giappone nel 1946. Nel 1949 fond\u00f2 insieme a Funakoshi la Japan Karate Association.\nJKA.\nGli sforzi compiuti dalla Associazione Giapponese di Karate di incarnare e promuovere lo spirito del karate furono appoggiati dal Ministero dell'Istruzione Giapponese, (ora Ministero di Istruzione, Scienza, Sport, e Cultura). Il Ministero accord\u00f2 alla JKA il riconoscimento legale ed esclusivo in Giappone come un'associazione ufficiale nel 1957, per la formazione di membri per la promozione della \"via del karate\".\nDurante quel periodo e nel corso di molti anni, il M\u00b0Nakayama diede contributi notevoli all'arte. Lui svilupp\u00f2, insieme agli istruttori di JKA, un metodo nuovo, razionale di insegnare.\nI suoi principali allievi furono Hiroshi Shirai, che and\u00f2 a diffondere il Karate Stile Shotokan in Italia, Keinosuke Enoeda, che and\u00f2 in Inghilterra, Taiji Kase, che si rec\u00f2 in Francia e fu un compagno di Nishiyama della prima ora. (Entrambi erano stati allievi di Yoshitaka Funakoshi)."}
{"id": "1866046", "revid": "287204", "url": "https://it.wikipedia.org/wiki?curid=1866046", "title": "Pallacanestro Olimpia Milano 1989-1990", "text": "Questa voce raccoglie le informazioni riguardanti la Pallacanestro Olimpia Milano nelle competizioni ufficiali della stagione 1989-90.\nVerdetti stagionali.\nCompetizioni nazionali\nregular season: 10\u00aa classificata su 16 squadre (15 partite vinte su 30),\nplay off: Ottavi di finale\nCompetizioni europee\nStagione.\nL'Olimpia, ancora guidata dal tecnico Casalini e sponsorizzata da \"Philips\", torna a disputare la Coppa dei Campioni; superato il primo turno e gli ottavi di finale si qualifica per il girone dei quarti di finale dove con 7 partite vinte e 7 perse si qualifica al quinto posto non ottenendo quindi la qualificazione al turno successivo.\nIn Coppa Italia disputa il girone di qualificazione che si svolge fra settembre e ottobre 1989 assieme a Torino, Montecatini e Sassari terminando a pari punti con la Ipifim Torino, che allora giocava in serie A2, ma venendo eliminata per la differenza canestri perdendo l'ultima partita del girone a Torino per 130 a 108.\nIn campionato conclude la stagione regolare al decimo e ultimo posto per la qualificazione ai play off, dove negli ottavi affronta la Viola Reggio Calabria perdendo la prima partita in Calabria, portandosi sul pari nel ritorno a Milano ma venendo sconfitta ed eliminata 87 a 90 il 28 aprile 1990 nella bella a casa degli avversari\nRoster.\nAllenatore: Franco Casalini"}
{"id": "1866051", "revid": "6392", "url": "https://it.wikipedia.org/wiki?curid=1866051", "title": "Il mistero della casa", "text": ""}
{"id": "1866052", "revid": "21880", "url": "https://it.wikipedia.org/wiki?curid=1866052", "title": "Camaleonte di Parson", "text": ""}
{"id": "1866054", "revid": "767487", "url": "https://it.wikipedia.org/wiki?curid=1866054", "title": "Mario Faccenda", "text": "Carriera.\nGiocatore.\nCresciuto nell'Isola Liri, esord\u00ec da professionista nel 1979 con il Latina in Serie C2, dove raccolse 51 presenze e segn\u00f2 11 reti in due stagioni.\nApprod\u00f2 nel 1981 al Genoa, con cui disput\u00f2 i primi tre campionati in Serie A (78 presenze e 2 reti) e altri due in Serie B (70 presenze e una rete). Il suo gol all'ultima giornata del campionato 1981-1982 \u00e8 stato uno dei pi\u00f9 importanti della storia del \"Grifone\": salvando in extremis la sua squadra con la rete del pareggio per 2-2 al S. Paolo contro il Napoli, fu il a retrocedere in Serie B.\nNel 1986 fu acquistato dal , dove nella prima stagione conquist\u00f2 la promozione in Serie A (32 presenze e una rete) e nel 1988 vinse la Mitropa Cup (54 presenze e 2 reti nel biennio in massima serie). A seguito della retrocessione conseguita nel 1989, cambi\u00f2 squadra senza uscire dai confini regionali, accasandosi alla Fiorentina, dove visse la finale di Coppa UEFA del 1990 persa con la Juventus, la retrocessione in Serie B del 1993 e la conquista del campionato cadetto la stagione successiva.\nNon rientrando nei piani della societ\u00e0 per l'imminente stagione in massima serie, nel 1994 gioc\u00f2 la sua ultima stagione calcistica con la .\nDirigente.\nDopo il ritiro \u00e8 diventato un osservatore. Ha lavorato per la Fiorentina e, per sei stagioni, per il Palermo, con Rino Foschi come direttore sportivo. Dopo l'addio da parte di quest'ultimo alla societ\u00e0 rosanero e l'avvicinamento al Genoa, ha lavorato come osservatore per l'."}
{"id": "1866055", "revid": "287204", "url": "https://it.wikipedia.org/wiki?curid=1866055", "title": "Champhai", "text": "Champhai \u00e8 una citt\u00e0 dell'India di 26.430 abitanti, capoluogo del distretto di Champhai, nello stato federato del Mizoram. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 29' 60 N e 93\u00b0 18' 34 E.\nSociet\u00e0.\nEvoluzione demografica.\nAl censimento del 2001 la popolazione di Champhai assommava a 26.430 persone, delle quali 13.324 maschi e 13.106 femmine. I bambini di et\u00e0 inferiore o uguale ai sei anni assommavano a 3.987, dei quali 2.077 maschi e 1.910 femmine. Infine, coloro che erano in grado di saper almeno leggere e scrivere erano 21.218, dei quali 10.834 maschi e 10.384 femmine.."}
{"id": "1866061", "revid": "1632387", "url": "https://it.wikipedia.org/wiki?curid=1866061", "title": "Los Umbrellos", "text": "I Los Umbrellos furono un gruppo latin pop-dance danese, noto in Italia per il singolo \"No Tengo Dinero\".\nBiografia.\nI Los Umbrellos nacquero nel 1997 da un progetto del produttore discografico Kenneth Bager. Il gruppo era composto dal rapper Al Agami, figlio del sovrano del regno centrafricano non riconosciuto del Lado e dalle due ex modelle danesi Mai Britt Gr\u00f8ndahl e Grith H\u00f6ifeldt.\nIl gruppo ebbe un notevole successo nel 1998 con il singolo \"No Tengo Dinero\", pubblicato dall'etichetta discografica Virgin, che arriv\u00f2 ai primi posti di numerose classifiche europee come Austria, Nuova Zelanda, Svizzera e Italia, dove la canzone fu proposta pi\u00f9 volte al Festivalbar 1998 e dove fu utilizzata come sigla per il programma televisivo di Italia 1 \"Il brutto anatroccolo\".\nAl singolo segu\u00ec l'uscita del loro primo ed unico album \"Flamenco Funk\" e i singoli \"Drive\" e \"Gigol\u00f2\", che tuttavia non riscossero successo portando il gruppo allo scioglimento (nel 1999) e ad essere considerato un one-hit wonder."}
{"id": "1866068", "revid": "228746", "url": "https://it.wikipedia.org/wiki?curid=1866068", "title": "Giovan Pietro Flaccomio", "text": ""}
{"id": "1866069", "revid": "125962951", "url": "https://it.wikipedia.org/wiki?curid=1866069", "title": "Denis Lambin", "text": "Biografia.\nStudi\u00f2 dapprima nel collegio di Amiens, poi venne a Parigi dove studi\u00f2 nel Collegio \"Jean Lemoine\" e poi nel Collegio \"Nicolas Coqueret\", dove ebbe compagno di corsi Ronsard. Insegn\u00f2 lettere nel collegio di Amiens che lo aveva visto studente ma, intorno al 1545 and\u00f2 a studiare diritto a Tolosa finch\u00e9, nel 1550, entrato al servizio del cardinale de Tournon, lo accompagn\u00f2 in due lunghi viaggi in Italia, soggiornando a Roma, a Lucca e a Venezia, e conoscendo letterati come il cremonese Gabriele Faerno, Marc-Antoine Muret e Guglielmo Sirleto. Durante il soggiorno veneziano, nel 1558, tradusse dal greco in latino l'Etica Nicomachea di Aristotele.\nNel 1559 ebbe una lunga polemica col Muret, che egli accus\u00f2 di aver utilizzato nell'edizione delle \"Variarum lectionum libri octo\" pubblicate a Venezia, sue note e commenti delle opere di Orazio che egli stava preparando. Fu infatti dopo il ritorno in Francia nel 1561, che Lambin pubblic\u00f2 a Lione la sua, per l'epoca fondamentale, edizione commentata delle satire e delle epistole di Orazio, che tre anni dopo fu pubblicata anche a Venezia. \nSu raccomandazione del de Tournon, Lambin fu nominato professore di eloquenza, ossia di lingua e letteratura latina, al Collegio reale e, l'anno seguente, nel 1562, ottenne la cattedra di lingua greca. \nSeguirono le pubblicazioni, nel 1564, del \"De rerum natura\" di Tito Lucrezio Caro: la pubblicazione, nel 1566, ad Anversa, dell'opera di Lucrezio commentata da Obert de Giffen che, pur plagiando gran parte delle note di Lambin, non esit\u00f2 a criticare quanto degli altri suoi commenti non condivideva, provoc\u00f2 la sua violenta reazione. Nel 1566 pubblic\u00f2 le \"Emendationes in Ciceronis Opera\", nel 1567 la traduzione in latino della \"Politica\" di Aristotele, nel 1568 dell\"'Oratio de recta pronunciatione linguae grecae\", nel 1569 dei \"Commentarii in Cornelium Nepotem\", nei quali restitu\u00ec a Cornelio Nepote le \"Vite degli uomini illustri\" fino ad allora attribuite a Probo e, nel 1570 anno in cui fu nominato \"traduttore reale\" i \"Discorsi\" di Demostene.\nMor\u00ec il 29 settembre 1572, si dice in conseguenza dell'angoscia provocatagli dalle stragi della \u00abNotte di San Bartolomeo\u00bb, in cui rimase ucciso, tra i tanti, anche Pietro Ramo, da lui tanto ammirato."}
{"id": "1866070", "revid": "1116641", "url": "https://it.wikipedia.org/wiki?curid=1866070", "title": "In Supremae praeminentia Dignitatis", "text": "In Supremae praeminentia Dignitatis \u00e8 una bolla pontificia promulgata da papa Bonifacio VIII il 20 aprile 1303. Con essa il papa istituiva la \"Studium Urbis\", ovvero l'attuale Universit\u00e0 degli Studi di Roma \"La Sapienza\"."}
{"id": "1866087", "revid": "1305772", "url": "https://it.wikipedia.org/wiki?curid=1866087", "title": "The Brave One", "text": ""}
{"id": "1866092", "revid": "122471137", "url": "https://it.wikipedia.org/wiki?curid=1866092", "title": "Olivetti Elea", "text": "Elea \u00e8 il nome di una serie di elaboratori elettronici \"mainframe\" sviluppati da Olivetti nella seconda met\u00e0 degli anni cinquanta la cui terza generazione, denominata Elea 9003, fu il primo della storia interamente realizzato con componenti a stato solido.\nFu concepito, progettato e sviluppato da un piccolo gruppo di giovani ricercatori guidati da Mario Tchou.\nFu commercializzato alcuni mesi dopo l'uscita del concorrente \"2002\" della Siemens, che, per\u00f2, ancora utilizzava alcune valvole, e vari mesi prima del lancio del \"7090\", il primo computer interamente a transistor realizzato dalla IBM.\nL'acronimo \"ELEA\" stava per ELaboratore Elettronico Aritmetico (quest'ultimo aggettivo poi modificato in \"Automatico\" per ragioni di marketing) e fu scelto con riferimento alla \"polis\" di Elea, colonia della Magna Grecia, sede della scuola eleatica di filosofia.\nGenerazioni.\nElea 9000.\nL\"'Elea 9000\" fu il calcolatore Olivetti di maggiori proporzioni e potenza. Conobbe quattro generazioni: \"9001\", \"9002\", \"9003\" e \"9004\", delle quali solo la terza venne effettivamente messa in commercio.\nElea 9001.\nIdentificata anche come \"Macchina Zero\", fu un prototipo a valvole termoioniche con montaggio a fili liberi, con una parte a transistor al germanio, dedicata alla gestione dei nastri. Il sistema fu completato nella primavera 1957 e fu utilizzato a Ivrea, dove per 6 anni controll\u00f2 i magazzini di produzione Olivetti. La macchina era un prototipo, il cui affinamento avvenne durante un anno e mezzo di effettivo esercizio.\nElea 9002.\nLa \"Macchina 1V\", fu anch'essa un prototipo a valvole con montaggio su circuiti stampati e progetto ottimizzato. Molto pi\u00f9 veloce del precedente, utilizzava transistor al silicio per la gestione delle unit\u00e0 a nastro. La macchina non fu commercializzata, ma fu utilizzata come test per i transistor, che si dimostrarono pi\u00f9 affidabili e economici delle valvole.\nElea 9003.\nNell'ottobre 1957, venne progettato il modello 9003 (\"Macchina 1T\", cio\u00e8 la prima a transistor) con la caratteristica di essere interamente a transistor, con tecnologia \"Diode-transistor logic\". Presentato alla Fiera di Milano del 1959, fu tra i primi computer commerciali totalmente a transistor del mondo (Philco TRANSAC S-2000, RCA RCA 501, NCR 304 e IBM 7070, tutti presentati nel 1958). Dal punto di vista logico, la macchina era dotata di capacit\u00e0 di \"multitasking\", potendo gestire tre programmi contemporaneamente. Nell'Elea 9003, l'informazione minima, cio\u00e8 il carattere, era contenuta in 7 bit, di cui 6 bit contenevano il dato e un bit serviva per il controllo di parit\u00e0. Il \"set\" grafico era pertanto di 64 configurazioni (26), che comprendevano segni, numeri e lettere maiuscole (attualmente si usano caratteri di 8 bit, chiamati byte).\nElea 9004.\nNel giugno 1961, in un incontro tra Mario Tchou e il matematico Mauro Picone si stabil\u00ec di realizzare in collaborazione un nuovo calcolatore scientifico per l'Istituto per le Applicazioni del Calcolo (INAC) su cui si sarebbe basata la nuova serie Elea-9004. Le caratteristiche pi\u00f9 innovative erano la memoria a \"stack\" (simile a quanto implementato nel Burroughs 5000), che la rendeva particolarmente adatta a una programmazione in linguaggio ALGOL, e la microprogrammazione. Come linguaggi di programmazione preferenziali erano previsti il \"Palgo\", un dialetto dell'ALGOL, e un \"assembler\" di nome PSICO. Il progetto viene subito avviato ma, pochi mesi dopo, Tchou mor\u00ec in un incidente d'auto mentre si recava da Borgolombardo a Ivrea per discuterne con la direzione aziendale. A questo punto il progetto si aren\u00f2, per concludersi definitivamente nel 1964, dopo la cessione alla General Electric della divisione elettronica dell'Olivetti. Della macchina verr\u00e0 realizzato un solo esemplare semi-prototipale, l'Elea 9104, detto \"CINAC\" (Calcolatrice dell'INAC). Questo \u00e8 attualmente custodito presso il Museo degli strumenti per il calcolo di Pisa. La maggiore carenza della macchina, peraltro molto valida, era dovuta alla mancanza di propri compilatori in quanto lo sviluppo di \"Palgo\" e \"Psico\" non fu mai completato.\nElea 6000 e 4000.\nCon versioni ridotte per potenza, dimensioni e prezzo fu realizzata la famiglia degli \"Elea 6000\", inizialmente progettati come computer scientifici (4 bit), che implementavano la tecnica della microprogrammazione, particolarmente utile nell'uso scientifico e tecnico, e che conobbero una notevole diffusione in universit\u00e0 e centri di ricerca. Successivamente, ne fu derivata anche una versione per applicazioni aziendali e commerciali (4+4 bit), con controllo a microprogramma, di cui furono prodotti circa 170 esemplari. Nel 1964-1965 fu prodotta la serie \"Elea 4000\" con controllo a microprogramma di grande successo mondiale, con oltre 40.000 esemplari prodotti. Nel 1965-1966 fu realizzata la serie GE-100 (nome iniziale Elea 4-115) a nome OGE (Olivetti-General Electric, poi General Electric, a controllo a stati (\"state machine\") molto performanti (GE 105, GE-115-1, GE 115-2 (8 bit - 16 KB), GE-125, GE-130 a circuiti integrati), (a quell'epoca il GE 115-2, progettato da Ferruccio Zulian) chiamato confidenzialmente \"the dolly\"\" - la bambola) usato anche in alcuni film di fantascienza prodotti a Hollywood.\nEpilogo.\nLe morti ravvicinate dell'ingegner Adriano Olivetti (1960) e di Mario Tchou (1961) posero un freno al lavoro del laboratorio, che in seguito fu venduto alla General Electric. Questo segn\u00f2 la fine dei calcolatori Elea.\nNel 1979 il Gruppo Olivetti cre\u00f2 Elea Spa, ente dedicato alla formazione e consulenza in ambito tecnologico e organizzativo.\nStato attuale.\nL'esemplare appartenuto al Monte dei Paschi di Siena \u00e8 oggi custodito e preservato dall'Istituto Tecnico \"Enrico Fermi\" di Bibbiena (AR) e dal MIB - Museo Informatico Bibbienese..\nIl calcolatore fu donato dalla banca negli anni settanta e, in poco tempo, fu smontato e rimontato nella nuova sede da Mario Babbini, il tecnico che ancora oggi si impegna con dedizione a tenerlo in vita e a mostrarlo agli appassionati che si recano a Bibbiena."}
{"id": "1866093", "revid": "287204", "url": "https://it.wikipedia.org/wiki?curid=1866093", "title": "Darlawn", "text": "Darlawn \u00e8 una suddivisione dell'India, classificata come \"census town\", di 3.859 abitanti, nel distretto di Aizawl, nello stato federato del Mizoram. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 24\u00b0 1' 0 N e 92\u00b0 54' 0 E e ha un'altitudine di 869 .\nSociet\u00e0.\nEvoluzione demografica.\nAl censimento del 2001 la popolazione di Darlawn assommava a 3.859 persone, delle quali 1.954 maschi e 1.905 femmine. I bambini di et\u00e0 inferiore o uguale ai sei anni assommavano a 489, dei quali 268 maschi e 221 femmine. Infine, coloro che erano in grado di saper almeno leggere e scrivere erano 3.189, dei quali 1.628 maschi e 1.561 femmine.."}
{"id": "1866099", "revid": "453768", "url": "https://it.wikipedia.org/wiki?curid=1866099", "title": "Clima arido", "text": "I climi aridi sono una classe di climi che nella classificazione dei climi di K\u00f6ppen compaiono uniti sotto la sigla \"B\". \nAppartengono a questo gruppo secondo K\u00f6ppen i climi che hanno le seguenti caratteristiche:\nEssi comprendono essenzialmente il clima desertico (nella classificazione di K\u00f6ppen BW) e il clima steppico (nella classificazione di K\u00f6ppen BS), mentre altri climi aridi come quello dei ghiacci perenni non sono considerati nello schema. \nDescrizione.\nQuello che accomuna tutti questi climi non sono i valori termici, ma la scarsit\u00e0 o l'assenza di precipitazioni che, in casi estremi, pu\u00f2 durare per anni o addirittura per decenni. L'accumulo annuo \u00e8 inferiore a 250\u00a0mm anche se in alcuni casi ci possono esser violenti temporali che possono far aumentare in eccesso questo valore.\nVegetazione.\nLe precipitazioni sono insufficienti per qualunque tipo di vegetazione completa, tanto pi\u00f9 che il suolo \u00e8 spesso riarso, roccioso o sabbioso e inadatto alla crescita di piante. Tipici di questi ambienti sono piante come i cactus e altre succulente, in grado d'immagazzinare acqua per lunghi periodi di siccit\u00e0 elevata."}
{"id": "1866107", "revid": "767487", "url": "https://it.wikipedia.org/wiki?curid=1866107", "title": "Sharrod Ford", "text": "Caratteristiche tecniche.\nGioca nel ruolo di centro ed \u00e8 dotato di grande atletismo ed ottima tecnica individuale oltre che essere un eccellente stoppatore che gli ha permesso di essere considerato uno dei migliori centri della Serie A italiana. \u00c8 inoltre un ottimo rimbalzista e per due stagioni \u00e8 risultato il migliore del Campionato Serie A.\nCarriera.\nDopo aver frequentato la Clemson University, non \u00e8 stato selezionato al draft NBA, ma ha comunque esordito nella NBA nel 2005, con la divisa dei Phoenix Suns. A gennaio del 2006, dopo aver disputato solo tre gare, ha lasciato la lega per giocare nella Development League con i Fayetteville Patriots.\nNel febbraio dello stesso anno si \u00e8 trasferito in Europa, all'ALBA Berlino, squadra della Basketball-Bundesliga tedesca. \u00c8 poi andato a giocare nella Serie A italiana: nel 2007-08 ha militato nella Sutor Basket Montegranaro dove ha collezionato 39 presenze con 14,2 punti e 9,8 rimbalzi per partita cos\u00ec da diventare uno dei migliori pivot del campionato.\nCon Montegranaro conquista il quarto posto in classifica cos\u00ec che accede ai play-off scudetto dove viene sconfitta dall'Olimpia Milano dopo cinque gare al cardiopalma. \nConsiderata la sua grande stagione in maglia giallo-blu nell'estate del 2008 viene ingaggiato dalla Virtus Bologna.\nNella stagione 2008-09 con Bologna si qualifica per i play-off scudetto arrivando al 5\u00ba posto al termine della stagione regolare in cui realizza 11,3 punti e 9,8 rimbalzi di media in 35 presenze. Nei play-off per lo scudetto Bologna viene eliminata nei quarti di finale da Treviso per 3-2.\nIl 26 aprile 2009 conquista con la Virtus l'EuroChallenge contribuendo alla vittoria sullo Cholet Basket.\nNella seconda parte della stagione 2009-10 torna in Italia al Basket Club Ferrara dove gioca 16 partite realizzando 16,7 punti e catturando 9,8 rimbalzi per incontro risultando tra l'altro il miglior rimbalzista del Campionato Serie A ma alla fine della stagione Ferrara retrocede in Legadue.\nNell'estate del 2010 firma un contratto con la Sutor Montegranaro e quindi torna a vestire la maglia della squadra che lo ha lanciato nel campionato italiano.\nIl 31 gennaio 2011 disputa contro la Montepaschi Siena una delle sue migliori partite nel campionato italiano con 24 punti, 17 rimbalzi e un 42 di valutazione finale dimostrando di essere uno dei centri pi\u00f9 forti della Serie A.\nIl 13 marzo 2011 non partecipa all'All-Star Game che si tiene a Milano a causa di un infortunio e viene sostituito da Vikt'or Sanik'idze.\nChiude la stagione con una media di 15,7 punti, 10,5 rimbalzi e 2,3 stoppate per gara, risultando il miglior rimbalzista e stoppatore della Serie A.\nNell'estate del 2011 firma un contratto con il Bayern Monaco; dopo soli due mesi, prima ancora di iniziare il campionato, si svincola dalla societ\u00e0 tedesca.\nStatistiche nel Campionato Italiano.\n\"Dati aggiornati al 16 maggio 2011\"\n!colspan=\"3\"|Totale Societ\u00e0 Sportiva Sutor|| 69||69 || || || || || || || || || 926 ||\n! colspan=\"3\"|Totale Carriera ||120||120 || || || || - || - || - || - || - || 1687|| "}
{"id": "1866113", "revid": "83531", "url": "https://it.wikipedia.org/wiki?curid=1866113", "title": "Flugschriften", "text": "Flugschriften (\"Opuscoli\") op. 300, \u00e8 un valzer di Johann Strauss (figlio).\nAnche il carnevale di Vienna del 1866 fu caratterizzato dalle danze scritte dai tre fratelli Strauss.\nIl 18 febbraio, al \"Volksgarten\" di Vienna, il trio di fratelli present\u00f2 un totale di 22 novit\u00e0 (7 di Johann, 10 di Josef e 5 di Eduard). Solo nel carnevale del 1867 sarebbe stata battuta questa cifra, quando i tre fratelli comporranno un record di 25 nuovi brani.\nUno dei pi\u00f9 bei valzer di Johann (dei tre scritti per il carnevale), fu composto e dedicato dal compositore al circolo di giornalisti \"Concordia\" per il loro ballo, domenica 21 gennaio, e il valzer venne intitolato \"Flugschriften\" (Opuscoli).\nInsolitamente, \"Flugschriften\", non ebbe la sua prima esecuzione nel corso del ballo per il quale fu scritto: quattro giorni prima, il 17 gennaio, Strauss aveva condotto la prima rappresentazione del valzer a un Ballo di Corte nella \"Rittersaal\" del Palazzo Imperiale (Hofburg) al cospetto dell'imperatore d'Austria Francesco Giuseppe I e dell'imperatrice Elisabetta di Baviera."}
{"id": "1866127", "revid": "1305772", "url": "https://it.wikipedia.org/wiki?curid=1866127", "title": "Resort Boin", "text": " \u00e8 un videogioco hentai prodotto in Giappone il 16 marzo 2007 che \u00e8 stato successivamente riadattato in una serie hentai composta da 3 episodi.\nIl videogioco \u00e8 stato sviluppato da Crossnet-Pie in seguito all'enorme successo dell'episodio precedente, \"Boin\". Gli OAV sono stati prodotti da Milky Animation Label ed il primo episodio \u00e8 stato realizzato il 25 dicembre 2007.\nAnime.\nStoria.\nDaisuke per le vacanze estive si reca su un'isola nei mari del sud dove incontra due sue studentesse Nao e Mitsugu che alloggiano nel suo stesso hotel. Le due ragazze entrano cos\u00ec subito in competizione per accattivarsi le simpatie di \"Daisuke\". Anche Maya, cugina del protagonista, lavora in un bar su quest'isola affiancata dalla sbadatissima Momona. Questa coincidenza comunque non passa inosservata a \"Daisuke\" che si domanda se tutto questo non sia stato pianificato da sua nonna.\nLa prima ragazza a sedurre \"Daisuke\" \u00e8 \"Nao\" che la sera stessa si reca nella sua stanza e senza pensarci troppo si spoglia davanti a lui cominciando a masturbarlo con i piedi, dopo essere stati momentaneamente interrotti da \"Mitsugu\" che \u00e8 sulle loro tracce, i due hanno un rapporto completo ma nel momento topico riappare \"Mitsugu\" sul balcone che si arrabbia con l'amica.\n\"Mitsugu\" per\u00f2 non demorde ed invita, all'insaputa di \"Nao\", \"Daisuke\" ad un party su una nave da crociera cos\u00ec da poter rimanere sola con il suo amato e poter pareggiare i conti con l'amica.\nLe due ragazze si ritrovano cos\u00ec ad uscire con \"Daisuke\" per quello che credono sia un doppio appuntamento dimenticandosi della presenza di \"Maya\" e dell'imbranatissima \"Momona\" che ancora una volta scivola e cadendo a terra, sviene, ritrovandosi in un sogno in cui una pianta carnivora abusa di lei.\n\"Daisuke\" stremato da questo continuo assalto decide cos\u00ec di prendersi una serata di relax e si reca in una sorgente termale ma l'arrivo di \"Nao\" e \"Mitsugu\" gli rivela, che senza volerlo, era capitato in un bagno misto. Il suo primo pensiero \u00e8 quello di essere stato sfortunato in quanto non aveva visto ragazze dal grosso seno (suo punto debole) ma \"Nao\" e \"Mitsugu\" gli fanno notare che entrambe sono molto \"dotate\" sotto questo profilo. Eccitato dalla presenza delle due ragazze non riesce a trattenersi ed ha un rapporto sessuale con le due avvenenti fanciulle.\nIl giorno dopo, spiando con un binocolo, \"Daisuke\" vede \"Nao\" in compagnia di un altro ragazzo e si ritrova stranamente geloso. La ragazza per\u00f2 non ne vuole sapere di uscire con nessun'altra persona che non sia \"Daisuke\". Essendo stato rifiutato il ricco ragazzo prova a violentare \"Nao\" ma proprio in quel momento appare \"Daisuke\" che la salva mettendolo K.O.\nLa ragazza, con ancora le lacrime agli occhi, si dichiara e anche \"Daisuke\" capisce di essere innamorato di lei cos\u00ec i due, finalmente da soli, possono fare l'amore sulla spiaggia al tramonto del sole.\n\"Daisuke\" giunto in aeroporto aiuta Kanae a portare i bagagli e per ricambiare il favore ella lo porta nel bagno delle donne e copula con lui sul lavandino. Nel mentre \"Maya\" e \"Momona\" lo stanno cercando e lo vedono uscire dai gabinetti assieme alla ragazza e si domandano sul perch\u00e9 lui si trovasse nel posto sbagliato e perdippi\u00f9 in compagnia ma quando stanno per scoprire l'accaduto arriva Mika e porta via \"Kanae\". \"Maya\" \u00e8 stata incaricata dalla nonna di \"Daisuke\", proprietaria del bar della spiaggia, di farlo lavorare sodo.\nAl bar \"Nao\" e \"Mitsugu\" cercano di portare via da lavoro \"Daisuke\" che per\u00f2 resiste alle loro lusinghe; mentre \"Momona\" come al solito scivola facendo cadere il vassoio arriva anche \"Kanae\" che si siede ad uno dei tavolini cercando di abbordare il protagonista che, tentato dalla bellissima ragazza, la invita al barbecue che si terr\u00e0 la sera stessa sulla spiaggia ed a cui saranno presenti tutte le ragazze.\nAl momento del barbecue per\u00f2 il cibo non \u00e8 sufficiente quindi \u00e8 necessario andare nella serra a raccoglierne altro, \"Kanae\" coglie cos\u00ec l'occasione di rimanere sola con \"Daisuke\" ma \"Mika\" viene attaccata dalla stessa pianta carnivora del sogno di \"Momona\" e si salva solo grazie all'intervento dello stesso \"Daisuke\" accorso alle grida della ragazza.\nIl giorno seguente \"Daisuke\" si accorge che \"Maya\" ha qualcosa di strano ma non capisce cosa sia successo (la sera prima la ragazza lo ha visto copulare con \"Kanae\") e va a spazzare la strada davanti al negozio. A questo punto arriva \"Mika\" che lo trascina in una doccia e lo ricompensa, a suo modo, per averla salvata.\n\"Daisuke\" viene ancora una volta messo a dieta da \"Maya\" adirata con lui, ma questo comportamento non sfugge a \"Momona\" che riesce ad organizzare una serata per far rimanere soli i due ragazzi. Alla spiaggia \"Daisuke\" rivela di non pensare a \"Maya\" solo come una cugina, lei ricambia e i due tornano in albergo per fare l'amore, al chiaro di luna, diverse volte.\nDopo i titoli di coda \u00e8 presente inoltre una piccola scena bonus in cui \"Daisuke\" e \"Maya\" fanno l'amore sulla spiaggia ma vengono scoperti da \"Nao\" e \"Mitsugu\" che vogliono anch'esse partecipare.\nEpisodio che tratta la scelta del percorso alternativo nel videogioco, in pratica l'harem route. Questo \u00e8 il primo episodio dove \"Daisuke\" copula con \"Momona\".\nPersonaggi.\nIl protagonista del videogioco e degli OAV. Ha un debole per i seni di grosse dimensioni e per questo non fa mancare le critiche alla cuginetta \"Maya\" che porta solo una prima misura.\nViene conteso da \"Nao\" e \"Mitsugu\" oltre che dalle altre ragazze, tutte innamorate di lui oltre che per il suo carattere anche per le sue doti fisiche.\nInnamoratissima di \"Daisuke\" tenta in ogni modo di liberarsi della sua amica/rivale \"Mitsugu\" per rimanere un po' da sola col ragazzo. La sua sincerit\u00e0 verr\u00e0 premiata.\nRagazza benestante, nella sua scala di affetti prima della sua amicizia con \"Nao\" mette unicamente l'amore che prova per \"Daisuke\".\nCugina di \"Daisuke\" \u00e8 segretamente innamorata di lui e per questo \u00e8 gelosa di tutte le ragazze che gli ronzano intorno. Ha il complesso di avere un seno di piccole dimensioni.\nSbadata e con la testa sempre sopra le nuvole ha delle strane fantasie vegetali. Amica per la pelle di \"Maya\" l'aiuta ad avvicinarsi a \"Daisuke\".\nDonna di rara bellezza, lasciva per scelta e per diletto. Vuole \"Daisuke\" e sa come ottenerlo, ha una forte amicizia con \"Mika\".\nSurfista di rara bravura \u00e8 sempre in competizione con s\u00e9 stessa e con gli altri, \u00e8 legata da una forte amicizia a \"Kanae\"."}
{"id": "1866133", "revid": "201347", "url": "https://it.wikipedia.org/wiki?curid=1866133", "title": "Wagaya no Oinari-sama", "text": ""}
{"id": "1866137", "revid": "33689", "url": "https://it.wikipedia.org/wiki?curid=1866137", "title": "Chiesa universale", "text": ""}
{"id": "1866140", "revid": "80339", "url": "https://it.wikipedia.org/wiki?curid=1866140", "title": "Clima boreale delle foreste", "text": "Il clima boreale delle foreste o clima boreale con estate calda \u00e8 un tipo di clima boreale la cui sigla, nella classificazione dei climi di K\u00f6ppen \u00e8 \"Df\". Gli inverni, freddissimi, possono durare fino a otto mesi, mentre le estati sono brevi e relativamente calde (in alcune zone caratterizzate da un tipo climatico continentale estremo si possono toccare i 22\u00a0\u00b0C di temperatura media di luglio).\nDescrizione.\nNon ha una vera stagione secca e le precipitazioni, poco abbondanti, sono distribuite durante tutto l'anno, ma maggiormente durante l'estate. Non esiste una vera e propria linea di demarcazione netta con il clima temperato umido, del quale costituisce la continuazione a latitudini superiori e nelle zone pi\u00f9 lontane dal mare.\nVegetazione.\nLa vegetazione \u00e8 costituita da foreste di latifoglie decidue capace di sopportare le basse temperature come le betulle. Nelle zone dove il clima \u00e8 meno rigido si possono incontrare anche piante da clima temperato come faggi, querce e pioppi, ma, nelle zone pi\u00f9 fredde, fa la sua comparsa la grande foresta di conifere, la taiga.\nLe foreste si sviluppano su suoli di color grigio-bruno, permeabili, di tipo podsolico. Dove le condizioni sono pi\u00f9 aride si passa a un clima di tipo steppico, dominato da graminacee che hanno bisogno di meno risorse per il loro sviluppo."}
{"id": "1866148", "revid": "1573940", "url": "https://it.wikipedia.org/wiki?curid=1866148", "title": "Calumma", "text": "Calumma \u00e8 un genere di sauri della famiglia Chamaeleonidae, endemico del Madagascar.\nDescrizione.\nLe dimensioni di questi camaleonti vanno dai quasi 10\u00a0cm di lunghezza di \"C.\u00a0nasutum\" agli oltre 60\u00a0cm di \"C.\u00a0parsonii\".\nI maschi sono in genere di dimensioni maggiori delle femmine e si caratterizzano per delle vistose appendici nasali, simili a corni, talora biforcute. In alcune specie inoltre sono presenti dei lobi occipitali, lembi cutanei simili ad orecchie (ma che non sono in alcun modo correlate alla funzione uditiva).\nPossiedono una lunga coda prensile.\nBiologia.\nComprende specie arboricole, solitarie. Sono marcatamente territoriali, spesso aggressivi nei confronti dei loro simili, eccetto che durante l'accoppiamento.\nDistribuzione e habitat.\nIl genere \u00e8 endemico del Madagascar.\n\u00c8 diffuso prevalentemente nelle foreste pluviali di alta quota.\nTassonomia.\nComprende le seguenti specie:"}
{"id": "1866158", "revid": "174925", "url": "https://it.wikipedia.org/wiki?curid=1866158", "title": "Oceani", "text": ""}
{"id": "1866161", "revid": "287204", "url": "https://it.wikipedia.org/wiki?curid=1866161", "title": "Kolasib", "text": "Kolasib \u00e8 una suddivisione dell'India, classificata come \"census town\", di 18.852 abitanti, capoluogo del distretto di Kolasib, nello stato federato del Mizoram. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 13' 60 N e 92\u00b0 42' 0 E e ha un'altitudine di 248 .\nSociet\u00e0.\nEvoluzione demografica.\nAl censimento del 2001 la popolazione di Kolasib assommava a 18.852 persone, delle quali 9.648 maschi e 9.204 femmine. I bambini di et\u00e0 inferiore o uguale ai sei anni assommavano a 2.485, dei quali 1.239 maschi e 1.246 femmine. Infine, coloro che erano in grado di saper almeno leggere e scrivere erano 15.422, dei quali 7.998 maschi e 7.424 femmine.."}
{"id": "1866171", "revid": "22475", "url": "https://it.wikipedia.org/wiki?curid=1866171", "title": "No Tengo Dinero (Los Umbrellos)", "text": "No Tengo Dinero \u00e8 un brano musicale dei Los Umbrellos, singolo di debutto del gruppo danese, in seguito inserito nel loro primo album \"Flamingo Funk\". La canzone \u00e8 cantata in spanglish.\nIl brano.\nIl brano \u00e8 stato scritto da Richie Balmorian, Jay Balmorian e Al Agami (cantante principale del gruppo). La canzone per il proprio ritornello sfrutta il tema principale del brano \"I ragazzi del Pireo\", colonna sonora del film \"Mai di domenica\" di Jules Dassin, composta da Manos Hadjidakis.\nIl brano ebbe un notevole successo nell'estate 1998, soprattutto in Europa, Nuova Zelanda e Stati uniti, dove divenne un vero e proprio tormentone estivo.\nNelle radio italiane ha debuttato il 14 marzo 1998 su RTL 102.5.\nIl video del brano \u00e8 stato girato da Jason &amp; Brendan."}
{"id": "1866172", "revid": "109375446", "url": "https://it.wikipedia.org/wiki?curid=1866172", "title": "Tempio di Minerva (Foro Transitorio)", "text": "Il Tempio di Minerva coronava il lato breve del Foro di Nerva (o Foro Transitorio) nei Fori Imperiali a Roma.\nIl tempio si ergeva su un alto podio e presentava sulla facciata sei colonne e tre sulla parte anteriore dei lati. Il retro era nascosto alla vista dalla piazza da due ali di muro, che nascondevano alla vista l'alto muro dell'esedra del Foro di Augusto e il passaggio verso la \"Porticus absidata\".\nLa cella era dotata di abside, secondo una tipologia architettonica affermatasi nell'et\u00e0 imperiale.\nIl tempio era dedicato a Minerva, una divinit\u00e0 particolarmente cara a Domiziano (l'imperatore responsabile della costruzione del Foro Transitorio), e venne completato entro il 97 d.C.\nIl tempio era ancora ben conservato nel XVI secolo, ma nel 1606 papa Paolo V ne destin\u00f2 i materiali alla costruzione della fontana dell'Acqua Paola sul Gianicolo. Altri furono riciclati per la in Santa Maria Maggiore\nOggi si conservano soltanto scarsi resti del podio e diversi elementi della sua decorazione architettonica, tra cui un blocco della cornice del frontone. Nel Museo dei Fori Imperiali ai Mercati di Traiano \u00e8 esposto un frammento del fregio, con bucrani e strumenti sacrificali, simile a quello presente sul coevo tempio di Vespasiano, intagliato su lastre applicate ai blocchi della trabeazione. Sul lato frontale, come si vede dai disegni precedenti alla demolizione seicentesca, fregio e architrave erano invece occupati dall'iscrizione dedicatoria."}
{"id": "1866173", "revid": "1610576", "url": "https://it.wikipedia.org/wiki?curid=1866173", "title": "Matteo Canavesi", "text": "Gioca nel ruolo di ala grande, si distingue per il buon tiro dalla media distanza.\nCarriera.\nCresce cestisticamente nelle giovanili della Robur Varese a poca distanza dalla sua Gallarate e all'et\u00e0 di 18 anni viene messo sotto contratto dalla Sutor Montegranaro che lo fa esordire in Legadue.\nCon Montegranaro gioca i campionati 2004-2005 e 2005-2006 in Legadue realizzando una media di 4,7 punti per partita che considerando la sua et\u00e0 facevano di lui un ottimo prospetto cestistico. Nella stagione 2006-07 esordisce in Serie A con la squadra giallobl\u00f9 e nel corso della stagione realizza 4,2 punti per partita uscendo dalla panchina come cambio di Valerio Amoroso. Nell'anno successivo trova molto meno spazio e riesce a collezionare solo 1,5 punti per partita.\nNella stagione 2008-09 torna in Legadue con l'Andrea Costa Imola con la formula del prestito annuale. Nel corso della stagione realizza 7 punti a partita.\nNella stagione 2009-10 la Sutor Montegranaro lo cede in prestito alla Carmatic Pistoia in Legadue dove realizza 6,6 punti per partita nella stagione regolare e 7 punti per partita nei play-off per l'accesso alla Serie A.\nNella stagione 2010-11 la Sutor Montegranaro lo inserisce nel roster che partecipa al campionato di Serie A come cambio di Dejan Ivanov.\nIl 28 marzo 2011 va in prestito fino alla fine della stagione al Basket Club Ferrara, squadra che milita in Legadue,\nha chiuso la stagione in crescendo a Ferrara, contribuendo alla salvezza degli estensi.\nNel campionato 2011-12 gioca nella Biancobl\u00f9 Bologna, in Legadue. Nel corso della stagione realizza 8 punti di media a partita.\nCanavesi aveva iniziato la stagione 2012-2013 allenandosi con la Junior Casale Monferrato, senza firmare con alcuna squadra. Nel gennaio 2013 ha accettato l'offerta del Latina Basket in terza serie.\nIl 17 febbraio 2014 viene preso in prova dall'Orlandina Basket in DNA Gold ma pochi giorni pi\u00f9 tardi, il 1\u00ba marzo, viene tesserato dalla Poderosa Montegranaro che milita nel campionato di DNB, quarta serie nazionale.\nNell'estate 2015 firma un contratto per la stagione 2015-16 con la Pallacanestro Trieste in A2 girone est. Nella stagione regolare colleziona 29 presenze, con un impiego medio di 13,58 minuti e 4,6 punti a partita. Mentre nei play-off colleziona 4 presenze, per 14,34 minuti e 4,8 punti a partita.\nNazionale.\nHa giocato nelle Nazionali giovanili e conta qualche convocazione anche con la nazionale maggiore dell'Italia."}
{"id": "1866175", "revid": "599013", "url": "https://it.wikipedia.org/wiki?curid=1866175", "title": "Tempio di Minerva", "text": ""}
{"id": "1866177", "revid": "309289", "url": "https://it.wikipedia.org/wiki?curid=1866177", "title": "Clima transiberiano", "text": "Il clima transiberiano (o clima freddo con inverno prolungato) \u00e8 un tipo di clima boreale che si trova solo nella Siberia orientale.\nDescrizione.\nLe sue caratteristiche sono estreme: l'inverno, gelido, dura pi\u00f9 di otto mesi e le estati sono assai brevi (la loro durata \u00e8 minore che nel clima boreale delle foreste) e relativamente calde (la temperatura media estiva \u00e8 comunque inferiore a 20\u00a0\u00b0C). Le precipitazioni sono scarse, in particolare in inverno (che si pu\u00f2 considerare una stagione secca); il manto nevoso, sottile ma durissimo, pu\u00f2 durare fino a otto mesi.\nIl \"clima transiberiano\" \u00e8 caratterizzato inoltre da elevatissime escursioni termiche annue, che, in certi casi, data la temperatura minima (spesso inferiore a -50\u00a0\u00b0C) e la massima registrata nel corso dell'anno (anche 30 \u00b0C), pu\u00f2 superare gli 80\u00a0\u00b0C di scarto. L'escursione termica delle temperature medie pu\u00f2 superare ugualmente i 60\u00a0\u00b0C.\nIn questa zona climatica si trova il polo del freddo dell'emisfero boreale, situata all'incirca nell'area dove si trovano i due insediamenti umani pi\u00f9 freddi della Terra: Verchojansk e Ojmjakon.\nVegetazione.\nLe condizioni climatiche consentono solo la crescita di una taiga di conifere resistentissime al freddo come i pecci."}
{"id": "1866180", "revid": "1632387", "url": "https://it.wikipedia.org/wiki?curid=1866180", "title": "Santa Maria (Camisano Vicentino)", "text": "Santa Maria \u00e8 una frazione del Comune di Camisano Vicentino in provincia di Vicenza. Il nome della frazione deriva dalla chiesa di Santa Maria del Rosario.\nGeografia fisica.\nTerritorio.\nConfina a nordest con il capoluogo Camisano, a sud con il Comune di Grisignano di Zocco e ad ovest con quello di Grumolo delle Abbadesse.\nClima.\nSanta Maria come tutta la pianura veneta ha un clima continentale umido e freddo d'inverno, caldo afoso d'estate.\nMediamente la giornata dura 12 ore 16 minuti. Durata minima in dicembre 8 ore 49 minuti, durata massima in giugno 15 ore 40 minuti.\nStoria.\nLa localit\u00e0 deve il nome all'antica pieve di cui fu sede; la sua intitolazione a Santa Maria - come la cattedrale e la maggior parte delle antiche pievi della diocesi di Vicenza - fa ritenere che lo fosse ben prima del X secolo. Nel 1297 essa aveva sotto la sua giurisdizione le cappelle di San Nicol\u00f2 e di San Daniele insieme con quella di San Martino di Poiana di Granfion, di San Michele di Rampazzo, di San Leonardo di Bevadoro, di San Zaccaria di Gaianigo, di San Pietro di Grossa, oltre ad una \"ecclesia de Nove\". Anche la maggior parte di queste cappelle, probabilmente, ebbe origine prima del 1000.\nCon il tempo queste divennero parrocchie ed il loro sviluppo autonomo determin\u00f2 un decadimento della Pieve matrice, ridotta ad umile curazia fino al 1954, quando un decreto vescovile la ripristin\u00f2 al rango di parrocchia. Il ruolo ricoperto un tempo dalla Pieve di Santa Maria fu assunto da San Nicol\u00f2.\nMonumenti e luoghi d'interesse.\nVilla Capra Barbaran.\nIl complesso architettonico \u00e8 situato in aperta campagna, nella frazione Santa Maria in prossimit\u00e0 dell'omonima chiesa. L'insieme degli edifici che compongono l'organismo \u00e8 costituito dal corpo padronale, dalla foresteria ed annessa cappella, dalle barchesse ed alla colombara, collocata in posizione a s\u00e9 stante. Il nucleo principale insediativo \u00e8 attribuito all'architetto Carlo Borella e risale al 1672. Al 1728 sono datate la foresteria, la cappella, l'arco d'ingresso alle cedraie e la colombara, per le quali opere si presume la paternit\u00e0 di altro architetto non vicentino. La parte centrale della villa propriamente detta \u00e8 caratterizzata da una loggia composta da sei colonne giganti.\nLe due ali laterali sono segnate da quattro finestre principali, distanziate fra loro, cui si sono aggiunte, in tempo recente, due finestre intermedie per ala. All'interno, in corrispondenza della forte verticalit\u00e0 denunciata nella facciata, si evidenzia un ordine di alti soffitti affrescati nelle rispettive sei sale, la cui austera composizione rimanda forse ai modi costruttivi di Baldassarre Longhena.\nLa foresteria, situata sulla destra rispetto all'entrata principale della villa, \u00e8 caratterizzata a una serliana ad ordine tuscanico gigante, contrastata da una massiccia cornice e sormontata da un timpano triangolare con vasi acroteriali. L'interno della loggia contrassegnato da quattro archi, \u00e8 decorato nel soffitto da un pregevole affresco attribuibile a Costantino Pasqualotto. Di ampio e generoso respiro architettonico si configura la barchessa, contrassegnata dal rincorrersi di archi a tutto sesto impaginati in un elegante ordine di paraste ioniche. Nel 2003 sono iniziati i lavori di ristrutturazione con il patrocinio dell'Istituto regionale ville venete per un costo approssimativo di 700.000 euro."}
{"id": "1866182", "revid": "486946", "url": "https://it.wikipedia.org/wiki?curid=1866182", "title": "Blue Warriors", "text": ""}
{"id": "1866184", "revid": "287204", "url": "https://it.wikipedia.org/wiki?curid=1866184", "title": "Lunglei", "text": "Lunglei (o Lungleh) \u00e8 una suddivisione dell'India, classificata come \"census town\", di 47.355 abitanti, capoluogo del distretto di Lunglei, nello stato federato del Mizoram. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 52' 60 N e 92\u00b0 43' 60 E e ha un'altitudine di 721 .\nSociet\u00e0.\nEvoluzione demografica.\nAl censimento del 2001 la popolazione di Lunglei assommava a 47.355 persone, delle quali 24.579 maschi e 22.776 femmine. I bambini di et\u00e0 inferiore o uguale ai sei anni assommavano a 6.730, dei quali 3.411 maschi e 3.319 femmine. Infine, coloro che erano in grado di saper almeno leggere e scrivere erano 39.669, dei quali 20.654 maschi e 19.015 femmine.."}
{"id": "1866190", "revid": "486946", "url": "https://it.wikipedia.org/wiki?curid=1866190", "title": "Blue Warrior", "text": ""}
{"id": "1866205", "revid": "729019", "url": "https://it.wikipedia.org/wiki?curid=1866205", "title": "Battaglia di Adrianopoli (1254)", "text": "La battaglia di Adrianopoli fu combattuta nel 1254, tra i Bizantini dell'Impero di Nicea e i Bulgari dello zar Michele I Asen. Questo cerc\u00f2 di approfittare della morte del basileus Giovanni III Ducas Vatatze per riconquistare i territori perduti dai Bulgari, ma lo scontro vide come vincitori i bizantini, guidati da Teodoro II Lascaris, successore di Giovanni III, la cui avanzata colse l'esercito dello zar impreparato. Grazie alla vittoria nella battaglia, i Bizantini si impossessarono della citt\u00e0 di Adrianopoli."}
{"id": "1866209", "revid": "1762097", "url": "https://it.wikipedia.org/wiki?curid=1866209", "title": "Legamento crociato", "text": ""}
{"id": "1866215", "revid": "109375434", "url": "https://it.wikipedia.org/wiki?curid=1866215", "title": "Porticus absidata", "text": "La Porticus absidata era un portico di Roma ricordato nei Cataloghi regionari dell'epoca di Costantino.\nLa sua individuazione non \u00e8 certa, ma in genere viene identificata con la grande esedra a ferro di cavallo alle spalle del muro perimetrale del Foro di Nerva, che ne costituiva l'ingresso monumentale dal quartiere della Suburra.\nEra costituito da due piani ad arcate su pilastri in blocchi di peperino, rivestiti in marmo e ornati da lesene di ordine corinzio. Il muro di fondo si appoggiava all'esterno dell'esedra del Foro di Augusto e aveva ingressi verso il Tempio della Pace e verso l'ambiente quadrangolare a lato del tempio di Minerva, verso il Foro di Nerva."}
{"id": "1866219", "revid": "124523507", "url": "https://it.wikipedia.org/wiki?curid=1866219", "title": "Composizioni di Johann Adolf Hasse", "text": "Lista delle composizioni di Johann Adolf Hasse (1699-1783), ordinate per genere. Nonostante le numerose composizioni, attualmente non esiste una catalogazione specifica della musica di Hasse."}
{"id": "1866220", "revid": "123976862", "url": "https://it.wikipedia.org/wiki?curid=1866220", "title": "Pusa caspica", "text": "La foca del Caspio (Pusa caspica), uno dei membri pi\u00f9 piccoli della famiglia delle \u00abvere foche\u00bb, \u00e8 un animale endemico delle acque salmastre del Mar Caspio. Non si incontra solamente lungo la linea costiera, ma anche su molte isolette rocciose e sui blocchi di ghiaccio alla deriva. In inverno, e nei periodi pi\u00f9 freddi della primavera e dell'autunno, questi mammiferi marini si spostano verso le regioni settentrionali di questo mare. Quando, durante la stagione calda, i ghiacci si sciolgono, si possono incontrare presso le foci del Volga e dell'Ural, cos\u00ec come a latitudini pi\u00f9 meridionali, dove, a causa della maggiore profondit\u00e0, le acque sono pi\u00f9 fredde.\nNon \u00e8 ancora chiaro come queste foche siano rimaste isolate nel Mar Caspio, e a tal proposito sono state fatte svariate ipotesi. Una tra quelle maggiormente accettate sostiene che questi animali abbiano raggiunto da nord il Caspio durante il Pleistocene, con l'avanzare dei ghiacci continentali e dei laghi proglaciali. Comunque, potrebbero averlo fatto anche nel Pliocene Superiore, periodo notevolmente freddo, circa 2 milioni di anni fa. Malgrado questo, \u00e8 universalmente accettato che le foche del Caspio, insieme a quelle del Bajkal (un'altra specie rimasta isolata in un bacino eurasiatico), discendano dalla foca dagli anelli.\nDescrizione.\nLe foche del Caspio si caratterizzano soprattutto per le macchie sul dorso, solitamente pi\u00f9 chiare nelle femmine. Gli adulti misurano approssimativamente 1,5 metri di lunghezza e pesano intorno agli 86 chilogrammi. Mostrano anche un notevole dimorfismo sessuale, dato che i maschi sono generalmente pi\u00f9 grandi e pi\u00f9 tozzi delle femmine. Rispetto al resto del corpo, la testa \u00e8 piuttosto piccola. La formula dentaria di questi pinnipedi \u00e8 I 3/2, R 1/1, PC 6/5.\nLe foche del Caspio vivono soprattutto in acque basse: solitamente non si immergono per pi\u00f9 di 50 metri o per pi\u00f9 di un minuto, anche se a volte sono state avvistate foche a maggiori profondit\u00e0 o che hanno effettuato immersioni pi\u00f9 durature. Sono animali gregari e trascorrono la maggior parte del tempo in grandi colonie.\nDopo un periodo di gestazione di 11 mesi, in gennaio o in febbraio nasce un solo piccolo. Come avviene nelle altre foche dagli anelli, alla nascita i piccoli sono ricoperti da un pelame bianco e pesano circa 5 chilogrammi. Comunque, tra l'et\u00e0 di tre settimane e un mese, i piccoli effettuano la muta. La maturit\u00e0 sessuale viene raggiunta a 5 anni dalle femmine e a 6 o 7 anni dai maschi.\nPrede e predatori.\nLa dieta delle foche del Caspio varia stagionalmente, e comprende una grande variet\u00e0 di pesci, come alose (\"Alosa spp\"), ciprinidi, ghiozzi, e crostacei. Possono anche penetrare negli estuari dei fiumi per catturare carpe, leucischi e luccioperche.\n\u00c8 risaputo che le aquile di mare catturino queste foche, costituendo un grave rischio soprattutto per i piccoli. Tali animali vengono inoltre cacciati dall'uomo per la carne e per altri scopi commerciali. A causa dell'aumento delle strutture industriali nella regione, sostanze inquinanti e pesticidi hanno raggiunto le acque del Caspio, provocando tutta una serie di squilibri ambientali, indebolendo il sistema immunitario di questi animali e contribuendo a far insorgere malattie.\nNel febbraio del 1978, nel corso di tre settimane, la predazione da parte di lupi fu la causa di numerose uccisioni di foche nei pressi di Astrachan'. Si stima che uccisero il 17-40% delle foche della regione.\nA partire dalla fine degli anni novanta, sono stati inoltre riscontrati molti casi di foche morte a causa del virus del cimurro canino.\nUn secolo fa, si stima che vi fossero nelle acque del Caspio 1,5 milioni di foche, ridottesi, negli anni ottanta, a solo 400.000 esemplari ."}
{"id": "1866221", "revid": "287204", "url": "https://it.wikipedia.org/wiki?curid=1866221", "title": "Saiha", "text": "Saiha \u00e8 una citt\u00e0 dell'India di 19.731 abitanti, capoluogo del distretto di Saiha, nello stato federato del Mizoram. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 28' 60 N e 92\u00b0 58' 0 E e ha un'altitudine di 728 m s.l.m..\nSociet\u00e0.\nEvoluzione demografica.\nAl censimento del 2001 la popolazione di Saiha assommava a 19.731 persone, delle quali 10.175 maschi e 9.556 femmine. I bambini di et\u00e0 inferiore o uguale ai sei anni assommavano a 3.215, dei quali 1.691 maschi e 1.524 femmine. Infine, coloro che erano in grado di saper almeno leggere e scrivere erano 15.544, dei quali 8.154 maschi e 7.390 femmine.."}
{"id": "1866233", "revid": "767487", "url": "https://it.wikipedia.org/wiki?curid=1866233", "title": "Montecarlo (film 1930)", "text": "Montecarlo (\"Monte Carlo\") \u00e8 un film del 1930 diretto da Ernst Lubitsch.\nUna commedia musicale interpretata da Jeanette MacDonald e da Jack Buchanan e basata in parte su \"Monsieur Beaucaire\" di Booth Tarkington.\nTra le canzoni del film, anche \"Beyond the Blue Horizon\" cantata da Jeanette MacDonald.\nTrama.\nIl duca Otto di Seibenheim viene abbandonato sull'altare (ed \u00e8 la terza volta che gli succede) dalla contessa Elena Mara che scappa in sottoveste e pelliccia prendendo al volo un treno. Al suo seguito la fedele cameriera. Con soli diecimila franchi che le sono rimasti in borsetta, la contessa decide di raggiungere Montecarlo per tentare la fortuna, convinta di poter sbancare il casino e di mantenersi in quel modo.\nAbituata a vivere tra gli agi, la contessa prende praticamente tutto per s\u00e9 un piano del Palace Hotel, fa assumere una schiera di domestici e di valletti e vive da gran dama. Al casino perde quasi subito tutto, giocando sconsideratamente anche le vincite.\nElena \u00e8 una donna molto bella e affascinante e non ha problemi nel trovare un codazzo di ammiratori che la segue nelle sue passeggiate per i giardini della citt\u00e0. Anche il conte Rudolph cade vittima del suo fascino, ma non riesce a superare l'indifferenza della donna che bellamente lo ignora. Rudolph incontra per caso un giovanotto che dimostra di conoscere la contessa, sembra quasi intimamente perch\u00e9 vanta informazioni di carattere molto personale. Si viene a scoprire per\u00f2 che il giovane altri non \u00e8 che il parrucchiere personale di Elena, posizione che gli permette di frequentarla anche in camera da letto e di vederla in vestaglia. Rudolph prende subito la palla al balzo: diventer\u00e0 lui il parrucchiere di Elena. Sostituisce Paul, il vero parrucchiere, e si presenta alla sua bella. Anche se non si dimostra un granch\u00e9 come esperto di acconciature, convince tuttavia la contessa ad assumerlo dopo averle dato dimostrazione di essere un esperto in massaggi rilassanti.\nBasta poco perch\u00e9 la contessa si renda conto che il nuovo venuto le \u00e8 diventato indispensabile: va a finire che fa licenziare tutta la servit\u00f9 (tranne la cameriera personale) e usufruisce di Rudolph in tutti i ruoli, da valletto ad autista. L'uomo si presta con gioia per poter essere sempre vicino alla donna di cui si \u00e8 innamorato. Ma ecco che, proprio mentre Elena si rende conto che sta per essere messa alla porta dalla direzione dell'albergo per insolvenza nei pagamenti, arriva a Montecarlo il duca Otto, pronto a riprendersi la fidanzata. Elena fa buon viso a cattivo gioco, quasi convinta a ritornare sui suoi passi. Ma Rudolph la incita a riprovare la fortuna sui tavoli da gioco, accompagnata da lui che, le assicura, \u00e8 sempre stato fortunato. I due escono insieme ma, al casino, incrociano Otto e, per non farsi vedere da lui, decidono di ingannare il tempo andando a cena, a passeggiare e a ballare. A notte inoltrata, Elena torna in albergo e racconta alla cameriera di aspettare il ritorno di Rudolph che ha deciso di andare poi da solo a tentare la sorte ai tavoli da gioco. L'uomo, infatti, dopo un po' ritorna con duecentomila franchi (che, in realt\u00e0, \u00e8 andato a prendere in camera sua, al piano di sopra) che le spaccia come la vincita della serata. Al vedere le banconote, Elena viene travolta dalla passione e bacia con trasporto quello che crede un parrucchiere. Poi, per\u00f2, si ritira in camera, chiudendosi dentro a chiave, ma lasciando intendere di ricambiare l'amore di Rudolph.\nIl giorno dopo, invece, Elena si dimostra nei suoi confronti fredda e scostante, pentita di essersi lasciata andare con un dipendente. Arriva fino al punto di restituire il denaro a Rudolph che la bacia ma poi la pianta, deluso per il suo comportamento da snob.\nPassano poche ore ed Elena comincia ad agitarsi, non riesce a resistere alla lontananza: comincia a telefonare a tutti i saloni di parrucchiere della citt\u00e0 cercando uno che si chiami Rudolph. Il conte, dal barbiere, sente per caso la telefonata e allora si fa passare la contessa: questa dichiara di aver un assoluto bisogno di un acconciatore per la serata perch\u00e9 deve andare a teatro all'opera. Rudolph le promette che verr\u00e0 in albergo. L\u00ec, lui si presenta in veste professionale, deludendo le aspettative di Elena che, piccata, si scompiglia tutti i capelli ed esce per andare a teatro.\nL'opera in programma \u00e8 \"Monsieur Beucaire\": vi si parla di un principe che si fa passare per barbiere, fa innamorare di s\u00e9 una gran dama la quale, per\u00f2, quando scopre che il suo corteggiatore \u00e8 un semplice barbiere, lo scaccia per poi ricredersi nel conoscere la verit\u00e0, ovvero che lui \u00e8 un vero principe. Elena partecipa alla storia, immedesimandosi alla fine nel personaggio che vede cantare in scena. Nel palco vicino, vede anche Rudolph.\nApprofittando dell'abbiocco che ha colpito Otto, che dorme sulla sua poltrona, lo lascia ancora una volta e va dall'altro. Questi finalmente le confessa di essere in verit\u00e0 il conte Farri\u00e8re e di aver fatto il parrucchiere solo per amor suo. Elena crede, ora, che il suo atteggiamento di spregio la porter\u00e0 a seguire la sorte della dama dell'opera, rifiutata dal principe/Beaucaire, ma Rudolph dice che preferisce l'happy ending: cos\u00ec i due, su un treno che li porta via da Montecarlo, partono insieme, cantando felici.\nProduzione.\nIl film fu prodotto da Ernst Lubitsch per la Paramount (con il nome Paramount Publix Corporation).\nDistribuzione.\nDistribuito dalla Paramount Pictures, il film usc\u00ec nelle sale cinematografiche statunitensi il 27 agosto 1930.\nDal 2020 esiste un'edizione italiana Home-Video del film, edita da DNA Srl, inclusa come Extra nel DVD del film \"L'ALLEGRO TENENTE\" (1931). Il film \u00e8 stato editato con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme."}
{"id": "1866235", "revid": "287204", "url": "https://it.wikipedia.org/wiki?curid=1866235", "title": "Serchhip", "text": "Serchhip \u00e8 una citt\u00e0 dell'India di 18.185 abitanti, capoluogo del distretto di Serchhip, nello stato federato del Mizoram. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 18' 0 N e 92\u00b0 49' 60 E e ha un'altitudine di 887 .\nSociet\u00e0.\nEvoluzione demografica.\nAl censimento del 2001 la popolazione di Serchhip assommava a 18.185 persone, delle quali 9.553 maschi e 8.632 femmine. I bambini di et\u00e0 inferiore o uguale ai sei anni assommavano a 2.861, dei quali 1.422 maschi e 1.439 femmine. Infine, coloro che erano in grado di saper almeno leggere e scrivere erano 14.633, dei quali 7.793 maschi e 6.840 femmine.."}
{"id": "1866239", "revid": "181699", "url": "https://it.wikipedia.org/wiki?curid=1866239", "title": "Johnson Parks", "text": ""}
{"id": "1866243", "revid": "180639", "url": "https://it.wikipedia.org/wiki?curid=1866243", "title": "Dialetto di Cieszyn", "text": ""}
{"id": "1866244", "revid": "289247", "url": "https://it.wikipedia.org/wiki?curid=1866244", "title": "Dialetto di Niemodlin", "text": ""}
{"id": "1866250", "revid": "125479318", "url": "https://it.wikipedia.org/wiki?curid=1866250", "title": "Concezioniste francescane", "text": "Le concezioniste francescane (in latino \"Ordo Immaculatae Conceptionis =\" Ordine dell'Immacolata Concezione) sono religiose di voti solenni e dedite alla vita contemplativa appartenenti all'ordine fondato a Toledo da Beatrice de Silva. Le monache pospongono al loro nome la sigla O.I.C.\nStoria.\nL'ordine venne fondata da Beatrice de Silva (1426-1492): dama di compagnia di Isabella, nipote del re Giovanni I d'Aviz, nel 1447 (dopo il matrimonio della principessa con il re Giovanni II) la segu\u00ec alla corte di Castiglia.\nVerso il 1454 Beatrice lasci\u00f2 la vita mondana e si ritir\u00f2, senza prendere i voti, nel monastero delle domenicane di Toledo. Isabella di Castiglia le concesse un altro edificio perch\u00e9 vi edificasse un nuovo monastero, dedicato all'Immacolata Concezione, e con la bolla \"Inter universa\" del 30 aprile 1489, papa Innocenzo VIII ne concesse l'erezione: Beatrice mor\u00ec poco prima della cerimonia di vestizione.\nNel 1489 la Santa Sede approv\u00f2 la foggia dell'abito delle monache (tonaca e scapolare bianchi, mantello celeste, cingolo di canapa come quello dei frati minori, immagine dell'Immacolata ricamata su scapolare e mantello); con la bolla \"Ex supernae providentiae\" del 19 agosto 1494, papa Alessandro VI sottopose le monache del monastero della Concezione di Toledo alla regola di santa Chiara.\nPapa Giulio II, il 17 settembre 1511 (decreto \"Ad statum prosperum\"), approv\u00f2 una nuova regola che sostitu\u00ec quella di santa Chiara e stabil\u00ec che i monasteri fondati da quel momento in avanti secondo il modello di quello di Toledo non sarebbero pi\u00f9 appartenuti all'ordine delle clarisse ma a quello nuovo delle concezioniste francescane.\nCarisma e diffusione.\nLe concezioniste francescane sono monache di stretta clausura dedite alla preghiera contemplativa; sono giuridicamente legate ai frati minori.\nSono organizzate in case autonome rette da una badessa e sono presenti in Argentina, Belgio, Bolivia, Brasile, Colombia, Ecuador, Guinea Equatoriale, Messico, Per\u00f9, Portogallo e Spagna.\nAl 31 dicembre 2008 all'ordine appartenevano 146 monasteri e 1.800 tra monache e novizie.\nAlcune figure importanti dell'ordine religioso delle Concezioniste Francescane.\nTra i membri di quest'ordine religioso, che \u00e8 bene ricordare anche in termini storici, troviamo, oltre la fondatrice dell'ordine, santa Beatrice de Silva (1424-1492): "}
{"id": "1866251", "revid": "729019", "url": "https://it.wikipedia.org/wiki?curid=1866251", "title": "Battaglia di Ravenna (729)", "text": "La battaglia di Ravenna fu combattuta nel 729 tra le truppe dell'imperatore bizantino Leone III, contro dei ribelli italiani, sollevati da Papa Gregorio II, in difesa del culto delle immagini, che l'imperatore Leone aveva bandito.\nContesto storico.\nNel 726 sorsero delle dispute fra il papa e Costantinopoli sull'iconoclastia (dopo il decreto dell'imperatore Leone III del 726) che prevedeva la distruzione delle immagini di culto. Come vedremo in seguito, il re longobardo Liutprando sfrutter\u00e0 questi contrasti per conquistare molte citt\u00e0 bizantine.\nNel 727 l'Imperatore invi\u00f2 alcuni suoi uomini (il duca Basilio, l'esarca Paolo, Giovanni, il cartulario Giordano ecc.) a uccidere il papa. Ma il loro piano non ebbe successo: il popolo romano, venuti alla luce i loro piani, trucid\u00f2 Giovanni mentre Basilio fu costretto a farsi monaco. Allora Paolo mise insieme un potente esercito e si diresse verso Roma con lo scopo di deporre il pontefice. Tuttavia il popolo romano e i Longobardi di Spoleto e della Toscana ostacolarono l'esercito imperiale impedendogli di deporre il papa.\nNel 728 l'esarca tent\u00f2 di muovere contro il pontefice gli abitanti della Pentapoli ma questi, fedeli al papa, si ribellarono all'esarca. Gli abitanti della Pentapoli pensarono addirittura di eleggersi un imperatore che avrebbe poi conquistato Costantinopoli e deposto l'eretico Leone III. Ma il Papa si oppose ai loro piani, in quanto sperava in un ravvedimento di Leone III. Nel frattempo il duca di Napoli marci\u00f2 verso Roma per deporre il papa ma venne ucciso dal popolo romano, che riusc\u00ec anche a cacciare il duca bizantino di Roma Pietro, reo di essere ostile al papa.\nRivolta a Ravenna.\nScoppi\u00f2 una rivolta anche a Ravenna, dove i sostenitori delle immagini sacre erano superiori in numero agli iconoclasti. Nella rivolta, perse la vita l'esarca Paolo. Per punire la rivolta e recuperare il possesso della citt\u00e0, Leone III invi\u00f2 una flotta che attravers\u00f2 il mare Adriatico in direzione di Ravenna. Dopo aver incontrato venti sfavorevoli che rallentarono la rotta, i Bizantini arrivaron\u00f2 nei pressi di Ravenna dove minacciarono il popolo ribelle di massacrare la popolazione come aveva fatto qualche decennio prima Giustiniano II, che aveva ordinato l'esecuzione di 50 degli abitanti pi\u00f9 illustri per punire una rivolta. Le donne e il clero si prostrarono in preghiera, mentre gli uomini ravennati si armarono e andarono incontro al nemico per respingere il loro assalto. Dopo un'aspra battaglia, i Bizantini furono sconfitti e uccisi in migliaia mentre si dirigevano verso le navi. Le acque del Po furono cos\u00ec infettate dal sangue, si dice, che per sei anni gli abitanti di Ravenna non poterono mangiare pesce pescato nel fiume.\nConseguenze.\nLiutprando approfitt\u00f2 di queste rivolte per sottomettere alcune localit\u00e0 fortificate dell'Emilia, ad esempio Busseto, Frignano, Monteveglio e Persiceta, come pure la pi\u00f9 importante Osimo nella Pentapoli. Le sue truppe occuparono la fortificazione di Sutri, nella parte settentrionale del ducato romano, che il re longobardo liber\u00f2 dopo cinque mesi, solamente in seguito alle pressanti richieste del papa. Questa restituzione, nota come Donazione di Sutri, forn\u00ec il precedente legale per attribuire un potere temporale al papato, che avrebbe infine prodotto lo Stato della Chiesa.\nNello stesso periodo un nipote di Liutprando, Ildeprando, riusc\u00ec insieme al duca di Vicenza Peredeo a espugnare la capitale dell'Esarcato, dopo pochi giorni di assedio, grazie al tradimento di un Ravennate che apr\u00ec le porte ai Longobardi.\nNel 735 i Bizantini, sotto la guida del nuovo esarca Eutichio e con l'aiuto dei Veneziani, recuperarono la citt\u00e0 di Ravenna."}
{"id": "1866258", "revid": "119449658", "url": "https://it.wikipedia.org/wiki?curid=1866258", "title": "Urban Reign", "text": " \u00e8 un videogioco picchiaduro sviluppato dalla Namco, uscito esclusivamente per la Sony PlayStation 2 nel 2005.\nTrama.\nLa storia inizia con l'arrivo di un picchiatore professionista, chiamato Brad Hawk, in una fantomatica citt\u00e0, sconvolta da guerre tra gang e crimini (Green Harbor). Brad \u00e8 stato assoldato da Shun Ying Lee, una provetta spadaccina che con la copertura di un ristorante controlla la gang di Chinatown. All'arrivo di Brad la citt\u00e0 \u00e8 in fermento per via della decisione del sindaco, Steve Bordin, di dividere i quartieri con grate di ferro, costantemente affiancate da telecamere, al fine di limitare gli scontri tra gang. Tuttavia non sono molto utili in quanto, dopo il rapimento di KG, la sua gang (gli Zap capeggiati da Dwayne) attacca Chinatown credendo che dietro tutto questo ci sia Shun Ying Lee. Dopo vari scontri, soprattutto con gli Zap e i loro alleati (la Hell's Legion, i rappers, Kadonashi e i suoi allievi) Brad riesce a trovare Dwayne e a sconfiggerlo.\nModalit\u00e0 di gioco.\nLa struttura di gioco non si discosta molto da quella dei classici \"Tekken\" e \"Soulcalibur\" (anch'essi prodotti dalla Namco), tuttavia sono presenti importanti innovazioni, come la possibilit\u00e0 di utilizzare armi.\n\u00c8 altres\u00ec ottima la modalit\u00e0 multigiocatore, che grazie al multitap permette scontri fino a quattro giocatori.\nGangs.\nProcedendo nel gioco si sbloccheranno molti combattenti e le relative gang; tra essi:\nBrad Hawk; un attaccabrighe giunto in citt\u00e0 dietro richiesta di shun ying lee. Non si sa molto del suo passato, ma la sua forza dimostra un'enorme esperienza nel combattimento\nShun Ying Lee una provetta spadaccina ed esperta di Kung Fu Baguazhang che controlla l'intero quartiere di Chinatown. Suo fratello \u00e8 Lin Fong Lee.\nGlen \u00e8 un esperto combattente, oltre che un grande cospiratore, \u00e8 un fanatico delle moto e degli anni '60 \u00e8 a capo della Hell's Legion formata da Torque, Rod e Seth;\nKadonashi \u00e8 un saggio maestro di Karate Kyokushinkai, giunto negli U.S.A dal Giappone, ha aperto un dojo a Green Harbor; \u00e8 affiancato dai suoi allievi: Reggie, Zach e Colin;\nGrimm ex campione mondiale di boxe, \u00e8 tuttavia agile anche nella lotta, \u00e8 a capo di un gruppo di pugili della Westside Gym formato da BK, Grave Digga', Bones e Booma;\nDwayne il leader degli Zaps, cui \u00e8 molto legato in quanto ha perso la sua famiglia quand'era bambino, la sua gang \u00e8 formata da Busta, Spider, Pain Killah e KG;\nJake un esperto ex lottatore ora mecenario, che presta i suoi muscoli \"a pagamento\";\nTong Yoon ex campione di Muay Thay in Thailandia, nonostante il suo carattere solitario ha preso pate agli scontri dalla parte di Shun Lee;\nChris giovane irascibile facente parte del dojo di Capoeira, non ama sentirsi definire \"ceto medio\";\nPark \u00e8 un solitario esperto di Tae Kwon Do, affascinato dallo stile gotico;\nAlex abile lottatore di Green Hill, ha costituito il suo fisico da giovane, tuttavia ha combattuto a lungo anche in strada;\nRappers una gang costituita da mediocri picchiatori, modellati secondo i tipici stereotipi della cultura urbana dei giovani di colore, \u00e8 formata da Nas-Tii, Em Cee, Real Deal e Ty\nMiguel capo degli Outsiders, tenta di imporre tra le gangs il suo gruppo di combattenti Latino-Americani formato da Jos\u00e8, Ramon ed Emilio;\nNapalm 99 crede nella politica della violenze e delle sommosse, \u00e8 capo degli Outlaws, gruppo formato dagli ex galeotti GD 05, DR 88, FK 71, PT 22,\nMcKinzie crede nella potenza delle armi e della forza bruta, \u00e8 fondatore dello Shadow Platoon, gruppo costituito da ex militari congedati dall'esercito: Bain, Cooper, Anderson e Taylor;\nPaul Phoenix combattente proveniente da \"Tekken\", si autodefinisce \"il pi\u00f9 forte combattente dell'universo\", insieme a Marshall Law che \u00e8 un suo compagno di allenamento da molto tempo.\nMarshall Law Combattente proveniente da \"Tekken\", \u00e8 un esperto cultore di arti marziali e ricorda molto il famoso personaggio di Bruce Lee."}
{"id": "1866260", "revid": "1543377", "url": "https://it.wikipedia.org/wiki?curid=1866260", "title": "Poina", "text": "Il Poina \u00e8 una roggia del bacino del Brenta. Dopo un corso di 10 km, sfocia nel fiume Ceresone. \nIl sistema idrogeologico della Pedemontana Brenta \u00e8 dominato dalla presenza di molte rogge, costruite per convogliare le acque provenienti da risorgive e fontanili ad uso irriguo fin dal Medioevo, proseguito con la Serenissima.\nAppartenenza.\nIl Poina fa parte del sottobacino del Ceresone\nPercorso.\nPassa per Gazzo, Grossa, e finisce a Camisano Vicentino dove si getta sul Ceresone; suoi tributari sono le piccole rogge utilizzate per fini irrigui, tra cui la roggia Armedola\nQualit\u00e0 delle acque.\nLa qualit\u00e0 dell'acqua del Poina, come del Ceresone, \u00e8 discreta anche se sono comunque presenti in alcuni punti gli effetti degli scarichi civili e zootecnici.\nAutorit\u00e0 delegate.\nConsorzio pedemontano Brenta\nAttivit\u00e0 di manutenzione.\nNel 2005 sono iniziati i lavori di rialzo degli argini. Conclusi nel 2007, questi interventi hanno permesso di eliminare il problema delle esondazioni, l'ultima delle quali avvenuta nel 1985."}
{"id": "1866263", "revid": "339392", "url": "https://it.wikipedia.org/wiki?curid=1866263", "title": "NK Slovan", "text": ""}
{"id": "1866264", "revid": "1543377", "url": "https://it.wikipedia.org/wiki?curid=1866264", "title": "Premi e riconoscimenti degli Oasis", "text": "Gli Oasis sono stati una band inglese fondata nel 1991 a Manchester e attiva fino al 2009. Il nucleo originario del gruppo era composto da Liam Gallagher, Paul \"Bonehead\" Arthurs, Paul \"Guigsy\" McGuigan, Tony McCarroll, cui si aggiunse ben presto Noel Gallagher, fratello di Liam. La formazione attiva dal 1999 al 2009 comprendeva Liam e Noel Gallagher, Andy Bell, Gem Archer e Chris Sharrock.\nGli Oasis, band tra le pi\u00f9 note e acclamate della musica mondiale, hanno pubblicato sette album in studio, un album live, tre raccolte, due Extended Play (EP), cinque video album e trentatr\u00e9 singoli. Gli Oasis in totale hanno venduto pi\u00f9 di 70 milioni di dischi in tutto il mondo.\nSegue la lista dettagliata dei premi conferiti alla band.\nBRIT Awards.\nI BRIT Awards sono i premi annuali conferiti dalla British Phonographic Industry per la musica pop. Gli Oasis hanno vinto sei BRIT Awards e vantano dodici nomination.\nGrammy Awards.\nI Grammy Awards sono conferiti annualmente dalla National Academy of Recording Arts and Sciences degli Stati Uniti per gli eccezionali contributi nell'industria discografica. Gli Oasis hanno ricevuto tre nomination.\nIvor Novello Awards.\nGli Ivor Novello Awards, intitolati all'intrattenitore di Cardiff Ivor Novello, sono premi al testo e alla composizione delle canzoni. Gli Oasis hanno ricevuto un premio su due nomination.\nMercury Prizes.\nIl Mercury Prize \u00e8 un premio musicale annuale conferito al miglior album per il Regno Unito e l'Irlanda. Gli Oasis hanno ricevuto due nomination.\nMTV Asia Awards.\nI biannuali MTV Asia Awards sono l'equivalente per l'Asia degli MTV Australia Awards. Gli Oasis hanno ricevuto una nomination.\nMTV Video Music Awards Japan.\nGli MTV Video Music Awards Japan sono stati istituiti nel 2002 da MTV Japan. Gli Oasis hanno ricevuto un premio su quattro nomination.\nNME Awards.\nGli NME Awards sono premi conferiti annualmente dalla rivista musicale \"NME\". Gli Oasis hanno ricevuto tredici premi su trentacinque nomination.\nNME Awards USA.\nGli NME Awards USA sono conferiti annualmente dalla rivista musicale \"NME\". Gli Oasis hanno ricevuto due nomination.\nQ Awards.\nI Q Awards sono i premi annuali conferiti nel Regno Unito dalla rivista musicale \"Q\". Gli Oasis hanno ricevuto nove premi su diciotto nomination.\nTop of the Pops Awards.\nI Top of the Pops Awards erano conferiti annualmente dalla trasmissione televisiva \"Top of the Pops\". Gli Oasis hanno ricevuto un premio su una nomination.\nVodafone Live Music Awards.\nI Vodafone Live Music Awards sono conferiti ogni anno dalla compagnia di telefonia mobile Vodafone. Gli Oasis hanno ricevuto un premio su una nomination.\nSilver Clef Awards.\nGli Oasis hanno ricevuto un premio su una nomination.\nUK Music Video Awards.\nGli Oasis hanno ricevuto quattro nomination.\nRiconoscimenti vari.\nNel luglio 2009 \"Wonderwall\" \u00e8 stata votata 12\u00aa canzone nella Triple Js Hottest 100 of all'time."}
{"id": "1866266", "revid": "647919", "url": "https://it.wikipedia.org/wiki?curid=1866266", "title": "AJ Milano", "text": ""}
{"id": "1866270", "revid": "1924342", "url": "https://it.wikipedia.org/wiki?curid=1866270", "title": "Katy Perry", "text": "Ha esordito nel mondo della musica nel 2001 con un album che porta il suo nome, \"Katy Hudson\", che non ha riscontrato successo. L'artista ha poi raggiunto il successo mondiale con i singoli \"I Kissed a Girl\" e \"Hot n Cold\" nel 2008, tratti dall'album di debutto col suo nome d'arte, \"One of the Boys\", che \u00e8 diventato il trentatreesimo pi\u00f9 venduto di quell'anno. Nel 2010 esce il suo terzo album in studio \"Teenage Dream\", segnato da grande successo a livello mondiale, dal quale sono stati estratti singoli come \"California Gurls\", \"Firework\" e \"Last Friday Night (T.G.I.F.)\". Nel 2013 \u00e8 uscito \"Prism,\" quarto album in studio della cantante, promosso dai singoli di successo \"Roar\" e \"Dark Horse\". Nel 2017 pubblica il suo quinto album in studio, \"Witness\", promosso dai singoli \"Chained to the Rhythm\", \"Bon app\u00e9tit\", \"Swish Swish\" e \"Hey Hey Hey\". Tre anni dopo, nel 2020, pubblica il suo sesto album in studio, \"Smile\", i cui singoli estratti, a partire dal 2019, sono \"Never Really Over\", \"Harleys in Hawaii\", \"Daisies\", \"Smile\" e \"What Makes a Woman\".\nHa ricevuto tredici nomination ai Grammy Awards, senza l'assegnazione di un premio, ha vinto cinque MTV Video Music Awards, cinque Billboard Music Award, e detiene il record (precedentemente di Michael Jackson) per il maggior numero di settimane consecutive nella Billboard Hot 100: tra maggio 2010 e settembre 2011 vi \u00e8 rimasta per 69 settimane, posizionandosi con cinque singoli diversi. Ha ottenuto inoltre cinque American Music Awards e un BRIT Award. \"Forbes\" l'ha inserita alla prima posizione delle \"Artiste pi\u00f9 pagate al mondo\" sia nel 2011 che nel 2018. Al 2020 ha un patrimonio complessivo stimato a 330 milioni di dollari.\nA livello mondiale, l'artista \u00e8 l'unica detentrice di tre Digital Diamond Awards della RIAA per i suoi singoli che hanno superato i 10 milioni di unit\u00e0, cio\u00e8 \"Dark Horse\", \"Roar\" e \"Firework\"; inoltre \u00e8 la prima artista donna nella storia ad aver raggiunto 1 miliardo di visualizzazioni su Vevo, in questo caso per il video a supporto del singolo \"Dark Horse\", ricevendo per 10 volte la certificazione Vevo.\n\u00c8 stata giudice ospite della settima edizione del programma televisivo britannico \"The X Factor\", doppiatrice di Puffetta nel film \"I Puffi\" e \"I Puffi 2\", e ha commercializzato otto profumi e un videogioco: \"Katy Perry Pop\". In collaborazione con la EA, \u00e8 stata pubblicata inoltre un'espansione del gioco \"The Sims 3\" chiamata \"Katy Perry Expansion Pack\". Ha inoltre debuttato cinematograficamente nell'estate del 2012 con il film autobiografico \"\".\nBiografia.\nPrimi anni.\nKaty Perry, all'anagrafe Katheryn Elizabeth Hudson, \u00e8 nata a Santa Barbara, in California, il 25 ottobre 1984 al Goleta Valley Cottage Hospital, da Keith e Mary Hudson (nata Perry), due predicatori californiani. Ha origini tedesche, portoghesi, irlandesi e inglesi, ed \u00e8 la secondogenita di tre fratelli; gli zii materni sono la sceneggiatrice Eleanor Perry e il regista Frank Perry.\nPerry \u00e8 stata coinvolta sin da bambina nell'attivit\u00e0 religiosa dei genitori cantando nella chiesa locale dai nove ai diciassette anni. Ha iniziato a cantare imitando la sorella Angela ed \u00e8 cresciuta ascoltando musica gospel, dato che sua madre non le permetteva di ascoltare quella che lei chiamava \"musica profana\", e frequentando scuole e campeggi cristiani. Ha preso dimestichezza con la danza in una sala di ricreazione a Santa Barbara. I suoi insegnanti erano ballerini esperti, che le hanno insegnato lo swing, il Lindy Hop e il jitterbug. Lasci\u00f2 la Dos Pueblos High School a 16-17 anni per iniziare la sua carriera musicale. Ha frequentato poi la Music Academy of the West a Santa Barbara, dove ha studiato opera italiana per un breve periodo.\nGli esordi (1999-2006).\nAll'et\u00e0 di 15 anni, quando ancora cantava in chiesa, Perry ha attratto l'attenzione di alcuni musicisti rock di Nashville che l'hanno condotta l\u00e0 per affinare le sue doti di cantautrice. Qui ha cominciato a registrare demo con l'aiuto di veterani del country, che le hanno insegnato anche a suonare la chitarra. La cantante ha firmato un contratto con l'etichetta discografica di musica cristiana Red Hill Records, sotto la quale ha registrato il suo album di debutto quando aveva 15 anni. Come Katy Hudson, ha pubblicato l'omonimo album di debutto gospel-christian rock nel 2001. L'album non ebbe successo, e l'etichetta fall\u00ec dopo poco tempo. La cantante ha poi deciso di cambiare il suo cognome in Perry, il nome da nubile di sua madre, perch\u00e9 pensava che Katy Hudson richiamasse troppo l'attrice Kate Hudson.\nA 17 anni lasci\u00f2 la sua casa per trasferirsi a Los Angeles, dove lavor\u00f2 con il produttore Glen Ballard per l'etichetta discografica Island Records. Essendo cresciuta ascoltando solo musica gospel, la cantante ebbe pochi modelli a cui fare riferimento all'inizio della sua carriera. Quando le fu chiesto con chi volesse collaborare, ella non seppe rispondere. La stessa notte, and\u00f2 in un hotel con sua madre, accese la televisione sul canale VH1, e li vide Glen Ballard che parlava con Alanis Morissette; Ballard ha prodotto l'album di maggior successo della Morissette, \"Jagged Little Pill\", artista di grande influenza su Perry, la quale espresse subito interesse nel lavorare con Ballard. Un giorno Perry si present\u00f2 a casa sua, accompagnata dal padre, gli present\u00f2 una sua canzone, e il produttore la accolse subito sotto la sua ala. La aiut\u00f2 poi a migliorare la sua tecnica di cantautrice negli anni successivi. Il secondo album di Katy doveva essere pubblicato nel 2005, ma, secondo quanto riportato dalla rivista \"Billboard\", tutti i progetti andarono in fumo. La Island licenzi\u00f2 quindi la cantante. Alcune canzoni registrate per l'album, intitolate \"The Box\", \"Diamonds\" e \"Long Shot\", furono caricate sul profilo MySpace della cantante in quel periodo. \"Simple\", un altro pezzo che aveva registrato con Glen Ballard, fu inserito nella colonna sonora del film del 2005 \"4 amiche e un paio di jeans\".\nPerry firm\u00f2 un contratto che le impediva di prendere decisioni sulla sua carriera. Una delle idee della Columbia fu quella di accoppiarla con la squadra discografica The Matrix, che stava lavorando su un album, e che aveva bisogno di una cantante. Anche se l'album in questione non fu mai pubblicato, Katy attir\u00f2 l'attenzione dai media: la sua musica \u00e8 infatti stata definita di prossimo successo nell'ottobre 2004 dalla rivista \"Blender\". Rimasta senza alcun progetto, Katy inizi\u00f2 a registrare da s\u00e9 un nuovo album, che si sarebbe dovuto chiamare \"Fingerprints\". L'ottanta percento di esso fu completato prima del tempo di scadenza, la Columbia Records decise di interrompere i lavori e di non pubblicarlo, ed infine di licenziarla. Mentre cercava un'altra etichetta discografica, lavor\u00f2 con una compagnia indipendente di A&amp;R chiamata Taxi Music. Nel 2006, Katy fece una comparsa nel video accompagnatorio del singolo \"Goodbye for Now\" dei P.O.D.; comparve inoltre nei video di \"Cupid's Chokehold\" dei Gym Class Heroes, in \"Learn to Fly\" dei Carbon Leaf e in \"If We Ever Meet Again\" di Timbaland.\n\"One of the Boys\" (2007-2009).\nDopo il licenziamento di Perry dalla Columbia Records nel 2006, l'addetta alla pubblicit\u00e0 dell'etichetta Angelica Cob-Baehler ha consigliato a Jason Flom, il presidente della Virgin Records, di sentire Perry. In quel periodo, Flom stava cercando una pop star a cui dare successo mondiale per la sua etichetta. Nonostante le differenti reazioni dei vari rappresentanti della Virgin, Flom pens\u00f2 che Katy Perry sarebbe potuta diventare la celebrit\u00e0 che desiderava, e, nei primi mesi del 2007, dopo trattative con la Columbia, le fece firmare un contratto con la Capitol Music Group, una nuova etichetta discografica che riuniva la Virgin e la Capitol. Il contratto prevedeva che le canzoni registrate per l'album mai pubblicato con la Columbia Records venissero conservate, fatto che ebbe una grande importanza per il secondo album della cantante (il primo con il suo nome d'arte), \"One of the Boys\".\nLe canzoni registrate per la Columbia furono ascoltate da Flom, che trov\u00f2 il materiale \"molto forte\" ma sent\u00ec che mancavano \"uno o due pezzi di sicuro successo per il mercato delle radio pop statunitensi e per quello internazionale\". La prima cosa che egli fece fu quindi creare una collaborazione tra Perry e l'autore e produttore musicale Dr. Luke. Dal loro lavoro ne risultarono le canzoni \"I Kissed a Girl\" e \"Hot n Cold\". Creare alla cantante un'immagine fu una delle prime preoccupazioni dell'etichetta. A novembre 2007 fu pubblicato un singolo promozionale, \"Ur So Gay\", con lo scopo di aprirle le porte del mercato musicale. Un EP digitale fu poi pubblicato con l'intento di attirare la stampa e i blog. Questa fu una mossa efficace, visto che Perry riusc\u00ec ad attirare l'attenzione di Madonna, che ne parl\u00f2 nel programma radiofonico mattutino dell'Arizona \"JohnJay &amp; Rich\" delle radio KISS FM e KRQ. Il 10 marzo 2008 apparve nel ruolo di se stessa in un episodio della serie di ABC Family \"Wildfire\" intitolato \"La vita \u00e8 troppo breve\".\nPerry pass\u00f2 poi alla seconda fase della promozione del suo album, che consistette nell'intraprendere un tour radiofonico della durata di due mesi. Il primo singolo estratto dall'album, \"I Kissed a Girl\", fu pubblicato il 6 maggio 2008. L'A&amp;R di Perry, Chris Anokute, durante un'intervista con il sito HitQuarters, ha affermato che la canzone e il suo tema controverso sono stati poco apprezzati dai dirigenti dell'etichetta, affermando: \"Dicevano, 'Le radio non trasmetteranno mai questa canzone. Come faremo a venderla? In quale modo questa canzone sar\u00e0 ascoltata nella Bible Belt?'\". Anokute ha detto che hanno avuto bisogno degli addetti alla promozione radiofonica dell'etichetta per convincere la gente a credere nel successo del singolo, altrimenti sarebbe stata licenziata un'altra volta. L'addetto alla promozione della Capitol Dennis Reese aiut\u00f2 dunque la canzone a diventare un successo radiofonico. La prima stazione che decise di trasmetterla fu la radio The River a Nashville. Dopo averla trasmessa per tre giorni, la radio fu sommersa di chiamate telefoniche entusiaste. Mentre il singolo iniziava a scalare le classifiche, Perry intraprese il festival musicale annuale \"Warped Tour 2008\", visto che il suo management stava cercando di \"renderla famosa come una vera cantante ed essere sicuri che non fosse vista solo come una ragazza che fa una canzone di successo e poi sparisce\". Il singolo fu un successo commerciale, arrivando alla prima posizione della \"Billboard\" Hot 100 e alla vetta delle classifiche di altri diciassette Paesi, tra cui l'Australia, il Canada, l'Italia e il Regno Unito. Il 12 giugno 2008 Perry apparve come se stessa nella soap opera \"Febbre d'amore\" e pos\u00f2 per la copertina dell'edizione di giugno 2008 della rivista \"Restless Style\". Katy Perry prese parte al coro della canzone \"Another Night in the Hills\", inclusa nell'album di debutto di Gavin Rossdale \"Wanderlust\", uscito nel 2008.\n\"One of the Boys\" fu pubblicato il 17 giugno 2008 e ricevette critiche contrastanti. L'album entr\u00f2 alla nona posizione della \"Billboard\" 200 vendendo copie nella sua prima settimana ed fu certificato disco di platino negli Stati Uniti per aver venduto oltre un milione di copie. L'album \u00e8 il trentatreesimo pi\u00f9 venduto a livello mondiale nel 2008. Per la sua promozione, usc\u00ec nell'autunno del 2008 un secondo singolo, \"Hot n Cold\", che riusc\u00ec ad eguagliare il successo del precedente, raggiungendo la terza posizione della classifica statunitense, e la prima in Germania e Canada. Concluso il \"Warped Tour 2008\", Perry fece delle esibizioni canore in Europa. Annunci\u00f2 poi il suo primo tour da solista, chiamato \"Hello Katy Tour\", a gennaio 2009.\nPerry \u00e8 stata nominata in cinque categorie agli MTV Video Music Award del 2008, tra cui miglior artista emergente e miglior video di cantante femmina; quest'ultimo premio \u00e8 tuttavia andato a Britney Spears. Ha vinto il premio come miglior artista agli MTV Europe Music Award nel 2008, che ha anche presentato, e quello come miglior artista femminile nel 2009 ai BRIT Award. Il 9 febbraio 2009 sia \"I Kissed a Girl\" che \"Hot n Cold\" sono state certificate triplo disco di platino per aver venduto oltre tre milioni di copie negli Stati Uniti; al 2012, il primo singolo aveva superato i cinque milioni di copie vendute, e il secondo i sei.\nL'album di debutto dei The Matrix, che hanno collaborato con Perry, fu pubblicato attraverso l'etichetta discografica del team, la Let's Hear It Records, durante il tour di Perry. Quando la data di pubblicazione fu stabilita, \"I Kissed a Girl\" aveva gi\u00e0 raggiunto un notevole successo internazionale. Lauren Christy, membro dei Matrix, ha discusso con Perry, e ha deciso di aspettare a pubblicare l'album fino all'uscita del quarto singolo estratto da \"One of the Boys\". Nonostante ci\u00f2, l'album fu immesso su iTunes il 27 gennaio 2009, poco dopo la pubblicazione di \"Thinking of You\".\nIl mese dopo gli avvocati della cantante fecero causa alla stilista emergente australiana Katie Perry per l'utilizzo di un nome troppo simile a quello di Katy. Katie Perry scrisse poi sul suo sito che il 10 luglio 2009 gli avvocati di Katy hanno ritirato l'accusa. Durante l'estate 2009 Perry partecip\u00f2 alle riprese del film \"In viaggio con una rock star\"; la sua scena, nella quale bacia il suo futuro fidanzato Russell Brand, fu tuttavia tagliata. Sempre nel 2009, Perry fece parte di due collaborazioni musicali: un remix di \"Starstrukk\" dei 3OH!3 ad agosto, e \"If We Ever Meet Again\" con Timbaland a dicembre. A ottobre 2009 \"MTV Unplugged\" conferm\u00f2 che Perry si sarebbe esibita per loro e che avrebbe pubblicato un album live dopo la sua performance con due inediti: \"Brick by Brick\" e \"Hackensack\" (quest'ultima \u00e8 una cover dei Fountains of Wayne). L'album fu pubblicato il 17 novembre 2009 e include un CD di sette tracce e un DVD. L'album entr\u00f2 in classifica solo negli Stati Uniti, in Francia e in Svizzera con scarsi risultati, raggiungendo rispettivamente le posizioni numero 168, 192 e 82.\n\"Teenage Dream\" (2010-2012).\nKaty Perry \u00e8 stata un giudice alle audizioni della settima serie di \"The X Factor\" in Gran Bretagna insieme a Simon Cowell, Cheryl Cole e Louis Walsh il 28 giugno 2010 (puntata poi mandata in onda il 28 agosto), giorno in cui Niall Horan, futuro membro della boy-band One Direction, si \u00e8 presentato passando le audizioni grazie alla stessa Perry. \u00c8 stata una delle celebrit\u00e0 che hanno sostituito Dannii Minogue, che in quel periodo era in maternit\u00e0. Sarebbe poi tornata a \"The X Factor\" il 17 ottobre dello stesso anno per esibirsi con \"Firework\". Il terzo album di Perry, \"Teenage Dream\", \u00e8 stato pubblicato il 24 agosto 2010 in Nordamerica e il 30 agosto nel resto del mondo. L'album \u00e8 entrato direttamente nella top ten della classifica degli album statunitense vendendo 192.000 copie nella sua prima settimana, molte meno di quanto previsto. Ha finora venduto pi\u00f9 di 3 milioni di copie negli Stati Uniti ed \u00e8 stato certificato triplo disco di platino. Ha anche fatto il suo debutto alla vetta della classifica canadese con 26.000 copie vendute e, per averne totalizzate oltre 560.000 fino ad oggi, \u00e8 qui stato premiato con il settimo disco di platino. In Italia ha raggiunto la terza posizione ed \u00e8 stato certificato disco platino con copie vendute.\nIl primo singolo estratto da \"Teenage Dream\", intitolato \"California Gurls\", fu pubblicato il 7 maggio 2010 ed entr\u00f2 alla seconda posizione della classifica statunitense con copie vendute nella sua prima settimana. Il singolo ha poi raggiunto la prima posizione della \"Billboard\" Hot 100, posizione che mantenne per sei settimane consecutive. Le vendite totali del singolo ammontano a cinque milioni di copie nei soli Stati Uniti, infatti a settembre 2011, \"California Gurls\" aveva venduto copie nei soli Stati Uniti. In seguito a \"California Gurls\" \u00e8 uscito il singolo \"Teenage Dream\", che venne messo in commercio il 23 luglio 2010. Il singolo \u00e8 entrato alla ventesima posizione della \"Billboard\" Hot 100 con copie vendute nella sua prima settimana. \"Teenage Dream\" \u00e8 rimasto in vetta alla classifica per due settimane consecutive in totale ed \u00e8 stato premiato con il quadruplo disco di platino per aver venduto almeno quattro milioni di copie (a settembre 2011 ne aveva infatti gi\u00e0 vendute ). Oltre che a questi due singoli, altri tre brani hanno anticipato l'uscita di \"Teenage Dream\" ad agosto 2010: \"Not Like the Movies\", \"Circle the Drain\" ed \"E.T.\" (quest'ultimo verr\u00e0 poi estratto come quarto singolo l'anno successivo); un ulteriore singolo promozionale, \"Peacock\", \u00e8 uscito nelle discoteche statunitensi, e il 26 giugno 2014 il brano viene certificato disco di platino dalla RIAA per aver raggiunto la soglia di di download digitali.\nKaty ha ricevuto due nomination agli MTV Video Music Award, svolti il 12 settembre 2010, come miglior video di cantante donna e miglior video pop con \"California Gurls\"; ha inoltre presentato la cerimonia di premiazione per il miglior video di cantante uomo con Eminem e Nicki Minaj. Il 14 settembre \u00e8 tornata alla sua vecchia scuola, la Dos Pueblos High School, dove si \u00e8 esibita per gli studenti. A fine ottobre 2010 \u00e8 stato pubblicato il terzo singolo estratto da \"Teenage Dream\", \"Firework\", eletto dalla stessa Perry la sua canzone preferita dell'album. Il video per il singolo, girato a fine settembre a Budapest, in Ungheria, \u00e8 stato diretto da Dave Meyers. Ben persone si sono presentate ai provini per farne parte. \"Firework\" ha raggiunto la vetta delle classifiche di Canada, Nuova Zelanda e Stati Uniti, dove \u00e8 stato certificato rispettivamente settimo, doppio e settimo disco di platino, infatti negli Stati Uniti, a dicembre 2011, \"Firework\" aveva gi\u00e0 venduto copie. In Italia ha raggiunto la quarta posizione e ha venduto pi\u00f9 di copie, guadagnandosi il doppio disco di platino. Le vendite di \"Firework\" sono state rilevanti anche in Australia, dove ha raggiunto la terza posizione: oltre , vincendo il decimo discho di platino.\nL'album \"Teenage Dream\" ha procurato a Perry due nomination ai Grammy Award svolti il 13 febbraio 2011: album dell'anno e miglior album pop; inoltre, grazie al singolo \"Teenage Dream\" \u00e8 stata nominata al premio per la miglior canzone pop di cantante femminile. Pochi giorni dopo la cerimonia, il 16 febbraio, \u00e8 uscito il quarto singolo estratto dal suo secondo album d'inediti, \"E.T.\"; di esso \u00e8 stato messo in commercio un remix con il rapper Kanye West. Il video di \"E.T.\" \u00e8 stato prodotto da Floria Sigismondi un video molto particolare, interamente ambientato nello spazio.\nA maggio 2011 ha partecipato ai Billboard Music Award, vincendo nelle categorie miglior artista nella classifica Hot 100 e miglior artista nella classifica Digital Songs, visti i suoi quattro numeri uno in meno di un anno in entrambe le classifiche. Il 6 giugno 2011 \u00e8 stato pubblicato come quinto singolo \"Last Friday Night (T.G.I.F.)\" che, dopo molte settimane trascorse alla seconda posizione in attesa di superare \"Party Rock Anthem\" degli LMFAO, raggiunse la vetta della \"Billboard\" Hot 100, e cos\u00ec Katy Perry diventa la prima artista femminile ad avere cinque singoli estratti dallo stesso album alla numero uno della classifica statunitense, seconda in generale, dopo Michael Jackson. La cantante ha cos\u00ec accumulato in totale 19 settimane in totale alla vetta della classifica statunitense con i singoli di \"Teenage Dream\" e 25 includendo anche \"I Kissed a Girl\", l'unico estratto da \"One of the Boys\" a raggiungere tale risultato. Tra il 29 maggio 2010, quando \"California Gurls\" ha fatto il suo debutto alla seconda posizione, e il 17 settembre 2011, quando \"Last Friday Night (T.G.I.F.)\" si trovava alla decima posizione della \"Billboard\" Hot 100, Katy \u00e8 sempre rimasta in top ten con uno dei suoi cinque singoli: \u00e8 pertanto divenuta l'artista con il pi\u00f9 lungo lasso di tempo ininterrotto passato nelle prime dieci posizioni della classifica dei singoli statunitense. Ad oggi ha venduto oltre 3,7 milioni di copie venendo certificato quadruplo platino, gi\u00e0 a dicembre 2011 il singolo aveva venduto copie digitali nei soli Stati Uniti. Nel 2011 ha inoltre debuttato nel mondo cinematografico come doppiatrice del personaggio di Puffetta nel film \"I Puffi\".\nL'album \"Teenage Dream\" \u00e8 risultato essere il decimo pi\u00f9 venduto dell'anno; era stato certificato doppio disco di platino gi\u00e0 dal 13 ottobre per aver venduto oltre due milioni di copie. Inoltre, quattro canzoni sono comparse nella classifica annuale della \"Billboard\" Hot 100: \"Firework\" (numero 3), \"E.T.\" (numero 4), \"Last Friday Night (T.G.I.F.)\" (numero 14) e \"Teenage Dream\" (numero 75). MTV l'ha eletta l'artista dell'anno il 15 dicembre 2011. Katy \u00e8 stata inoltre nominata in sette categorie ai People's Choice Award, svolti l'11 gennaio 2012. La cantante avrebbe dovuto presenziare all'evento, ma due giorni prima post\u00f2 un messaggio su Twitter che diceva: \"Purtroppo non mi sar\u00e0 possibile essere ai People's Choice Awards. Vorrei tuttavia ringraziare tutti coloro che hanno votato per me, incrociamo le dita!\". Ha vinto cinque premi sui sette per i quali era nominata, diventando l'artista pi\u00f9 premiata nella cerimonia del People's Choice Award di quell'anno: artista femminile e miglior video (\"Last Friday Night (T.G.I.F.)\"), miglior canzone (\"E.T.\"), miglior tour, e, in campo cinematografico, miglior ruolo come comparsa (\"How I Met Your Mother\"). Katy Perry \u00e8 stata nominata ai Grammy Award del 2012 nelle categorie singolo dell'anno e migliore brano pop di solista con \"Firework\". Inoltre, la cantante durante la cerimonia si \u00e8 anche esibita.\nIl 13 febbraio 2012 \u00e8 stato pubblicato il primo inedito della riedizione di \"Teenage Dream\", \"Part of Me\", che ha debuttato direttamente al primo posto nella classifica statunitense vendendo copie nella sua prima settimana. Inoltre, nel 2012 Katy Perry si \u00e8 posizionata all'ottavo posto della classifica delle cento celebrit\u00e0 pi\u00f9 potenti del mondo stilata dalla rivista \"Forbes\". La ristampa \"Teenage Dream: The Complete Confection\", che include le dodici tracce standard pi\u00f9 tre inediti, tre remix e un megamix, ha permesso all'album di saltare dal trentunesimo posto al settimo, con copie vendute. A \"Part of Me\" \u00e8 seguito \"Wide Awake\", l'ottavo e ultimo singolo di \"Teenage Dream\", che ha raggiunto la seconda posizione della classifica statunitense. Il 2 luglio 2012 \u00e8 uscito il film documentario \"\", che parla della carriera della cantante dalla sua infanzia sino ad oggi. Negli Stati Uniti, il film ha guadagnato mentre in tutto il resto del mondo , per un totale di .\n\"Prism\" e il \"Prismatic World Tour\" (2013-2015).\nLa registrazione dell'album ha avuto inizio negli ultimi mesi del 2012, dopo la pubblicazione della riedizione del precedente album, \"Teenage Dream: The Complete Confection\", ed \u00e8 continuata sino all'anno successivo. Verso la fine del 2012, Katy Perry, intervistata da Billboard, ha detto di \"Prism\": \"So esattamente il disco che voglio fare. Conosco la grafica, la colorazione e il tono... So, addirittura, il tipo di tour che dovr\u00f2 fare dopo. Sarei molto contenta se la visione che ho in testa diventasse realt\u00e0\". La cantante ha poi dichiarato al mensile di moda \"Vogue\" che il nuovo lavoro avrebbe contenuto elementi \"oscuri\" rispetto ai suoi precedenti lavori. Nel mese di aprile 2013, Perry ha dichiarato che l'album era per met\u00e0 completo e lo ha descritto come \"schizofrenico\". Nel luglio 2013, McKee ha rivelato che Perry e lei stessa hanno scritto quattro brani nella citt\u00e0 natale della cantante (Santa Barbara, California) e ha aggiunto che fossero pi\u00f9 \"maturi\" rispetto ai precedenti firmati da loro stesse.\n\"Roar\" \u00e8 stato pubblicato il 10 agosto 2013 come singolo apripista dall'album ed ha raggiunto la prima posizione nella \"Billboard\" Hot 100 cos\u00ec come i primi dieci posti in venticinque Stati. Il singolo diventa quindi l'ottavo a raggiungere tale posizione, restando in vetta per un'altra settimana consecutiva. La copertina dell'album \u00e8 stata mostrata in anteprima il 6 settembre 2013 dalla stessa cantante mentre era ospite al programma televisivo \"Good Morning America\" ed ha poi riproposto la cover sulla propria pagina Facebook. Durante gli MTV Video Music Awards 2013, Katy Perry ha rivelato a MTV News perch\u00e9 ha scelto \"Prism\" come titolo del suo nuovo album. Katy Perry ha definito il suo lavoro come \u201cun intreccio di colori\u201d ed ha poi sottolineato di aver attraversato una fase cupa ma di aver preferito di gran lunga la luce all'oscurit\u00e0. Da qui il nome \"Prism\", perch\u00e9 il prisma \u00e8 la figura che riflette la luce lasciandosi completamente attraversare da questa per poi riproporla all'esterno, modificandone la traiettoria e i colori. La tracklist completa dell'album \u00e8 stata, invece, rivelata il 30 settembre 2013. Katy Perry si \u00e8 esibita come ospite ad \"X-Factor\" Italia marted\u00ec 10 dicembre 2013 e successivamente alla finale di \"X-Factor\" Australia.\n\"Dark Horse\" (con la partecipazione del rapper Juicy J) e \"Walking on Air\" sono stati messi in commercio il 17 e 30 settembre 2013 come singoli promozionali dall'album. Il 16 ottobre 2013 \u00e8 stato, invece, pubblicato il secondo singolo, \"Unconditionally\". \"Prism\" \u00e8 stato pubblicato il 18 ottobre 2013, esclusivamente in Austria, Finlandia, Germania, Irlanda, Italia, Paesi Bassi, Slovacchia, Slovenia, Sudafrica ed Svizzera. \u00c8 stato invece messo in commercio nel resto del mondo il 22 ottobre seguente. L'album \u00e8 entrato direttamente alla prima posizione della classifica degli album statunitense vendendo copie nella sua prima settimana. Katy \u00e8 stata nominata in due categorie agli MTV Europe Music Awards 2013, vincendo il premio come migliore artista femminile. La cantante ha annunciato che il tour di questo terzo album si sarebbe chiamato \"Prismatic World Tour\" e che sarebbe iniziato il 7 maggio 2014 a Belfast. Il 17 dicembre 2013 entra in rotazione radiofonica il singolo \"Dark Horse\", il cui video viene pubblicato su Vevo il 20 febbraio 2014. Nella settimana successiva all'esibizione ai Grammy Award, il singolo conquista la vetta della \"Billboard\" Hot 100 diventando la nona numero uno della cantante riscuotendo un grande successo entrando nella top ten in altri 26 Paesi, tra cui Canada (numero 1), Nuova Zelanda (numero 2), Regno Unito (numero 4), Australia (numero 5) e Italia (numero 5). Il 3 aprile 2014 viene pubblicato il quarto singolo, \"Birthday\", accompagnato da un lyric video pubblicato il 10 dello stesso mese, seguito poi da un video musicale composto da telecamere nascoste. Il 17 giugno 2014 Katy Perry ha annunciato la fondazione della sua nuova etichetta discografica, \"Metamorphosis Music\", aggiungendo che collaborer\u00e0 con Ferras Alqaisi, primo artista ad aver firmato un contratto con la Metamorphosis, al singolo \"Legends Never Die\". \"This Is How We Do\" invece viene scelto come singolo nel luglio 2014 con relativo video, l'ultimo estratto da \"Prism\".\nNel febbraio 2015 Katy Perry si esibisce durante l'Half Time Show del Superbowl XLIX nel quale raggiunge il record di 121.5 milioni di telespettatori, battendo l'audience di Madonna, Michael Jackson, Beyonc\u00e9 e Bruno Mars. Nel giugno dello stesso anno prende parte al videoclip del brano \"Bitch I'm Madonna,\" nel quale vi \u00e8 la presenza di molte altre star del mondo della musica e dello spettacolo (come Chris Rock, Nicki Minaj, Diplo, Kanye West, Miley Cyrus, Beyonc\u00e9, Rita Ora e tanti altri) e che fa parte del nuovo album di Madonna, \"Rebel Heart\". Nel settembre 2015 Katy Perry ottiene la sua stella nella Hollywood Walk of Fame, che porta il numero 7065: insieme a lei, durante la cerimonia vengono assegnate le stelle anche ad altre celebrit\u00e0, tra cui anche Orlando Bloom e Bruno Mars.\nDal 24 novembre, su YouTube, \u00e8 uscita un'anteprima del suo nuovo singolo \"Every Day Is a Holiday\", scritto per le festivit\u00e0 natalizie del 2015, e che viene utilizzato per la campagna invernale della ditta H&amp;M.\nIl 19 aprile 2016 lancia la sua linea di makeup \"Katy Kat\" in collaborazione con CoverGirl. Essa \u00e8 formata da 11 rossetti e 4 mascara.\n\"Rise\", \"Witness\", il \"Witness: The Tour\" e American Idol (2016-2018).\nIl 14 luglio 2016, dopo due anni di silenzio artistico, Perry pubblica il suo nuovo singolo \"Rise\", scritto e registrato come dedica ai Giochi della XXXI Olimpiade di Rio de Janeiro. Il 4 agosto viene pubblicato il relativo video.\nIl 7 febbraio 2017 annuncia il nome del primo singolo del nuovo album, \"Chained to the Rhythm\", in collaborazione con il rapper Skip Marley, pubblicato il 10 febbraio seguente, pubblicando nello stesso mese il video del brano. Il brano raggiunge la Top 5 di Stati Uniti, Canada, Australia, Regno Unito e Francia, vendendo complessivamente 5 milioni di copie in tutti il mondo. Il video viene nominato nelle categorie \"\"Best Pop\", \"Best Direction\"\" e \"Best Visual Effects\" agli MTV Video Music Awards 2017, dove la cantante viene scelta come presentatrice.\nIl 26 aprile 2017 annuncia il nome del secondo singolo del nuovo album, \"Bon app\u00e9tit\", in collaborazione con i Migos, pubblicato il 28 aprile seguente. Il 12 maggio su Vevo viene pubblicato il video del brano. Qualche giorno dopo Katy annuncia il nome del prossimo album: \"Witness\", in uscita il 9 giugno. L'album debutta in prima posizione nella Billboard 200 e in Canada, mentre entra nella top 10 di Australia, Regno Unito, Francia, Germania ed Italia. Nel 2018 l'album ha venduto un totale di 840.000 copie.\nIl 18 maggio 2017 pubblica sul suo canale Vevo il singolo \"Swish Swish\", in collaborazione con la rapper Nicki Minaj. Il 24 agosto viene pubblicato il video del brano. Il 16 giugno 2017 collabora con Calvin Harris al singolo \"Feels,\" che fa ottenere alla cantante la quinta prima posizione nella classifica britannica.\nIl 19 settembre 2017 a Montr\u00e9al \u00e8 iniziato il tour \"\" per promuovere il nuovo disco. L'8 ottobre 2018, dopo la conclusione del tour, Perry ha annunciato di volersi prendere una pausa dalla sua carriera musicale. Nel 2018 infatti con un contratto di 25 milioni di dollari, entra a far parte dei giudici del programma \"American Idol\".\nVari singoli, la gravidanza e il sesto album \"Smile\" (2019-2020).\nIl 14 febbraio 2019, dopo la pausa che si era presa nella seconda met\u00e0 dell'anno precedente, ha pubblicato in collaborazione con il DJ Zedd il singolo \"365\", mentre ad aprile ha partecipato al remix del singolo \"Con calma\" di Daddy Yankee. Il 31 maggio \u00e8 uscito il suo nuovo singolo, dal titolo \"Never Really Over\", come primo estratto dal suo nuovo album \"Smile\". Il giorno seguente sul suo canale YouTube compare il trailer del videoclip del singolo. Il video, uscito il giorno seguente, ha fatto registrare oltre 16 milioni di visualizzazioni nelle sue prime ventiquattro ore di disponibilit\u00e0, e la canzone ha riscontrato un discreto successo nelle classifiche mondiali, guadagnando alcuni dischi musicali. A giugno \u00e8 apparsa nel video del singolo \"You Need to Calm Down\" di Taylor Swift, travestita da hamburger mentre abbraccia la collega, a sua volta travestita da sacchetto di patatine, segnando cos\u00ec la fine delle ostilit\u00e0 tra loro. Il 9 agosto 2019 ha pubblicato un nuovo singolo, \"Small Talk\", incluso anche nella Fan Edition del suo nuovo album, a cui fa seguito, il 16 ottobre, \"Harleys in Hawaii\", secondo estratto dal suo nuovo album \"Smile\". Il 2 dicembre 2019 viene pubblicato il videoclip di \"Cozy Little Christmas\", canzone resa disponibile gi\u00e0 a fine 2018 su Amazon Music, mentre il 5 marzo 2020 quello del nuovo singolo \"Never Worn White\" , dove la cantante annuncia di essere incinta del compagno. Anche questo singolo \u00e8 incluso nella Fan Edition del suo nuovo album.\nIl 7 maggio 2020 ha annunciato tramite Instagram l'uscita del nuovo singolo \"Daisies\" per il successivo 15 maggio, svelando anche che il suo nuovo album era in arrivo e che la canzone sarebbe stata presente nella tracklist. Il 9 luglio ha annunciato la copertina, il titolo e il nuovo singolo dell'album tramite Twitter. Il 10 luglio \u00e8 uscito il suo nuovo singolo \"Smile\", quarto estratto dall'album, accompagnato da un video. Il successivo 20 agosto \u00e8 uscito \"What Makes a Woman\" come singolo promozionale dell'album, dedicato alla figlia nata il 27 agosto. Il giorno seguente \u00e8 stato pubblicato il sesto album \"Smile\", a cui ha fatto seguito una serie di video, tra cui quello del successivo singolo radiofonico \"Cry About It Later\". L'album ha debuttato alla 5\u00aa posizione della Billboard 200, vendendo 50 000 unit\u00e0 nella sua prima settimana in suolo statunitense. Il 21 dicembre la cantante ha pubblicato il video musicale di \"Not the End of the World\", che vede la partecipazione dell'attrice Zooey Deschanel. \nIl residency show e \"When I'm Gone\" (2021-in corso).\nNel gennaio 2021 si \u00e8 esibita con \"Firework\" durante la conclusione della cerimonia di insediamento del 46\u00ba presidente degli Stati Uniti Joe Biden. Il 14 maggio 2021 ha pubblicato, in collaborazione con Pok\u00e9mon per festeggiare i 25 anni del franchise, il singolo \"Electric\".\nNel maggio 2021 la cantante ha annunciato il suo primo residency show a Las Vegas, dal titolo \"\", il cui inizio \u00e8 previsto per il 29 dicembre dello stesso anno, giorno nel quale \u00e8 stato pubblicato anche un nuovo singolo, \"When I'm Gone\", realizzato in collaborazione con il DJ svedese Alesso.\nVita privata.\n\u00c8 stata sposata con l'attore Russell Brand dal 2010 al 2011. Dal 2012 al 2014 ha avuto una relazione con il cantautore John Mayer. Dal 2016 al 2017 e, dopo un anno di pausa, nuovamente dal 2018 ha una relazione con l'attore Orlando Bloom.\nIl 5 marzo 2020, tramite il lancio del videoclip del brano \"Never Worn White\", la cantante annuncia la sua gravidanza, rivelando successivamente di essere in attesa di una bambina. Il 26 agosto 2020 nasce la prima figlia della coppia, Daisy Dove Bloom.\nStile musicale e temi.\nIl primo album della cantante, \"Katy Hudson\", \u00e8 stato descritto dalla stessa Perry come \"alquanto chiuso e molto rigido\", e tutti i temi trattati erano correlati alla Fede cristiana. Il suo secondo album, \"One of the Boys\", \u00e8 descritto come \"\"profano e rock\" \"e mostra il completo distacco della cantante dal mondo religioso. Le maggiori influenze musicali di Katy Perry provengono da Alanis Morissette, Cyndi Lauper, Pat Benatar, Joan Jett, Shirley Manson e Freddie Mercury. Una canzone in particolare dei Queen, \"Killer Queen\", \u00e8 quella che ha spronato la cantante a iniziare una carriera nella musica pop dopo il suo album di debutto. Ha inoltre definito l'album della Morissette \"Jagged Little Pill\" di grande influenza sulla sua musica: \u00e8 per questo motivo che scelse di lavorare con un collaboratore della cantautrice canadese, Glen Ballard, sul suo primo album.\nKaty Perry non \u00e8 solo cantante, ma \u00e8 anche autrice di testi, chitarrista e pianista. Nei primi anni della sua carriera ha scritto diverse canzoni per sottoporle a produttori musicali. Katy fa spesso riferimento a specifici momenti della sua vita nelle sue canzoni. Ha affermato che per lei risulta facile scrivere canzoni su rotture di relazioni sentimentali. La maggior parte delle tracce presenti in \"One of the Boys\" parla di storie d'amore finite, avventure adolescenziali e \"vomitate nei gabinetti\".\nControversie.\nLe sue canzoni \"Ur So Gay\" e \"I Kissed a Girl\" hanno visto reazioni negative da parte sia di associazioni religiose, sia pro-LGBT. La prima canzone \u00e8 stata definita omofobica, mentre la seconda a favore dell'omosessualit\u00e0, nonch\u00e9 \"da film d'exploitation lesbo\". Katy ha cos\u00ec risposto alle critiche inflitte a \"Ur So Gay\": \"Non \u00e8 una connotazione negativa. Non \u00e8 come dire 'sei cos\u00ec gay' nel senso di 'sei cos\u00ec penoso', ma si riferisce al fatto che quel determinato ragazzo avrebbe potuto essere effettivamente gay. Capisco che ci\u00f2 potrebbe essere malinteso o qualunque altra cosa... non stavo stereotipando nessuno, stavo semplicemente parlando di ex fidanzati\".\nDoppiatrici italiane.\nDa doppiatrice \u00e8 sostituita da:"}
{"id": "1866274", "revid": "767487", "url": "https://it.wikipedia.org/wiki?curid=1866274", "title": "Broadway Serenade", "text": "Broadway Serenade \u00e8 un film del 1939 diretto da Robert Z. Leonard.\nProduzione.\nIl film fu prodotto dalla Metro-Goldwyn-Mayer (MGM) (controlled by Loew's Incorporated)\nDistribuzione.\nDistribuito dalla Metro-Goldwyn-Mayer (MGM) (controlled by Loew's Incorporated), il film usc\u00ec nelle sale cinematografiche USA il 7 aprile 1939."}
{"id": "1866280", "revid": "71433", "url": "https://it.wikipedia.org/wiki?curid=1866280", "title": "Doomsday (film)", "text": ""}
{"id": "1866288", "revid": "212348", "url": "https://it.wikipedia.org/wiki?curid=1866288", "title": "Grande Maestro Femminile", "text": ""}
{"id": "1866293", "revid": "287204", "url": "https://it.wikipedia.org/wiki?curid=1866293", "title": "Fabio Aurelio", "text": ""}
{"id": "1866300", "revid": "486946", "url": "https://it.wikipedia.org/wiki?curid=1866300", "title": "Fox Searchlight", "text": ""}
{"id": "1866301", "revid": "197778", "url": "https://it.wikipedia.org/wiki?curid=1866301", "title": "Grande Germania", "text": ""}
{"id": "1866303", "revid": "1305772", "url": "https://it.wikipedia.org/wiki?curid=1866303", "title": "Immer Heiterer", "text": "Immer Heiterer (Sempre di buon umore) op.235, \u00e8 un valzer in stile l\u00e4ndler di Johann Strauss (figlio).\nCome i precedenti valzer di Johann \"Die Zillerthaler\" op. 30, \"Dorfgeschichten\" op. 47, \"D'Woaldbuama\", \"Die Waldbuben\" op. 66, \"Volkssanger\" op. 119, \"Man lebt nur Einmal! \" op.167 e \"Grillenbanner\" op. 247, anche \"Immer heiterer\" fu concepito dal compositore come un valzer in stile l\u00e4ndler, ossia nello stile dell'antenato del valzer viennese.\nIl lavoro faceva parte di una nuova serie di danze scritte appositamente da Strauss per i festeggiamenti del Carnevale 1860, durante il quale il compositore fu, ancora una volta, l'unico incontrastato protagonista musicale, nonostante la grande attivit\u00e0 musicale di suo fratello minore, Josef.\nStrauss condusse la sua orchestra nella prima esecuzione di \"Immer Heiterer\" il 20 febbraio 1860 durante uno \"Strauss-Ball\" organizzato al caff\u00e8 \"Sperl\" di (Vienna, nel sobborgo di Leopoldstadt).\nLa nuova composizione, tuttavia, non raggiunse lo stesso successo di altri brani di Strauss scritti per quel Carnevale, in particolare il valzer \"Accelerationen\" op. 234. La particolarit\u00e0 di questo valzer sta nella coda, che \u00e8 accompagnata da un coro di risate da parte dei membri dell'orchestra."}
{"id": "1866307", "revid": "253269", "url": "https://it.wikipedia.org/wiki?curid=1866307", "title": "Valerie Harper", "text": "Fu anche attrice cinematografica, sostenendo tra l'altro la parte principale femminile in \"Quel giorno a Rio\" (1984)."}
{"id": "1866308", "revid": "1431409", "url": "https://it.wikipedia.org/wiki?curid=1866308", "title": "Tim Daly", "text": " Le sue interpretazione gli hanno valso 2 nomination per i premi Emmy.\nBiografia.\nFiglio dell'attore James Daly e fratello minore dell'attrice Tyne Daly, in Italia \u00e8 noto principalmente per il ruolo del dottor Richard Kimble, protagonista della serie televisiva \"Il fuggitivo\" (2000). \u00c8 apparso anche nell'episodio \"Il signor Monk e l'aeroplano\" della serie \"Detective Monk\", nel ruolo di se stesso, e in quattro episodi de \"I Soprano\", interpretando J.T. Dolan. Ha partecipato alla serie TV \"The Nine\" e ha interpretato il ruolo di Peter Wilder in \"Private Practice\". Dal 2014 interpreta Henry McCord in \"Madam Secretary\".\nVita privata.\nDaly \u00e8 stato sposato dal 1982 al 2010 con l'attrice Amy Van Nostrand, dalla quale ha avuto due figli, Sam (nato nel 1984) e Emelyn (nata nel 1989).\nDal 2014 \u00e8 fidanzato con l'attrice T\u00e9a Leoni.\nDoppiatori italiani.\nCome doppiatore \u00e8 sostituito da: "}
{"id": "1866311", "revid": "104576", "url": "https://it.wikipedia.org/wiki?curid=1866311", "title": "Noreaga", "text": ""}
{"id": "1866315", "revid": "729019", "url": "https://it.wikipedia.org/wiki?curid=1866315", "title": "Assedio di Aleppo", "text": "L'assedio di Aleppo ebbe luogo fra il luglio e l'ottobre del 637, dopo la battaglia dello Yarmuk.\nAntefatto.\nDopo la decisiva campagna militare dello Yarmuk, i musulmani marciarono a nord della Siria, dopo la conquista di molte piccole e grandi citt\u00e0. Ab\u016b \u02bfUbayda b. al-Jarr\u0101h e Kh\u0101lid b. al-Wal\u012bd si riunirono a Qinnasrin e l'esercito arabo marci\u00f2 su Aleppo, munita di una forte guarnigione bizantina, comandata da un generale di nome Gioacchino ( \u064a\u0648\u0627\u062e\u064a\u0645, \"Yuw\u0101kh\u012bm\" ). Aleppo era una grande citt\u00e0 cinta di mura e aveva una piccola ma praticamente inespugnabile fortezza, al di fuori della citt\u00e0 e in cima ad una collina, a poco pi\u00f9 di un quarto di miglio dalla citt\u00e0, circondata da un ampio fossato.\nL'assedio.\nIl comandante bizantino di Aleppo, Gioacchino, affront\u00f2 i musulmani in campo aperto, confidando nella forza del suo esercito. Ma fu sconfitto dalle forze guidate da \u02bfIy\u0101\u1e0d b. Ghanm e Gioacchino decise quindi di ritirarsi dentro la roccaforte insieme ai suoi uomini. Egli molto audacemente lanci\u00f2 molte sortite, per tentare di porre fine all'assedio, ma senza risultati. Senza segni di alcun aiuto da parte dell'imperatore bizantino, Eraclio I, che non poteva inviare forze in suo soccorso, a ottobre del 637, i bizantini decisero di negoziare la pace con gli arabi. Gioacchino s\u00ec sarebbe convertito all'Islam insieme a 4000 soldati bizantini e divenne un leale generale dell'esercito musulmano.\nConseguenze.\nAbu 'Ubayda ibn al-Jarr\u00e0h invi\u00f2 una colonna, comandata da Malik ibn al-Ashtar per prendere Azaz sulla rotta della Turchia orientale. Malik, assistito da Gioacchino, cattur\u00f2 Azaz e firm\u00f2 un patto con gli abitanti locali per poi tornare ad Aleppo. La conquista di Azaz fu essenziale per garantire che nessuna grande forza bizantina rimanesse a nord di Aleppo, in posizione tale da poter colpire le retroguardie dei musulmani. Non appena Malik b. al-Ashtar rientr\u00f2 con l'esercito, Ab\u016b \u02bfUbayda marci\u00f2 verso ovest per catturare Antiochia, che cadde dopo la battaglia del ponte di ferro, il 30 ottobre del 637."}
{"id": "1866319", "revid": "767487", "url": "https://it.wikipedia.org/wiki?curid=1866319", "title": "Bag Lady", "text": "Bag Lady \u00e8 un brano R&amp;B scritto, prodotto e interpretato dalla cantautrice statunitense Erykah Badu per il suo secondo album, Mama's Gun. La versione remix del brano chiamata Bag Lady (Cheeba Sac Mix) \u00e8 stata utilizzata come primo singolo per pruomovere l'album, ed \u00e8 stata pubblicata nel giugno del 2000. Il singolo \u00e8 arrivato alla posizione numero 1 della Billboard's Hot R&amp;B/Hip-Hop Songs, dove \u00e8 rimasto per sette settimane consecutive, ed \u00e8 entrato nella top10 della Billboard Hot 100, diventando il suo singolo di maggior successo in quella classifica. Inoltre ha ricevuto due nomination ai Grammy Awards del 2001 come Best Female R&amp;B Vocal Performance e Best R&amp;B Song.\nComposizione e testo.\nLa versione originale dell'album \u00e8 un pezzo caratterizzato da forti influenze soul e persino da venature jazz, possedendo una melodia molto soffice e malinconica. Nel comporlo la Badu ha utilizzato alcuni elementi della canzone \"Bumpy's Lament\" di Isaac Hayes. Il \"Cheeba Sac Mix\" ha al contrario un andamento molto pi\u00f9 frizzante e ritmato, e contiene il campionamento di un brano di Dr. Dre tratto dall'album 2001, \"Xxplosive\", scritto dal rapper con B. Bailey, C. Longmiles, R. Brown e N. Hale. Questa \u00e8 la versione con cui il brano ha avuto successo come singolo, nelle classifiche, nelle radio e nelle tv musicali.\nIl termine \"bag lady\" in inglese indica generalmente una donna senza tetto che trascina con s\u00e9 un numero rilevante di borse e buste; la cantautrice ha invece usato il termine dandogli un significato diverso: si tratta infatti di una metafora che indica una donna che continua a portare con s\u00e9 troppi bagagli emotivi derivanti dalle precedenti relazioni sentimentali, e che quindi \u00e8 incapace di conoscere a fondo nuove persone e che queste conoscano lei. La cantante ironizza sul fatto che la donna si spezzer\u00e0 la schiena o perder\u00e0 l'autobus a causa di tutte le borse che sta portando, e le suggerisce che tutto quello che deve sostenere \u00e8 solo se stessa. I propositi e la morale della canzone sono racchiusi nella frase \"pack light\", ovvero \"fatti una valigia leggera\", in modo da liberarsi dal passato e nutrire speranze nei confronti del futuro. L'importanza dell'autostima \u00e8 al centro della canzone, cos\u00ec come di altri pezzi di \"Mama's Gun\".\nVideo.\nIl videoclip della canzone, diretto dalla cantante, \u00e8 stato girato sfruttando la tecnica digitale, inusuale per un video di produzione importante, che d\u00e0 al video l'estetica di un girato amatoriale. I colori del video sono molto saturi, qualit\u00e0 che mette in evidenza gli abiti delle ragazze protagoniste. La cantante appare vestita interamente di rosso acceso, con turbante e un lungo vestito che lascia intravedere una t-shirt di Che Guevara, ed \u00e8 spalleggiata da quattro coriste vestite di altri quattro colori: blu, giallo, viola e verde; la ragazza in abito verde \u00e8 interpretata dalla sorella dell'artista, Nayrok, mentre quella in giallo dalla futura cantante solista YahZarah. Il video si apre con l'artista circondata dalle coriste, che spinge con le mani i bordi del cinemascope, su uno dei quali stava passando la scritta \"a poemeography by Erykah Badu\" (sostituzione del solito \"a story by Erykah Badu\"). Successivamente le cinque ragazze vengono mostrate eseguire delle coreografie mentre camminano per strada ciondolando delle borsette, sedute tra i banchi di scuola e con ventagli e tamburello sedute sul banco di una chiesa; in quest'ultima scena poi una carrellata di primi piani mostra le cinque mentre leggono libri con i seguenti titoli: \"real skinny, real fast\" (davvero magra, davvero veloce), \"quick thick hair!\" (capelli spessi in poco tempo), \"sober now\" (sobrio ora), \"get over him yesterday\" (riprendersi da lui ieri) e \"instant beauty\" (bellezza istantanea); la Badu, che legge il libro \"Sober Now\", in realt\u00e0 mostra di leggere un libro molto pi\u00f9 piccolo intitolato \"how to lie\" (come mentire). In una scena successiva le ragazze escono da cinque porte in un set completamente bianco, e mentre le stanno richiudendo da ognuna di queste salta fuori una borsa destinata a ciascuna di loro. La scena seguente le vede sorseggiare delle bevande al bancone di un bar chiamato \"Soul Food\", e acquistare del cibo in buste che portano il simbolo di morte. Successivamente le ragazze cercano di entrare forzatamente in un ascensore gi\u00e0 occupata da un ragazzo: quando le porte dell'ascensore si riaprono, si blocca l'audio della canzone per lasciare spazio a quello dello strumentale di \"Booty\", un altro brano di \"Mama's Gun\" dedicato all'autostima e che si schiera contro gli stereotipi di bellezza femminile che le donne cercano di ottenere a qualunque costo. Sulla base di questo strumentale la cantante e le coriste, fasciate in tute attillate nere, eseguono una coreografia su delle sedie in un set interamente bianco, mostrando una alla volta alla camera le loro borse colorate, con delle scritte che definiscono le loro personalit\u00e0; \"Nickel Bag Lady\", \"Booty Bag Lady\", \"Paper Bag Lady\", \"Punching Bag Lady\" e \"Baby Bag Mama\". Nel frattempo vengono mostrate cinque bambine vestite secondo i colori delle loro controparti adulte. L'interruzione di questa scena e il ritorno all'audio originale \u00e8 operato bruscamente dalla cantante nella scena dell'aula scolastica, mostrando un cartello con su scritto \"Too Black\", ovvero \"troppo nero\". Il video si conclude con un party in strada e i camei di varie persone, tra cui il figlio Seven, la nonna e la madre di Erykah.\nRiconoscimenti.\n\"Bag Lady\" \u00e8 il secondo singolo della Badu ad essere stato nominato ad un Grammy nella categoria Best R&amp;B Song e il terzo nella categoria Best Female R&amp;B Vocal Performance, ma ha perso contro rispettivamente \"Say My Name\" delle Destiny's Child e \"He Wasn't Man Enough\" di Toni Braxton. Il brano \u00e8 stato nominato anche ai Soul Train Music Award come Best R&amp;B/Soul Single.\nRicezione.\nIl singolo ha fatto il suo ingresso nella Hot 100 Usa il 19 agosto 2000 al numero 67. Il 30 settembre entra in top40 al numero 34, e la settimana successiva compie un balzo di ben ventotto posizioni arrivando fino alla posizione numero 6, che resta quella pi\u00f9 alta; in questo modo il brano diventa il secondo singolo di Badu ad entrare in top20 e il primo ad entrare in top10. Nella classifica R&amp;B il singolo \u00e8 entrato il 29 luglio al numero 60, per poi entrare velocemente in top10 ed arrivare alla prima posizione il 7 ottobre, rimanendovi stabile per sette settimane consecutive. \"Bag Lady\" \u00e8 il secondo singolo dell'artista ad essere arrivato alla numero 1 della Hot R&amp;B/Hip-Hop Songs dopo \"On &amp; On\", ma \u00e8 rimasto in cima alla classifica pi\u00f9 del doppio delle settimane rispetto al precedente singolo. Inoltre \"Bag Lady\" \u00e8 rimasto in questa classifica fino al marzo del 2001, passandovi in totale 33 settimane. Nella classifica dei 100 singoli R&amp;B/Hip-Hop di maggior successo del 2000 il pezzo \u00e8 stato classificato alla dodicesima posizione, mentre in quella pop alla posizione 69. &lt;br&gt;\nIl singolo \u00e8 entrato anche nella classifica canadese il 14 ottobre 2000, dove \u00e8 arrivato al numero 6 proprio come in Usa.\nTracce.\nCD Singolo\nCassetta Singolo\nVinile"}
{"id": "1866323", "revid": "152625", "url": "https://it.wikipedia.org/wiki?curid=1866323", "title": "Lene Nystr\u00f8m Rasted", "text": ""}
