{"id": "1876545", "revid": "599013", "url": "https://it.wikipedia.org/wiki?curid=1876545", "title": "Ontologia", "text": "L'ontologia, una delle branche fondamentali della filosofia, \u00e8 lo studio dell'essere in quanto tale, nonch\u00e9 delle sue categorie fondamentali.\nIl termine deriva dal greco \u1f44\u03bd\u03c4\u03bf\u03c2, \"\u00f2ntos\" (genitivo singolare del participio presente del verbo \u03b5\u1f36\u03bd\u03b1\u03b9, \"\u00e8inai\", \u00abessere\u00bb) e da \u03bb\u03cc\u03b3\u03bf\u03c2, \"l\u00f2gos\" (\u00abdiscorso\u00bb), e quindi letteralmente significa \u00abdiscorso sull'essere\u00bb, ma pu\u00f2 anche derivare direttamente da \"\u03c4\u03ac \u1f44\u03bd\u03c4\u03b1\", ovvero \"gli enti\", variamente interpretabili in base alle diverse posizioni filosofiche. \nIntroduzione.\nDal punto di vista storico, l'ontologia \u00e8 considerata una branca della metafisica dalla maggior parte delle impostazioni filosofiche, quali ad esempio l'aristotelismo. Questa attribuzione non \u00e8 in ogni caso condivisa universalmente: non lo \u00e8 da alcuni pensatori come Martin Heidegger, o da studiosi che vedono piuttosto la metafisica come ricerca delle cause ultime della realt\u00e0, mentre l'ontologia sarebbe soltanto \u00abfenomenologia dell'essere\u00bb, esplorazione di quel che \u00ab\u00e8\u00bb per come esso si rivela.\nSebbene l'ontologia abbia interessato il pensiero filosofico sin dai suoi primordi, la sua definizione lessicale \u00e8 molto pi\u00f9 tarda. Il termine \"ontologia\" fu infatti coniato soltanto agli inizi del XVII secolo da Jacob Lorhard nella prima edizione della sua opera \"Ogdoas Scholastica\" (1606), e successivamente utilizzato da Rudolph G\u00f6ckel per il suo \"Lessico filosofico\" (1613); il termine \"ontologia\" compare tre volte negli scritti di Leibniz. L'uso invece del termine \"Ontosophia\", introdotto dal cartesiano Johannes Clauberg che nel 1647 pubblic\u00f2 a Groninga \"Elementa Philosophiae Seu Ontosophia\", non ha avuto fortuna. L'utilizzo di \"ontologia\" si imporr\u00e0 definitivamente grazie a Christian Wolff con il suo trattato \"Philosophia prima, sive Ontologia\" del 1729.\nSoggetto, relazione, oggetto.\nPer ontologia si intende, in un'accezione ristretta, lo studio dell'essere come insieme degli enti, limitatamente a ci\u00f2 che sembra esistere in concreto o risultare anche solo pensabile, dunque secondo quanto sembrerebbe attestato dai sensi o dalla psiche. In un'accezione pi\u00f9 estesa, si intende un'indagine sull'essere al di l\u00e0 degli enti attraverso i quali esso ci si manifesta nelle apparenze e nei fenomeni: la ricerca dell'Essere o del loro fondamento ultimo.\nIn questa ulteriore accezione, l'ontologia ha finito spesso per riferirsi, nel contesto della metafisica, allo studio dei princ\u00ecpi primi come le idee platoniche, le essenze, le cose in s\u00e9 o gli oggetti della logica o della matematica, mentre, nel contesto della teologia, allo studio dello Spirito o dell'Assoluto.\nSe l'ontologia \u00e8 lo studio del fondamento di quel che esiste, del come esiste, se \u00e8 solo pensabile, se \u00e8 costante, universale, accertabile, allora essa implica anche la ricerca del senso profondo di ogni essere reale. Ci\u00f2 \u00e8 anche attinente all'antropologia filosofica e quindi alla domanda circa il senso dell'esistenza dell'uomo che pensa e che si pensa.\nOgni domanda intorno al \"soggetto\", all'\"oggetto\" e la loro \"relazione\", dunque tra \"io\" e \"mondo\", \u00e8 anche una domanda ontologica.\nAlcune questioni fondamentali.\nL'ontologia si occupa pertanto dello studio della natura dell'essere, dell'esistenza e della realt\u00e0 in generale, cos\u00ec come delle categorie fondamentali dell'essere e delle loro relazioni.\nAlcuni dei quesiti essenziali ai quali l'ontologia cerca di rispondere sono:\nDifferenze terminologiche tra essere ed esistenza.\nNell'ambito della storia della filosofia va anche tenuto conto di una differenza terminologica tra \"essere\" ed \"esistere\" che spesso ricorre nella metafisica tradizionale (anche se tralasciata da alcuni autori): mentre l'essere \u00e8 in s\u00e9 e per s\u00e9, e non ha bisogno di nient'altro, l'esistenza non ha l'essere in proprio ma lo riceve da qualcos'altro. Da questo punto di vista, l'essere \u00e8 dunque qualcosa di assoluto, l'esistenza invece \u00e8 subordinata a un essere superiore dal quale dipende. Esistenza infatti deriva etimologicamente dal composto latino \"ex\" + \"sistentia\", che significa \"essere da\" o \"essere dopo\", ovvero \u00abessere a partire da\u00bb qualcos'altro.\nPlatone fu il primo a distinguere esplicitamente l'essere dall'esistere; in particolare egli attribuiva l'esistenza alla condizione umana, sempre in bilico tra essere e non-essere, sottoposta alla contingenza e al divenire, mentre l'essere \u00e8 la dimensione ontologica pi\u00f9 vera nella quale si trova il mondo delle idee, incorruttibile, immutabile, ed eterno.\nDistinzione ripresa da Giambattista Vico, che rimproverava a Cartesio di aver usato impropriamente i due termini, non tenendo conto della loro differenza. Anche Heidegger ha ripreso la distinzione tra Essere ed esistere, con particolare riferimento alla condizione umana: l'uomo \u00e8 un essere calato in una dimensione temporale e transitoria, un \"esserci\" che vive suo malgrado a contatto col non-essere.\nStoria.\nParmenide.\nPadre dell'ontologia \u00e8 solitamente considerato Parmenide, appartenente ai cosiddetti presocratici.\nParmenide fu il primo a porsi la questione dell'essere nella sua totalit\u00e0, dunque a porsi il problema, ancora alla sua genesi, dell'ambiguit\u00e0 tra il piano logico, ontologico, linguistico.\nIn Parmenide la dimensione ontologica risulta preponderante, al punto da sottomettere a s\u00e9 ogni altro aspetto filosofico, compreso il pensiero stesso. Dinnanzi all'Essere, il pensiero pu\u00f2 dire soltanto che \u00ab\u00e8\u00bb. Qualunque altro predicato si voglia assegnargli, significherebbe oggettivarlo riducendolo a un'entit\u00e0 particolare: sarebbe un pensare il falso e quindi il non-essere; ma poich\u00e9 quest'ultimo \"non \u00e8\", il pensiero diverrebbe perci\u00f2 inconsistente e cadrebbe nell'errore. Anche i cinque sensi, secondo Parmenide, attestano il falso, perch\u00e9 sono vittime di un'illusione, facendoci credere che il divenire esista.\nDa un tale Essere ontologicamente perfetto egli deduce i suoi necessari attributi: esso \u00e8 \"ingenerato\", \"eterno\", \"immutabile\", \"immobile\", \"finito\", \"uno\", \"omogeneo\"; caratteristiche che saranno d'ora in poi riferite all'Assoluto comunque venga concepito. Platone, Aristotele, e a seguire tutta la filosofia greca, elaborarono progressivamente questo ed altri temi, lasciando in eredit\u00e0 alla filosofia quello che \u00e8 considerato il problema \"par excellence\": il problema dell'esistenza nella sua massima estensione e universalit\u00e0.\nLeucippo e Democrito.\nCon Leucippo e poi Democrito, l'Essere, che Parmenide aveva teorizzato essere Uno e Semplice, viene messo in discussione. Esso si scompone infatti nella molteplicit\u00e0 di un numero infinito di atomi, che dell'Essere conservano soltanto l'indivisibilit\u00e0, ma che sono elementi semplici di un cosmo concepito materialisticamente. Nell'\"incipit\" della versione di Diogene Laerzio l'ontologia democritea si presenta nei seguenti termini: \u00abPrinc\u00ecpi di tutte le cose sono gli atomi e il vuoto, e tutto il resto \u00e8 opinione soggettiva; vi sono infiniti mondi, i quali sono generati e corruttibili; nulla viene dal \"non essere\", nulla [dell'\"essere\"] pu\u00f2 perire e dissolversi nel \"non essere\"\u00bb.\nPlatone.\nPlatone rest\u00f2 invece fedele all'ontologia parmenidea, identificandola con la dimensione iperurania delle idee, e tuttavia distinse da quella il piano della logica dialettica, nel tentativo di conciliare l'Essere con una concezione della sensibilit\u00e0 che non riducesse quest'ultima a semplice illusione. La dimensione iperurania delle idee costituisce per Platone la vera realt\u00e0, mentre la natura materiale \u00e8 un qualcosa di informe, mescolato al non-essere, che aspira a darsi una \"forma\". Platone in tal modo concep\u00ec l'ontologia in maniera gerarchica, da un massimo fino a un minimo di Essere. L'ontologia platonica resta comunque superiore al percorso dialettico che si deve compiere per approdarvi.\nAristotele.\nAristotele, pur non utilizzando il termine \"ontologia\", intese fondare \u00abla scienza dell'essere \"in quanto\" essere\u00bb. L'espressione \"in quanto\" vuol dire a prescindere dai suoi aspetti accidentali, e quindi in maniera scientifica. Secondo quest'accezione, l'ontologia \u00e8 dunque la scienza dell'essere in quanto tale, riguardo cio\u00e8 al suo aspetto intrinseco, ovvero lo studio degli \"esseri\" nella misura in cui questi esistono. Egli scrive nel libro IV della \"Metafisica\": \nEssendo una scienza unica a dover studiare la sostanza, l'ontologia \u00e8 anche \u00abstudio degli esseri in quanto esseri\u00bb, quindi \"tutto ci\u00f2 che \u00e8\" diventa oggetto dell'ontologia. E di tutto ci\u00f2 \"che \u00e8\" bisogna conoscere i princ\u00ecpi e le cause. La conoscenza non solo delle sostanze, ma anche dei princ\u00ecpi e delle cause di esse, \u00e8 per Aristotele la \"filosofia prima\", preliminare ad ogni ulteriore sviluppo della speculazione nei campi dell'etica e della logica.\nAnche in Aristotele l'ontologia resta comunque preponderante rispetto alla dimensione logica ed empirica: solo l'intuizione intellettuale per lui \u00e8 in grado di accedervi.\nStoicismo.\nNell'ontologia stoica l'essere si identifica innanzitutto con l'ordine conferito da Dio che pervade il Tutto. Esso \u00e8 quindi divino, necessario, razionale, perfetto ed eterno. Lo regolano due princ\u00ecpi, il \"poio\u00f9n\", attivo, e il \"p\u00e0schon\" passivo. Si tratta di un Principio divino immanente al cosmo stesso, che pervade, ordina e razionalizza il mondo che \u00e8 una specie di \"corpo globale\". Dio \u00e8 perci\u00f2 intelligenza e potenza e nello stesso tempo ordine (\"t\u00e0xis\"), ragione (\"logos\") e necessit\u00e0 (\"ananke\"). L'ontologia stoica, fondata sulla presenza di un principio spirituale detto \"pneuma\" (o soffio vitale) che guida e dispone l'universo secondo un piano intelligente, si contrappone al materialismo epicureo, che risulta invece dominato da un cieco e rigido meccanicismo.\nNeoplatonismo.\nNell'ambito del neoplatonismo, Plotino recupera la concezione parmenidea dell'unit\u00e0 del tutto. Ma l'Uno plotiniano \u00e8 persino al di l\u00e0 dell'essere e perci\u00f2 rimane trascendente rispetto ad esso. Come gi\u00e0 in Platone, l'essere si stratifica dialetticamente per livelli ontologici come in una scala dove due processi contrari portano, in una direzione ad andare verso l'Uno, nell'altra ad allontanarsi da Lui. Al vertice dell'essere stanno la seconda e la terza delle ipostasi Divine: l'Intelletto e l'Anima. Da questa per caduta verso il basso si formano le realt\u00e0 inferiori: uomo, animali, piante, oggetti inanimati.\nFilosofia medievale.\nNella scolastica medievale, l'ontologia \u00e8 stata studiata in relazione alla teologia cristiana, in particolare rispetto ad alcune questioni fondamentali relative a Dio (esistenza, unicit\u00e0, rapporti con il mondo e con l'uomo). La Scolastica ha per\u00f2 anche operato una profonda revisione dei concetti classici, coniugando la tradizione platonica e quella aristotelica coi valori della fede cristiana. Da parte degli Scolastici anche la terminologia filosofica risulta fortemente riformata, e quanto meno sino a tutto il Seicento largamente utilizzata.\nL'et\u00e0 cartesiana.\nDurante il Seicento la riflessione di Cartesio ripropose il problema ontologico in chiave nuova; egli fu il primo a ricondurre l'intero edificio del sapere umano all'asserzione fondamentale: \"cogito ergo sum\" (penso dunque sono). Dalla certezza del mio pensiero, e quindi della mia esistenza, Cartesio faceva derivare la possibilit\u00e0 di ogni altra realt\u00e0. Egli non negava l'esistenza autonoma di una \"res extensa\", o sostanza materiale, al di fuori della propria \"res cogitans\" (sostanza pensante), ma la considerava vera nella misura in cui riusciva ad averne una coscienza chiara e distinta.\nL'indubitabilit\u00e0 (o performativit\u00e0) del metodo offerto dal \"cogito ergo sum\" divenne tuttavia sin da allora oggetto di discussioni, dando luogo al problema di come conciliare secondo logica la compresenza di due diverse sostanze ontologiche. Avendo inoltre ricondotto l'ontologia alla dimensione puramente esistenziale del soggetto, egli era precipitato nel profondamente criticato solipsismo: per Cartesio, infatti, il pensiero logico sarebbe in grado di dedurre l'essere da solo, senza bisogno di aprirsi ad una dimensione trascendente. Per rimediare a tali difficolt\u00e0, Cartesio era giunto ad elaborare tre prove ontologiche dell'esistenza di Dio, il quale si renderebbe garante del metodo in virt\u00f9 del fatto che Egli \u00abnon pu\u00f2 ingannarci\u00bb.\nPascal gli contest\u00f2 per questo di usare Dio come mezzo (per \u00abdare un colpetto al mondo\u00bb) anzich\u00e9 farne il fine della filosofia. Giambattista Vico rimprover\u00f2 a Cartesio di aver identificato tutto l'essere con la propria realt\u00e0 interiore, riducendo l'ontologia ad una mera conseguenza dei suoi pensieri. Rifacendosi alla distinzione tra essere ed esistere, Cartesio secondo Vico non avrebbe potuto affermare \u00abpenso dunque sono\u00bb, bens\u00ec \u00abpenso dunque esisto\u00bb. Spinoza, per rimediare al dualismo cartesiano, lo ricondusse all'unit\u00e0 facendo del pensiero e dell'estensione due \u00abmodi\u00bb di un'unica sostanza. Leibniz per parte sua riafferm\u00f2 che non pu\u00f2 esservi alcun salto incolmabile tra spirito e materia, ma solo infiniti passaggi dall'uno all'altra, che strutturano l'essere in un'infinit\u00e0 di sostanze o monadi.\nKant.\nNell'opera di Immanuel Kant non viene data una trattazione sistematica dei problemi ontologici, dato che le categorie dell'essere sono considerate forme \"a priori\" del pensiero e non determinazioni dell'essere. La teoria kantiana tuttavia \u00e8 centrata emblematicamente sul rifiuto della dimostrazione ontologica dell'esistenza di Dio. Kant asserisce \"Sein ist offenbar kein reales Pr\u00e4dikat\" (\"l'essere non \u00e8 ovviamente un predicato reale\"), ovvero in base al suo sistema di categorie bisogna distinguere l'uso del verbo essere come attributivo (\"S \u00e8 P\") e come esistenziale (\"S \u00e8\"). L'esistenza non \u00e8 quindi un \"predicabile\" di un ente. Possiamo avere il concetto di Dio, la sua essenza, nel pensiero, ma non possiamo tradurre questa conoscenza intellettiva in una prova della sua esistenza reale. La differenza tra reale e ideale viene illustrata da un esempio, la differenza tra \"avere 100 talleri e pensare di averli\", con cui vuole indicare la dimensione puramente empirica dell'esistenza, dall'altro l'ideale della ragion pura si configura come la struttura ultima della ragione, la quale pensa l'essere come \"l'insieme di ogni possibilit\u00e0 per la determinazione completa d'ogni cosa\" ma appunto solamente come un'\"idea\". A differenza delle categorie aristoteliche, che hanno un valore sia ontologico che gnoseologico come forme dell'essere e del pensiero, le categorie kantiane hanno una portata esclusivamente gnoseologico-trascendentale, in quanto forme a priori dell'intelletto che non valgono per l'essere in senso ontologico, ma solo per il pensiero in senso logico-formale, cosa che gli valse l'accusa di fenomenismo da parte dei suoi contemporanei: secondo Kant, infatti, l'essere non viene colto al livello immediato dell'intuizione intellettuale (che per Platone e Aristotele costituiva il vertice della conoscenza), ma sarebbe una semplice copula assegnata e ricondotta dal nostro \"io\" all'ambito limitato del fenomeno, su cui il ragionamento esercita poi, tramite le categorie, la sua funzione critica e mediatrice. Kant fu in sostanza accusato di aver svuotato l'essere della sua stessa dimensione ontologica, ponendo la ragione critica al di sopra dell'intuizione, che in Kant \u00e8 unicamente sensibile.\nHegel.\nIn seguito fu l'idealismo tedesco ad elaborare tale tema.\nIn Hegel la dimensione ontologica diventa totalmente sottomessa a quella gnoseologica. Con l'asserto \u00abci\u00f2 che \u00e8 razionale \u00e8 reale, ci\u00f2 che reale \u00e8 razionale\u00bb, e con la sua dialettica triadica, Hegel sostenne la possibilit\u00e0 del sapere assoluto, essendo lo \"spirito\" (l'essere) logicamente comprensibile.\nHegel di fatto estromise l'ontologia dalla filosofia, presumendo che il pensiero fosse in grado di giustificarsi da s\u00e9. La staticit\u00e0 parmenidea divenne dinamica, e l'essere fu fatto trapassare nel divenire. In tal modo Hegel sovvert\u00ec la logica aristotelica di non-contraddizione, facendo coincidere l'essere col suo contrario, cio\u00e8 col non-essere. L'ontologia hegeliana non \u00e8 pi\u00f9 la dimensione intuitiva e trascendente da cui scaturisce il pensiero (com'era nella filosofia classica), ma viene posta alla fine: \u00e8 il risultato di una mediazione, di un processo logico.\nDopo Hegel il problema ontologico, nelle sue possibili ramificazioni, divenne ad essere il nodo centrale di molte filosofie che a lui seguirono.\nIn molti riproposero il problema, che in verit\u00e0 \u00e8 trattato in modo pi\u00f9 o meno indiretto in ogni filosofia.\nTrendelenburg.\nNella prima met\u00e0 del XIX secolo avviene una rinascita aristotelica, in gran parte in seguito all'opera di Friedrich Adolf Trendelenburg e dei suoi studenti (in particolare Hermann Bonitz, Karl Prantl e Franz Brentano). Questo recupero della tradizione aristotelica, non solo tramite edizioni critiche, ma anche con una riattualizzazione in senso sistematico, si accompagna nel pensiero di Trendelenburg ad una critica dell'idealismo hegeliano e ad un confronto critico con Kant. In particolare, Trendelenburg provvede ad una nuova interpretazione linguistico-grammaticale della categorie di Aristotele. Il soggetto grammaticale corrisponderebbe alla sostanza e quindi alla categoria dell'essere, mentre le altre categorie corrisponderebbero agli accidenti e quindi ai predicabili nel senso pi\u00f9 generale. Trendelenburg tese anche ad un recupero della logica aristotelica, contro quella (\"trascendentale\") kantiana e (\"dialettica\") hegeliana. Nella sua \"Organische Weltanschauung\" (\"Concezione organica del mondo\"), basata su Aristotele, ricopre un ruolo fondamentale il concetto di movimento costruttivo che unifica essere e pensiero. Per Trendelenburg questa era anche una presupposizione non esplicitata della dialettica hegeliana. D'altra parte, contro Kant, le forme del pensiero sono considerate intimamente legate alla realt\u00e0 e quindi sia soggettive che oggettive.\nBrentano.\nLe posizioni di Trendelenburg furono ulteriormente sviluppate dal suo allievo Franz Brentano. La sua dissertazione \"Sui molteplici significati dell'essere in Aristotele\" (1862) non testimonia solo l'influenza del suo maestro o di Aristotele per il suo pensiero, ma anche del Tomismo e della scolastica medievale. Infatti, volgendosi pi\u00f9 verso la psicologia con le sue opere successive, \"Sulla Psicologia di Aristotele\" (1867) e \"Psicologia dal punto di vista empirico\" (1874), reintroduce l'idea, bench\u00e9 modificata, dell'intenzionalit\u00e0 come caratteristica fondamentale della coscienza nella filosofia contemporanea. Sull'analisi degli atti intenzionali si basano anche alcune delle controversie fondamentali dell'ontologia tra i suoi allievi. Infatti, in un atto di coscienza si pu\u00f2 distinguere l'oggetto intenzionale immanente e l'oggetto inteso trascendente. Per Brentano fondamentalmente solo il primo, quello immanente \u00e8 reale in quanto parte reale dell'atto stesso, la cui evidenza \u00e8 innegabile. Seguendo Trendelenburg, Brentano collega il soggetto linguistico alla sostanza e le categorie al predicato, proponendo una sostanziale riforma della logica aristotelica su base scolastica, dove il tipo fondamentale di giudizio \u00e8 quello esistenziale. In un giudizio esistenziale affermativo viene riconosciuta l'esistenza di un oggetto e solo successivamente possono essergli attribuite propriet\u00e0 tramite predicazione categoriale. Nell'ultima fase del suo pensiero Brentano quindi approder\u00e0 al reismo, in cui vengono accettati solo oggetti attualmente esistenti, e rigettate tutte le tipologie di oggetti irreali, proposizioni in s\u00e9 o oggetti di ordine superiore, come \"Gestalten\" e \"Sachverhalte\".\nStumpf.\nTra gli allievi di Brentano, fu Carl Stumpf ad introdurre nelle sue lezioni di logica del 1888 un concetto fondamentale per lo sviluppo dell'ontologia, l'idea dello \"stato di cose\": \"Sachverhalt\". Per Stumpf bisogna distinguere tra l'oggetto di cui si predica qualcosa in un giudizio \"S \u00e8 P\", la sua materia, ed il contenuto del giudizio stesso, lo \"Sachverhalt\". Seguendo un suo esempio, nel giudizio \"Dio esiste\" bisogna distinguere la materia \"Dio\" dallo stato di cose \"l'esistenza di Dio\". Nell'ontologia di Brentano questo equivale a distinguere il contenuto del giudizio dal contenuto della semplice presentazione. Lo \"Sachverhalt\" \u00e8 il correlato ontologico di un giudizio e come tale svolge una funzione fondamentale in vari filosofi di generazioni successive, i.a. il Wittgenstein del \"Tractatus\", il giovane Husserl e Adolf Reinach. La distinzione tra il contenuto del giudizio dal contenuto della semplice presentazione, cio\u00e8 materia e \"Sachverhalt\", verr\u00e0 reso da Meinong come la distinzione tra oggetto e oggettivo.\nMeinong.\nAlexius Meinong nella sua opera \"Sulla Teoria dell'Oggetto\" distingue tre modalit\u00e0 dell'essere: esistenza (\"Existenz\"), sussistenza o consistenza (\"Bestand\") e l'essere-dato (\"Gegebenheit\"). Il primo caso consiste negli ordinari oggetti concreti (e.g. alberi), il secondo negli oggetti astratti o logicamente possibili (e.g. numeri), il terzo negli oggetti logicamente impossibili (e.g. il cerchio quadrato). In questo contesto, Meinong individua anche oggetti di ordine superiore o oggetti fondati, dipendenti dagli oggetti di ordine inferiore (e.g. relazioni, complessi, \"Gestalten\"). Secondo Meinong si possono distinguere quattro classi di attivit\u00e0 mentali: la presentazione (\"das Vorstellen\"), il pensiero (\"das Denken\"), il sentire (\"das F\u00fchlen\"), e il desiderio (\"das Begehren\"). Dal lato dell'ontologia a queste corrispondono quattro classi di oggetti: \"\"oggettit\u00e0\" (\"Objekt\"), \"oggettivo\" (\"Objectiv\"), \"dignitativo\", e \"desiderativo\"\". Come per Brentano, non si pu\u00f2 presentare senza presentare \"qualcosa\" e ai diversi tipi di presentazione e attivit\u00e0 fondate su di esso corrispondono diverse tipologie di oggetti. Per Meinong non solo si pu\u00f2 presentare ci\u00f2 che non esiste, ma questo ha anche lo status ontologico di oggetto, indipendentemente dal fatto se all'oggetto immanente corrisponde o meno un oggetto trascendente. Su queste classi si basa la \"Gegenstandstheorie\" di Meinong, che vuole essere un'ontologia nel senso di una scienza degli oggetti. Tale scienza, come scienza dell'oggetto in quanto oggetto \u00e8 la scienza dell'ente in quanto ente, indipendentemente dal suo essere, visto che sono contemplati anche oggetti \"oltre l'essere ed il non-essere\".\nHusserl.\nCombinando intuizioni del suo maestro Brentano e dei suoi studi matematici, Edmund Husserl svilupper\u00e0 una concezione di ontologia formale che comprende la matematica, la logica formale e la \"Mannigfaltigkeitslehre\" (teoria della molteplicit\u00e0) in quanto non \u00e8 tanto l'ontologia come studio dell'essere in quanto essere, ma l'ontologia come studio dell'ente in quanto ente, i.e., non distando poi troppo da Christian Wolff, lo studio delle propriet\u00e0 comuni a tutti gli enti possibili. Le scienze specializzate studierebbero invece ontologie regionali, i.e. enti di un certo tipo, un sottoinsieme di enti. Parte integrante di una tale ontologia \u00e8 la mereologia. Oggetti possono essere semplici o complessi, i.e. avere parti. Queste parti possono essere indipendenti (pezzi) o dipendenti (momenti) e la dipendenza pu\u00f2 essere reciproca (e.g. colore ed estensione) o unilaterale (giudizio e presentazione). Nel caso di contenuti dipendenti, le parti da cui dipendono sono anche dette fondamenta e oggetti di ordine superiore (e.g. \"Gestalten\") sono anche chiamate \"contenuti fondati\". L'ontologia formale \u00e8 strettamente connessa alla logica formale, dove l'una tratta delle categorie di oggetti, l'altra tratta delle categorie di significati. Dopo la svolta trascendentale, l'ontologia naturale rimane parte del punto di vista fenomenologico come correlato oggettuale, implicato dalle scienze naturali. L'ontologia fondamentale diventa per\u00f2 quella della coscienza, che esibisce una trascendenza in immanenza, cio\u00e8 non \u00e8 ulteriormente riducibile dall'epoch\u00e8. L'essere trascendente viene ricondotto (re-ducere) alle sue fondamenta, non nel reale psicologicamente immanente come in Brentano, ma nell'essere assoluto della coscienza.\nHeidegger.\nSicuramente degno di nota \u00e8 Martin Heidegger, che dell'essere fece il concetto cardine della sua filosofia. Nel suo testo pi\u00f9 famoso, \"Essere e tempo\", egli opera la radicale distinzione tra \"ontico\" e \"ontologico\", ovvero tra l'esistenza come semplice \"presenza\" (ente) e l'essere in quanto essere. Scopo del suo pensiero, soprattutto nella prima fase, fu di svolgere un'\"ontologia fondamentale\", che si radicasse sulla differenza ontologica tra essere ed ente, mostrando cio\u00e8 l'irriducibilit\u00e0 dell'essere a semplice essente. \nL'essere viene qui inteso come l'altro dell'ente, ossia ci\u00f2 che rende possibile l'apparire dell'ente ma che nel contempo si vela in questa apertura. L'ontologia fondamentale consiste dunque per Heidegger nel pensare l'Essere come ci\u00f2 che si manifesta, sottraendosi, nell'essente: un Essere inteso cio\u00e8 non come oggetto, ma piuttosto, con un'immagine affine alla teologia neoplatonica, come la \"luce\" grazie a cui \u00e8 possibile vedere gli oggetti (noi non vediamo mai la luce in s\u00e9, ma soltanto gli oggetti che da essa vengono illuminati). Heidegger in proposito usa la parola \"Lichtung\", la quale in tedesco significa propriamente \u00abradura\u00bb, ma anche \u00abilluminazione\u00bb: l'essere \u00e8 la radura dell'ente, nel senso che consente di far luce su di esso, ma \u00e8 una luce che consiste nel proprio stesso \"diradarsi\" e quindi venir meno.\nSebbene possa sembrare che il percorso tracciato da \"Essere e Tempo\" raggiunga il suo scopo, sia per il linguaggio sia per il nuovo approccio al problema ontologico, in realt\u00e0 si tratta di un'opera rimasta incompiuta, in quanto Heidegger perviene alla comprensione che il problema dell'essere \u00e8 indistricabilmente correlato al problema del linguaggio, ovvero alla necessit\u00e0 di elaborare un linguaggio libero da compromissioni con la metafisica tradizionale, che aveva ridotto l'essere a ente sommo fra tutti.\nIn seguito, con la \"svolta linguistica\" e, in generale, con tutte le filosofie contemporanee, il problema dell'essere ha assunto diverse forme e diverse interpretazioni, trovando non di rado applicazioni concrete in alcune discipline.\nOntologia e fisica.\nPer quanto gli interessi di questo studio possano sembrare astratti, alcune questioni ontologiche hanno avuto impatto sulla fisica moderna, in particolare sulla fisica delle particelle. A livello di fondamenti o di filosofia della fisica, si parla talvolta di ontologia primitiva o fondamentale, intendendo un qualche genere di ontologia realista in relazione alla determinazione degli enti ammessi da una teoria. Un approccio antiriduzionista argomenta che gli oggetti non sono \"sostanze\" ma fasci di propriet\u00e0, o collezioni, le cui propriet\u00e0 emergenti non dipendono da un sostrato fondamentale, ma dalle stesse propriet\u00e0 generali dei campi. D'altra parte un approccio riduzionista alla \"teoria dei campi\", ritenendo solo questi reali, relega le particelle che li determinano (i \"bosoni di gauge\") al rango di \"mediatori\". Uno dei maggiori esponenti dell'orientamento fisicalista \u00e8 considerato Willard Van Orman Quine.\nOntologia e informatica.\nRecentemente il termine \"ontologia\" (formale) \u00e8 entrato in uso nel campo dell'intelligenza artificiale e della rappresentazione della conoscenza, per descrivere il modo in cui diversi schemi vengono combinati in una struttura dati contenente tutte le entit\u00e0 rilevanti e le loro relazioni in un dominio. I programmi informatici possono poi usare l'ontologia per una variet\u00e0 di scopi, tra cui il ragionamento induttivo, la classificazione, e svariate tecniche per la risoluzione di problemi.\nTipicamente, le ontologie informatiche sono strettamente legate a vocabolari controllati \u2013 repertori di concetti classificati in un'ontologia fondamentale\u2013 in base ai quali tutto il resto deve essere descritto (entro il modello utilizzato). Dal 2001 il termine \u00e8 stato reso piuttosto popolare grazie all'intensa attivit\u00e0 e alla forte crescita della comunit\u00e0 di ricercatori impegnati sul tema del Web semantico. Per estensione si \u00e8 iniziato ad usare il termine per definire generici modelli di dati. Comunque, nonostante la variet\u00e0 con cui il termine viene utilizzato, nella letteratura specialistica sembra consolidata l'idea che, in informatica, il termine \"ontologia\" debba riferirsi specificamente a un tentativo di formulare una concettualizzazione esaustiva e rigorosa nell'ambito di un dato dominio. Si tratta generalmente di una struttura dati gerarchica che contiene tutte le entit\u00e0 rilevanti, le relazioni esistenti fra di esse, le regole, gli assiomi ed i vincoli specifici del dominio. Tale struttura viene normalmente formalizzata per mezzo di appositi linguaggi semantici che devono rispondere alle leggi della logica formale (per questo si parla anche di \"ontologia formale\").\nL'approccio utilizzato finora porta a risultati finali pratici molto modesti; i sistemi basati sulle ontologie formali non superano di fatto le capacit\u00e0 linguistiche di un infante e raggiungono invece livelli di complessit\u00e0 molto elevati. In quest'ottica \u00e8 stato di recente rivalutato il linguaggio naturale e sono state ideate delle ontologie semi-formali, che uniscono la dinamicit\u00e0 e la flessibilit\u00e0 del linguaggio naturale alla solida base strutturale dei linguaggi formali. Da queste nuove ontologie, \u00e8 possibile effettuare non solo deduzioni (cos\u00ec come avviene per i linguaggi logico-formali) ma anche induzioni e adduzioni. Queste ultime non generano sempre ontologie certe e veritiere ma solo \"teorie\" che per essere definitivamente convalidate ed entrare a far parte delle ontologie \"certe\" dell'intelligenza artificiale devono poi essere raffrontate o con le altre ontologie esistenti o, attraverso l'esperienza, con la realt\u00e0. Questa caratteristica rende l'intelligenza artificiale portatrice di tale meccanismo pi\u00f9 flessibile e in grado di adattarsi ed apprendere dalla realt\u00e0 e dalle esperienze."}
{"id": "1876546", "revid": "599013", "url": "https://it.wikipedia.org/wiki?curid=1876546", "title": "Ontologia fondamentale", "text": "Si parla di ontologia fondamentale o primitiva per riferirsi a un'ontologia che ha come obiettivo quello di descrivere \"ci\u00f2 che esiste\" secondo un insieme di entit\u00e0 ritenuto non ulteriormente ascrivibile ad altri insiemi di entit\u00e0, e per mezzo del quale poter dare una descrizione esaustiva e completa di ogni altra realt\u00e0. In un certo senso l'obiettivo di ogni ontologia descrittiva (di tipo oggettivistico) \u00e8 proprio quello di riuscire a individuare entit\u00e0 fondamentali e darne una descrizione esauriente: ne consegue che \u00e8 implicita in ogni ontologia una pretesa di fondamentalit\u00e0. Pertanto il termine \"ontologia fondamentale\" \u00e8 a rigore ridondante semanticamente.\nProblematicit\u00e0 di una definizione.\nTuttavia l'adesione a una determinata ontologia \u00e8 allo stesso tempo strettamente legata al quadro generale metafisico o scientifico al quale si aderisce, che dipende naturalmente dall'orientamento filosofico prescelto. Ne consegue che proporre una qualche \"ontologia fondamentale\", anche su basi scientifiche, \u00e8 una scelta discutibile da un punto di vista generale filosofico, oltre che epistemologico (non possiamo ad esempio mai essere sicuri, in un'ontologia fondazionale di tipo fisicalistico, se gli enti teorizzati siano davvero fondamentali; a rigore non possiamo nemmeno essere sicuri che una tale pretesa sia destinata a essere soddisfatta, se non nel presente in un futuro pi\u00f9 o meno prossimo). In ogni caso, nessuna ontologia fondamentale \u00e8 universalmente accettata da tutte le impostazioni filosofiche e i diversi approcci conoscitivi.\nStoria.\nTra i presocratici ad esempio la ricerca degli elementi fondamentali del cosmo (arch\u00e8) fu l'ambito dominante delle loro riflessioni (aria, fuoco, \u00e0peiron, ecc). Gli aristotelici individuarono in seguito quattro elementi fondamentali (terra, acqua, aria e fuoco). Un'eco di tali impostazioni \u00e8 individuabile ancora nella scienza ottocentesca che riconosce nella tavola periodica ci\u00f2 che oggi potremmo chiamare un'ontologia fondamentale su basi chimico-fisiche.\nOntologia fondamentale (fisica).\nAll'interno della comunit\u00e0 dei fisici che si occupano di questioni fondazionali, le due impostazioni ontologiche pi\u00f9 comuni sono il riduzionismo, sostenuto per lo pi\u00f9 dai fisici delle particelle, e l'anti-riduzionismo, per lo pi\u00f9 sostenuto dai fisici dello stato solido e dai teorici del caos.\nLa posizione riduzionista sostiene che sia possibile comprendere l'universo solo esaminandone le componenti pi\u00f9 fondamentali e le relative interazioni (tale ontologia \u00e8 dunque un'ontologia di parti e relazioni), derivandone una fondazione generale delle conoscenze della natura e dell'universo intero.\nLa posizioni anti-riduzioniste sostengono invece che le collezioni di oggetti talvolta seguono comportamenti che sono indipendenti dagli oggetti stessi che le costituiscono. Perci\u00f2 \u00e8 scorretto pensare che gli oggetti siano in assoluto pi\u00f9 importanti delle collezioni di oggetti.\nAlcuni anti-riduzionisti sono interessati al cosiddetto 'pregiudizio cognitivo', in particolare agli effetti dell'osservatore sull'osservato, e sostengono che un'ontologia dovrebbe essere composta da operazioni di inclusione ed esclusione, piuttosto che da oggetti inclusi ed esclusi.\nRecentemente si \u00e8 sviluppata, specialmente nei paesi anglo-sassoni, una nuova disciplina che cerca di coniugare fisica e filosofia, la \"filosofia della fisica\". In tali ambiti di ricerche scienziati e filosofi collaborano attivamente in ricerche al confine tra questioni fondazionali in fisica e aspetti pi\u00f9 propriamente filosofici (metafisici, ontologici, logici, epistemologici).\nOntologia fondamentale (informatica).\nNel gergo informatico, una ontologia fondamentale o ontologia superiore \u00e8 una gerarchia di entit\u00e0 simboliche (0;1) e regole associate (teoremi e regolazioni) che tenta di descrivere quelle entit\u00e0 generali che non appartengono a uno specifico dominio di un problema, ma che servono a calcolarne gli effetti. Vedere ontologia (informatica) per una descrizione pi\u00f9 dettagliata con esempi.\nOntologia fondamentale (matematica).\nNella filosofia della matematica una ontologia fondamentale \u00e8 una ontologia nel senso filosofico formale che si ritiene abbia un ruolo nei fondamenti della matematica. Particolarmente rilevante il ruolo dell'ontologia platonica in alcune teorie del realismo nella matematica. Hilary Putnam fece una distinzione nel 1975, argomentando che si pu\u00f2 credere in una filosofia realista dei fondamenti della matematica senza accettare anche l'ontologia di Platone o la sua geometria sacra: perci\u00f2 le definizioni \"platonismo\" e \"realismo\" non sono da ritenersi equivalenti."}
{"id": "1876548", "revid": "36426", "url": "https://it.wikipedia.org/wiki?curid=1876548", "title": "Iperpituitarismo", "text": "L' iperpituitarismo \u00e8 una condizione di eccessiva produzione di ormoni da parte dell'ipofisi. Pu\u00f2 essere primitivo, nel caso la produzione ormonale in eccesso sia dovuto a tumori secernenti, oppure pi\u00f9 raramente secondario, qualora l'iperproduzione derivi dalla mancanza del feedback negativo, ovvero nei rari casi di tumori ipotalamici secernenti o nel caso di non adesione alla terapia ormonale sostitutiva.\nMeccanismo fisiopatologico.\nLa parte anteriore dell'ipofisi, chiamata adenoipofisi, \u00e8 deputata alla produzione di prolattina, ACTH, TSH, FSH, LH e GH. Lo stimolo alla produzione degli ormoni \u00e8 conseguente al rilascio, da parte dell'ipotalamo, di fattori di rilascio specifici per gli ormoni ipofisari, prodotti quando si abbassano i livelli ormonali di cortisolo, tiroxina, estrogeni, progesterone, oppure durante la lattazione per quanto riguarda la prolattina e durante la crescita per quanto riguarda il GH. La presenza di un tumore secernente uno qualsiasi degli ormoni ipofisari, causer\u00e0 un aumento dei livelli degli ormoni periferici e la conseguente manifestazione clinica. \u00c8 da dire che raramente i tumori ipofisari secernenti producono un solo tipo di ormone, molto pi\u00f9 spesso l'increzione ormonale \u00e8 molteplice.\nManifestazioni cliniche.\nEccesso di prolattina.\nI prolattinomi sono i tumori ipofisari secernenti pi\u00f9 comuni, rappresentandone circa il 35%. Negli uomini l'increzione di prolattina causa ginecomastia, impotenza sessuale e infertilit\u00e0; nelle donne causa galattorrea, amenorrea, impotenza e infertilit\u00e0; nel bambino pu\u00f2 portare a pubert\u00e0 precoce.\nEccesso di ACTH.\nL'eccesso di ACTH causa la Sindrome di Cushing, con aumento dei livelli di cortisolo, aldosterone e ormoni sessuali maschili. La sintomatologia comprende diabete, ipertensione arteriosa, mascolinizzazione nella femmina, alterazioni psicologiche; nel bambino pu\u00f2 portare a pubert\u00e0 precoce. Importante \u00e8 la diagnosi differenziale con il microcitoma polmonare, anch'esso producente ACTH.\nEccesso di TSH.\nL'eccesso di TSH causa un ipertiroidismo secondario, il cui corredo sintomatologico comprende astenia, anoressia, alterazioni cardiologiche e psicologiche; nel bambino pu\u00f2 portare a pubert\u00e0 precoce.\nEccesso di GH.\nL'eccesso di somatotropina, o GH, porta a una diversa sintomatologia nel bambino e nell'adulto. Nel giovane si ha gigantismo, con aumento di dimensione armonico di tutte le strutture osteomuscolari; nell'adulto \u00e8 causa di acromegalia, in cui aumentano di dimensione le ossa di volto, mani e piedi.\nEccesso di FSH o LH.\n\u00c8 una situazione piuttosto rara; quando succede si ha generalmente ipogonadismo.\nTerapia.\nNel caso di adenoma dell'ipofisi secernente prolattina la terapia medica consiste in somministrazione di dopamino-agonisti; nel caso di fallimento la terapia \u00e8 chirurgica, con rimozione dell'adenoma per via trans-sfenoidale, e/o radiologica, con irradiazione della sella turcica."}
{"id": "1876560", "revid": "253269", "url": "https://it.wikipedia.org/wiki?curid=1876560", "title": "Vic Tayback", "text": "Biografia.\nFiglio di Najeeb James Tayback e di Helen Hanood, ambedue immigrati siriani originari di Aleppo, durante gli anni della sua adolescenza si trasfer\u00ec con la famiglia a Burbank, in California, dove frequent\u00f2 la locale \"Burbank High School\".\nCaratterista con diverse apparizioni sul piccolo e grande schermo, e vincitore di due Golden Globe, Tayback inizi\u00f2 la carriera di attore a met\u00e0 degli anni cinquanta, partecipando in veste di guest star a diverse serie tv. Nel 1962 pass\u00f2 anche al cinema, con il film \"Cinque settimane in pallone\", ispirato al romanzo di Jules Verne. La sua interpretazione pi\u00f9 famosa \u00e8 probabilmente quella di Mel Sharples nel film \"Alice non abita pi\u00f9 qui\" (1974) di Martin Scorsese, ruolo che mantenne poi nella serie televisiva \"Alice\", ispirata proprio al film: dal 1976 al 1985, per tutte e nove le stagioni, Tayback fu un personaggio centrale della serie e forse il pi\u00f9 amato, protagonista del tormentone \"\u00abVai a farti fottere Mel!\u00bb\" con il quale veniva apostrofato dalla cameriera Flo in quasi ogni puntata. Altre apparizioni storiche sono state quella in \"Arcibaldo\", nei panni di Joe Tucker, un vecchio amico di Archie, e soprattutto quella nell'episodio \"Chicago anni 20\" nella serie classica di \"Star Trek\", nel ruolo del gangster Jojo Krako.\nApparve anche in alcune pubblicit\u00e0, ad esempio in quella del dopobarba Aqua Velva, in cui era uno spettatore di una partita di baseball che urlava all'allora terza base dei Cincinnati Reds: \"\u00abEhi, Pete Rose! Cosa vuole veramente un uomo in una lozione dopobarba?\u00bb\". Uno dei suoi ultimi ruoli fu nel 1989 nel remake del videoclip della canzone \"Act Naturally\" di Buck Owens (e poi dei Beatles), con Buck Owens e Ringo Starr.\nTayback mor\u00ec nel 1990, all'et\u00e0 di 60 anni, per un improvviso attacco di cuore. \u00c8 sepolto nel cimitero Forest Lawn Memorial Park di Hollywood Hills a Los Angeles. Lasci\u00f2 la moglie Sheila (sposata nel 1962) ed un figlio, Christopher, che dopo un breve tentativo di seguire le orme del padre, intraprese la carriera di avvocato conseguendo il \"B.A.\" presso la \"Notre Dame University\" e poi la laurea in giurisprudenza alla \"Harvard Law School\", per poi divenire socio del prestigioso studio legale Quinn Emanuel di Los Angeles."}
{"id": "1876561", "revid": "729019", "url": "https://it.wikipedia.org/wiki?curid=1876561", "title": "Stazione di Poggibonsi-San Gimignano", "text": "La stazione di Poggibonsi-San Gimignano \u00e8 una stazione ferroviaria della Ferrovia Centrale Toscana ubicata nel comune di Poggibonsi.\nStoria.\nNacque come stazione di corsa dotata di tre binari. Tra il 1885 e il 1987 fu stazione di diramazione della Poggibonsi-Colle val d'Elsa.\nFino al 1927 era denominata semplicemente \"Poggibonsi\".\nStrutture e impianti.\nIl fabbricato viaggiatori era in origine composto di un unico corpo a due piani, situato a ridosso del passaggio a livello di largo Bellucci. Al piano terreno, l'edificio era ornato da un porticato.\nDopo il secondo conflitto mondiale, la stazione fu ricostruita in piazza Mazzini, situata un centinaio di metri pi\u00f9 a sud del precedente fabbricato viaggiatori.\nAttualmente (2020) la stazione \u00e8 dotata di sottopassaggio e ascensori per disabili. Presso lo scalo termina il tratto a doppio binario della Empoli-Siena. L'originario scalo merci \u00e8 stato dismesso e sostituito da un parcheggio servente i viaggiatori.\nMovimento.\nLa gestione degli impianti \u00e8 affidata a Rete Ferroviaria Italiana, che ai fini commerciali classifica la stazione nella categoria \"Silver\"\nLa stazione \u00e8 servita da treni regionali."}
{"id": "1876562", "revid": "339392", "url": "https://it.wikipedia.org/wiki?curid=1876562", "title": "CryEngine 2", "text": ""}
{"id": "1876565", "revid": "834", "url": "https://it.wikipedia.org/wiki?curid=1876565", "title": "AIK Stoccolma", "text": ""}
{"id": "1876569", "revid": "276444", "url": "https://it.wikipedia.org/wiki?curid=1876569", "title": "Lotus (automobile)", "text": ""}
{"id": "1876574", "revid": "1543377", "url": "https://it.wikipedia.org/wiki?curid=1876574", "title": "Clayface", "text": "Clayface, noto in italiano anche come Faccia di Creta, Faccia d'Argilla o Uomo d'Argilla, \u00e8 un personaggio dei fumetti DC Comics creato da Bill Finger (testi) e Bob Kane (disegni) per le pagine di \"Detective Comics\" vol. 1 n. 40 (gennaio 1940).\n\u00c8 un nome utilizzato da numerosi supercriminali, e tutti loro sono nemici di Batman. La maggior parte di loro possiedono corpi d'argilla ed hanno la capacit\u00e0 di mutare la propria forma. La sua prima apparizione risale a \"Detective Comics\" vol. 1 n. 40 (1940). Appassionato di cinema, il creatore di Batman Bob Kane ha affermato che il personaggio \u00e8 parzialmente ispirato dalla versione del \"Il fantasma dell'Opera\" di Lon Chaney, e che il nome del personaggio \u00e8 ispirato a quelli di Boris Karloff e Basil Rathbone.\nSi \u00e8 classificato al 73\u00ba posto nella classifica stilata nel 2010 dei pi\u00f9 grandi cattivi nella storia dei fumetti secondo \"IGN\".\nI Clayface.\nLa sua identit\u00e0 \u00e8 stata assunta da otto differenti personaggi:\nBasil Karlo.\nIl Clayface originale \u00e8 un attore cinematografico che impazzisce all'idea di un remake di un suo vecchio film, ed inizia ad assassinare membri della troupe e del cast utilizzando l'identit\u00e0 di un cattivo di uno dei suoi film, ma viene fermato da Batman e Robin.\nIn seguito Karlo stringe un'alleanza tra tutti i Clayface viventi per uccidere Batman, in un gruppo chiamato \"Mud Puck\". Anche se il \"Mud Pack\" viene sconfitto, Karlo riesce ad impadronirsi dei poteri degli altri Clayface, e a divenire il Clayface definitivo. Karlo verr\u00e0 poi sconfitto e gettato nelle viscere delle Terra, per poi tornare con poteri pirici. Karlo prover\u00e0 anche ad assorbire Wonder Woman, ma con scarso successo. Nel nuovo Universo DC si sposer\u00e0 con Poison Ivy. Questo risulta essere uno stratagemma, tuttavia; in quanto Ivy lo sta usando come parte di uno schema pi\u00f9 ampio. Dopo aver realizzato questo, cerca vendetta.\nKarlo in seguito ritorna con un nuovo piano: usare le sue abilit\u00e0 di duplicazione del DNA per impersonare Bruce Wayne e prendere il controllo della Wayne Enterprises. Indovina persino che Wayne \u00e8 la vera identit\u00e0 di Batman. Tuttavia, Batman pianta false prove per suggerire che aveva anticipato il tentativo di Karlo di prelevare il suo DNA e lo ha indotto a prelevare un campione falso. Batman alla fine ferma Karlo intrappolandolo in un sistema di sicurezza che pu\u00f2 essere disattivato solo con il DNA originale di Karlo, ragionando che \u00e8 cambiato troppo perch\u00e9 il suo DNA originale sia presente nel suo sistema.\nIn Detective Comics Annual 2018, viene data una nuova origine a Karlo: in questa versione \u00e8 un giovane attore di bell'aspetto che \u00e8 stato sfigurato in un incidente d'auto. Nel disperato tentativo di salvare la sua carriera, inizi\u00f2 ad abusare di un prodotto chimico per il trucco industriale noto come \"Re-Nu\" che, quando combinato con argilla e mastice, deformava la carne in nuove forme, un segreto che ha scoperto da suo padre Vincent Karlo, un ex artista di effetti speciali. Tuttavia, la sostanza chimica \u00e8 ormai fuori produzione e Karlo \u00e8 costretto a rubarne sempre di pi\u00f9 per preservare il suo bell'aspetto. Batman lo cattura durante una di queste rapine, che rivela il suo segreto al mondo. La carriera di Karlo \u00e8 rovinata e la sua ragazza Glory Griffin lo lascia.\nBatman tenta di convincere Karlo a testimoniare contro il creatore di Re-Nu, Roland Daggett, ma lui rifiuta. Invece, tenta di entrare nel magazzino dove la polizia sta trattenendo la sua scorta rubata di Re-Nu. Quando la polizia apre il fuoco sulle fiale, Karlo viene cosparso di sostanza chimica e trasformato in Clayface. Quindi attacca il set del film da cui \u00e8 stato licenziato. Batman tenta di evacuare il set, ma Clayface lo lancia in lontananza e inizia a massacrare tutti a vista. Come ulteriore rivincita, Clayface sfigura Glory, che sta lavorando al film come assistente di produzione, prima che Batman lo fermi.\nSuccessivamente Hugo Strange usa un siero per trasformare esseri umani viventi e morti in orribili mostri. Batman inizialmente sospetta che Karlo sia uscito dall'Arkham Asylum. Rendendosi conto che Karlo ha bisogno di cure pi\u00f9 che di prigionia, Batman gli chiede di unirsi alla sua squadra. Karlo \u00e8 d'accordo e lavorare con Batman, Nightwing, Batwoman, Orphan e Spoiler aiuta a sconfiggere i mostri di Strange.\nL'agenzia governativa ARGUS crea una zona di quarantena che comprende il quartiere in cui la creatura \u00e8 morta, soprannominandola \"Monstertown\". La dott.ssa Victoria October, consulente di ARGUS, si occupa di \"Monstertown\", l'area di Gotham City colpita dal siero di Strange. Clayface pattuglia le fogne sotto Monstertown, recuperando i mostri del Dr. October creati dal siero.\nLa dottoressa si offre di lavorare su un modo per riportare Clayface alla forma umana in modo permanente. Batman dona a Karlo un avambraccio ad alta tecnologia (in seguito sostituito con un braccialetto pi\u00f9 piccolo con una fonte di energia pi\u00f9 duratura) che gli consente di riguadagnare la forma umana senza usare i suoi poteri \u2014 riducendo l'effetto psicotico che Clayface ha su Karlo. Il dispositivo non \u00e8 una cura, poich\u00e9 il DNA di Clayface consuma il DNA umano di Karlo ogni volta che \u00e8 bloccato in forma umana. La dottoressa October gli regala un braccialetto \" placebo \" con messaggi della sua cara amica Cassandra Cain (Orphan), che lo aiuta a concentrarsi sul mantenimento della sanit\u00e0 mentale. Dopo aver superato le dodici ore, Clayface perde la sua sanit\u00e0 mentale e attacca la dottoressa. Interviene Orphan, salvandole la vita rimettendo il vero braccialetto. \nLa dott.ssa October esprime il desiderio di testare la sua cura su un caso meno grave, e Karlo le racconta di Gloria. Karlo racconta anche a Gloria della potenziale cura, anche se lei rifiuta di perdonarlo per quello che le ha fatto. Pi\u00f9 tardi, con la cura prossima al termine, Clayface viene catturato da Gloria quando il cattivo Prima vittima prende il sopravvento su Arkham Asylum e la rilascia. Glory rimuove il controller da polso di Clayface e diventa matto. Mentre Clayface si scatena attraverso Gotham per affrontare Batman, Batwoman ottiene un'arma che pu\u00f2 destabilizzare la struttura molecolare di Karlo, uccidendolo. Durante il suo attacco alla Old Wayne Tower, Karlo viene accidentalmente cosparso di centinaia di galloni di fango psicoattivo, peggiorando la sua follia. La dottoressa October tenta di curare Karlo, ma l'effetto \u00e8 solo temporaneo, e Batwoman uccide Karlo. Tre giorni dopo, la dottoressa October cura Glory Griffin, dicendo che lo fece solo per il bene di Basil Karlo. \nClayface non \u00e8 morto, tuttavia. Sette numeri dopo, in Detective Comics # 981, i lettori scoprono che Basil Karlo \u00e8 ancora vivo e conserva i suoi poteri Clayface (almeno in una certa misura). Per ragioni non dichiarate, la dottoressa October ha cospirato con lui per fingere la sua morte. Karlo lascia un messaggio a Cassandra Cain e poi lascia Gotham City.\nMatt Hagen.\nMatt Hagen era un ricercatore di tesori che un giorno, giunto in una grotta, si trova di fronte una pozza di protoplasma radioattivo, e dopo essersi immerso dentro, si ritrova con una pelle malleabile come fosse argilla, ed \u00e8 in grado di mutare forma e aspetto, trasformandosi in ci\u00f2 che desidera. Il suo punto debole consiste nel dover periodicamente immergersi in quel liquido al fine di mantenere i poteri, in seguito assumer\u00e0 un agente chimico con le stesse propriet\u00e0. Le sue attivit\u00e0 criminali hanno attirato l'attenzione di Batman e Robin. Batman scopr\u00ec la sua debolezza e lo sconfisse.\nIl sangue di Matt \u00e8 stato successivamente ottenuto da Preston Payne. Matt successivamente esce di prigione e ripristina i suoi poteri. Rapisce Lois Lane come parte di un complotto per distruggere Batman e Superman. Entrambi i supereroi riescono e sconfiggere Clayface. Clayface \u00e8 tra i cattivi che combattono Batman e Robin come parte di una banda di nemici di Batman riuniti dal Joker. Durante la Crisi sulle Terre infinite, Matt Hagen alla fine viene ucciso da uno dei Demoni dell'Ombra dell'Anti-Monitor.\nBasil Karlo raccoglier\u00e0 poi un piccolo pezzo dei resti di Hagen e lo rende un membro post mortem del gruppo \"Mud Puck\". \nPreston Payne.\nPreston Payne era uno scienziato dei laboratori S.T.A.R. che soffre di una malattia della pelle che lo rende deforme fin dall'infanzia. Dopo aver ottenuto un campione del sangue di Matt Hagen, il Faccia di Creta precedente, cerca di cambiare il proprio aspetto deforme grazie ad un siero ottenuto artificialmente.\nDopo un successo iniziale, la pelle di Payne inizia a sciogliersi e, come secondo ed indesiderato effetto, scioglie, letteralmente, tutti gli esseri viventi che tocca. Costretto in un'armatura dalla forza incredibile e sempre pi\u00f9 spinto dalla follia, inizia ad uccidere, scontrandosi inevitabilmente con Batman e finendo sconfitto. Si innamorer\u00e0 di un manichino di cera che lui chiama \"Helena\", e arriver\u00e0 persino a portarselo nella sua cella ad Arkham.\nDopo aver per sbaglio \"ucciso\" la sua moglie di cera, Preston impazzir\u00e0 nuovamente, solo per essere calmato da Sondra, con la quale si sposer\u00e0 e avr\u00e0 un figlio, Cassius.\nShondra Fuller.\nShondra Fuller, conosciuta anche come Lady Clay, \u00e8 un membro del gruppo terrorista Kobra. Viene sottoposta ad alcuni esperimenti, e si trasforma in un essere con le stesse abilit\u00e0 di Matt Hagen, ma permanenti. Pu\u00f2 inoltre copiare qualsiasi potere speciale dell'essere che sta imitando. Clayface viene sconfitta dagli Outsiders.\nPi\u00f9 tardi, durante la formazione del Mud Pack, Fuller si innamora di Preston Payne. Dopo la sconfitta di Karlo, Preston e Sondra scappano e si sposano mentre sono in fuga, e hanno un figlio di nome Cassius \"Clay\" Payne,\nCassius Payne.\nCassius Payne \u00e8 il figlio di Preston e Shondra e possiede una mistura di poteri derivanti dalla madre e dal padre. Se un pezzo di Cassius si unisce ad un corpo umano, gli dona i poteri tipici dei Clayface, con in pi\u00f9 la capacit\u00e0 di fondere gli oggetti usando solo la concentrazione. Questo accadde al dottor Peter Malley, che studiava la fisiologia del ragazzo. Nel processo per\u00f2 la mente del dottore si fonder\u00e0 con quella di Cassius, dando origine al criminale Claything.\nTodd Russel.\nTodd Russel \u00e8 un militare che dopo essere stato ferito \u00e8 stato usato come cavia per diversi esperimenti, che gli hanno dato la capacit\u00e0 di trasformarsi in argilla e di assumere qualunque forma. Dopo essere impazzito, inizier\u00e0 ad uccidere prostitute, scontrandosi con Catwoman. Verr\u00e0 in seguito catturato e studiato dai laboratori S.T.A.R.\nJohnny Williams.\nJonathan \"Johnny\" Williams \u00e8 un pompiere di Gotham che si ritrover\u00e0 trasformato in un mostro d'argilla dopo essere stato esposto all'esplosione di un laboratorio chimico. In principio cercher\u00e0 di suicidarsi, ma verr\u00e0 convinto dall'Enigmista e da Hush a partecipare ad un piano per distruggere Batman in cambio di una cura. In seguito cambier\u00e0 fazione e diventer\u00e0 un alleato di Batman, arrivando a salvare Alfred da un'accusa di omicidio.\nAspetto.\nPrincipalmente Clayface viene ritratto come un umanoide gigantesco fatto di argilla di colore beige, a volte grasso, a volte con un fisico scultoreo, e con un volto dove sono presenti due occhi rossi e una larga bocca. Nella serie a cartoni \"The Batman\", come Ethan Bennet, ha un aspetto umanoide ma che risulta \"fangoso\", di colore grigio con occhi verdi. Come Basil Karlo, invece, ricalca quasi l'aspetto classico: un essere umanoide di colore rossiccio di grandi dimensioni con gli arti pi\u00f9 lunghi, occhi rossi e una larga bocca.\nPoteri e abilit\u00e0.\nClayface pu\u00f2 sfruttare la sua pelle malleabile per trasformarsi virtualmente in qualsiasi cosa desideri, come oggetti, animali o persone; pu\u00f2 inoltre alterare a piacimento la sua densit\u00e0, diventando liquido per insidiarsi attraverso ogni spiraglio o duro come il metallo per resistere ai colpi; possiede anche un grande livello di superforza. In combattimento \u00e8 solito trasformare i suoi arti in armi, quali martelli o lame, lanciare dei frammenti del suo corpo come proiettili e farsi attraversare dai colpi dei suoi avversari, potendo cos\u00ec intrappolarli e ucciderli con calma.\nDispone di un potente fattore rigenerante che gli consente di ricostruire parti perdute del suo corpo e che lo rende con tutta probabilit\u00e0 immortale: se viene distrutto \u00e8 infatti in grado di ricongiungere i frammenti del suo corpo e rigenerarsi, e pu\u00f2 controllare i frammenti di s\u00e9 stesso indipendentemente l'uno dall'altro. Per trasformarsi nella perfetta copia di un'altra persona gli basta anche solo un capello o un frammento di pelle.\nIl solo punto debole conosciuto di Clayface \u00e8 l'acqua, che lo dissolve, e il ghiaccio \u00e8 l'unica sostanza che pu\u00f2 intrappolarlo e impedire che si rigeneri; \u00e8 vulnerabile anche ad attacchi elettrici, in quanto paralizzano il suo sistema nervoso diluito nella sua massa argillosa, liquefacendolo all'istante. Data la natura pressoch\u00e9 invulnerabile, Batman per avere la meglio su Clayface, ha utilizzato pi\u00f9 volte bombe congelanti, pistole taser, sostanze chimiche speciali e dispositivi a microonde, come fonte di calore per batterlo. Non di rado, comunque, Batman \u00e8 riuscito a batterlo anche nel corpo a corpo, quando Clayface era nella sua forma meno potente. L'attuale Clayface (Basil Karlo) tuttavia, ha dimostrato di essere estremamente pi\u00f9 resistente rispetto alle versioni precedenti. In \"Batman\" (vol. 2) n. 20 Batman ha tentato di batterlo con una speciale armatura che era equipaggiata con solventi chimici speciali, liquido congelante e raggi elettrici, ma non \u00e8 bastato a fermarlo, lo ha solo momentaneamente rallentato. Alla fine l'eroe \u00e8 riuscito ad intrappolarlo solo tramite uno speciale cilindro indistruttibile.\nAltre versioni.\nEarth-9.\nLa versione Earth-9 di Clayface \u00e8 descritta nella serie di Reign di Superman's Comics della Tangent Comics. Questa versione \u00e8 un insieme di quelle della continuity dei fumetti, ma la sua forma di base \u00e8 quella di un umano ingannevole e deformato con la pelle sciolta.\nFumetti DCAU.\nIn \"The Batman Adventures\" n. 9, Clayface fa un cammeo in una sequenza di flashback lungo altri rogues di Batman. Finalmente ritorna nel numero 14, rivelando che \u00e8 sopravvissuto all'esplosione dei fuochi d'artificio nell'episodio della Justice League \"Secret Society\" e decide di finire Batman e The Ghost Grey. Tuttavia, alla fine, si mescola con il calcestruzzo e finisce per diventare una statua di The Ghost Grey, finendo la sua minaccia una volta per tutte.\nFlashpoint.\nNella cronologia alternativa dell'evento \"Flashpoint\", una versione di Clayface \u00e8 un membro dei pirati di Deathstroke dopo essere stato spezzato da una prigione galleggiante da Deathstroke. Durante gli attacchi di Aquaman e Ocean Master, Clayface \u00e8 spinto da Aquaman nell'acqua apparentemente uccidendolo.\n\"Injustice: Gods Among Us\".\nLa versione Basil Karlo di Clayface appare in Year Two del fumetto di \"\".\n\"Batman: Arkham Knight\".\nNella serie a fumetti prequel di \"\", i campioni del fango di Basil Karlo furono acquisiti da vari partiti tra cui Simon Stagg, che ha creato \"Project: Meta\" e Hush che ha usato per il suo viso per nascondere le cicatrici di chirurgia estetica. Karlo apparve anche durante una delle fantasie del Joker, e brevemente durante una delle simulazioni di Batman per Robin. \u00c8 stato anche rivelato che Karlo \u00e8 ancora vivo all'interno del fango raccolto da GCPD, ma incapace di assumere nuovamente la forma a causa delle particelle di Lazzaro mescolate con il fango e l'esplosione del generatore.\n\"Batman '66\".\nIn \"Batman '66\" (che si basa sulla serie televisiva del 1960), il nome Basil Karlo \u00e8 stato usato per la vera identit\u00e0 di False-Face. Nel numero n. 23, False-Face mette le mani su una formula che lo trasforma in Clayface.\nAltri media.\nAnimazione.\nFilm d'animazione.\nBasil Karlo/Clayface appare nei film animati ' e '.\nTelevisione.\nBasil Karlo, interpretato dall'attore Brian McManamon, fa la sua apparizione a partire dalla seconda stagione, nella serie televisiva \"Gotham\"; nella narrazione della serie \u00e8 un superumano geneticamente modificato dal professor Hugo Strange, che ha reso la sua pelle modellabile, infatti il suo volto pu\u00f2 assumere le fattezze che desidera.\nVideogiochi.\nClayface appare nei seguenti videogiochi:\nBatman: Arkham\nBatman: Arkham Asylum: Clayface compare sotto forma di cameo nel quale tenter\u00e0 un tranello a Batman impersonando prima Aaron Cash, poi Quincy Sharp e infine Il Commissario Gordon. Batman, grazie alla Modalit\u00e0 Detective, noter\u00e0 che il falso Cash/Sharp/Gordon non possiede uno scheletro e se scannerizzato sbloccher\u00e0 la sua biografia.\nBatman: Arkham City: Karlo qui ha un ruolo molto pi\u00f9 importante, impersonando il Joker per ingannare Batman e procedere alla conquista di Arkham City. Talia \"uccider\u00e0\" il \"Joker\" venendo uccisa per\u00f2 dal vero lui e dando il via all'atto finale, nel quale Clayface perde presumibilmente la vita durante l'esplosione fusa col Pozzo di Lazzaro."}
{"id": "1876581", "revid": "287204", "url": "https://it.wikipedia.org/wiki?curid=1876581", "title": "Jacek Wszola", "text": ""}
{"id": "1876593", "revid": "131358", "url": "https://it.wikipedia.org/wiki?curid=1876593", "title": "Fleur-de-lys", "text": ""}
{"id": "1876594", "revid": "123567", "url": "https://it.wikipedia.org/wiki?curid=1876594", "title": "Regno Unito di Francia e Gran Bretagna", "text": ""}
{"id": "1876595", "revid": "125187215", "url": "https://it.wikipedia.org/wiki?curid=1876595", "title": "Fiona Fullerton", "text": "Tra i suoi ruoli celebri, quello della spia del KGB Pola Ivanova nel film \"007 - Bersaglio mobile\" e di Alice nel film \"Le avventure di Alice nel Paese delle Meraviglie\".\nDoppiatrici italiane.\nNelle versioni in italiano dei suoi film, Fiona Fullerton \u00e8 stata doppiata da:"}
{"id": "1876596", "revid": "110157", "url": "https://it.wikipedia.org/wiki?curid=1876596", "title": "Chiesa dei Santi Nazario e Celso (Mendrisio)", "text": "La chiesa parrocchiale dei Santi Nazario e Celso \u00e8 un edificio di culto che si trova ad Arzo, quartiere di Mendrisio in Canton Ticino.\nStoria.\nLa struttura viene citata per la prima volta in documenti storici risalenti al 1456. L'edificio venne completamente ricostruito nel 1609 su progetto di Onorio Longhi, inglobando alcune parti della costruzione preesistente. Nel XVII secolo vennero il costruiti il campanile ed il portico antistante la facciata.\nDescrizione.\nLa chiesa ha una pianta a 3 navate; quella centrale \u00e8 sovrastata da una volta a botte mentre le due laterali da una volta a crociera. Il coro \u00e8 coperto da una cupola, costruita nel 1743. L'interno \u00e8 ornato da diversi affreschi di diverse epoche: quelli del coro risalgono al XVI secolo."}
{"id": "1876597", "revid": "17512217", "url": "https://it.wikipedia.org/wiki?curid=1876597", "title": "Max Monti", "text": ""}
{"id": "1876606", "revid": "276444", "url": "https://it.wikipedia.org/wiki?curid=1876606", "title": "Matra Simca", "text": ""}
{"id": "1876610", "revid": "344503", "url": "https://it.wikipedia.org/wiki?curid=1876610", "title": "Germano Bellavia", "text": "Biografia.\nNato da genitori napoletani e nonni paterni siciliani, originari di Palermo. Appassionato di cinema italiano, Germano Bellavia ha cominciato a recitare sui palchi teatrali diretto da Walter Manfr\u00e9, Matteo Garrone, Stefano Amatucci e altri. L'esordio nel cinema \u00e8 arrivato grazie a Nanni Loy che gli ha affidato un ruolo prima in \"Scugnizzi\" e quindi in \"Pacco, doppio pacco e contropaccotto\".\n\u00c8 noto al pubblico televisivo per aver interpretato, fin dalla prima puntata, Guido Del Bue nella soap opera \"Un posto al sole\".\nNel 1997 \u00e8 stato nel cast del film \"Naja\", per la regia di Angelo Longoni; nel 2007 ha anche recitato in \"Un posto al sole d'estate\"."}
{"id": "1876611", "revid": "119905935", "url": "https://it.wikipedia.org/wiki?curid=1876611", "title": "Estensione (musica)", "text": "In musica, l'estensione \u00e8 l'intervallo di altezze eseguibili da un determinato strumento musicale. Per la voce viene detta estensione vocale."}
{"id": "1876619", "revid": "767487", "url": "https://it.wikipedia.org/wiki?curid=1876619", "title": "Ben\u00e7\u00e3o", "text": "La b\u00ean\u00e7\u00e3o, che tradotta letteralmente significa \"benedizione\", \u00e8 una mossa basilare della capoeira che viene insegnata in genere all'inizio della formazione. \nConsiste nel tirare un calcio diretto al torace del nemico che si trova di fronte. La gamba posteriore della Ginga parte in avanti con slancio. Il tallone del piede si scontra interamente con l'avversario spingendolo indietro. \u00c8 una mossa base quindi anche molto facile da parare."}
{"id": "1876622", "revid": "289247", "url": "https://it.wikipedia.org/wiki?curid=1876622", "title": "Museo sammarinese delle armi antiche", "text": ""}
{"id": "1876623", "revid": "198277", "url": "https://it.wikipedia.org/wiki?curid=1876623", "title": "Aprilia RS Cube", "text": "LAprilia RS Cube (nome reso graficamente come RS3, e talvolta trascritto semplicemente come RS3) \u00e8 un prototipo di motocicletta da competizione realizzata dalla casa motociclistica italiana Aprilia dal 2002 al 2004, per gareggiare nella classe MotoGP del motomondiale.\nPrototipo caratterizzato da soluzioni tecniche molto evolute se non decisamente estreme per l'epoca, tuttavia ci\u00f2 non bast\u00f2 a fare della RS Cube un mezzo vincente, al contrario rimanendo ai margini del motociclismo sportivo d'inizio anni Duemila: ci\u00f2 nonostante viene riconosciuta \"a posteriori\" come profetica, sotto vari aspetti, nell'avere anticipato la strada tecnica intrapresa dal motomondiale nel decennio a seguire.\nContesto.\nLa RS Cube affonda le sue radici nella seconda met\u00e0 degli anni 1990, quando Aprilia nutriva sempre pi\u00f9 dubbi sulla sua RSW-2 500, progetto di bicilindrica a due tempi con cui la casa di Noale era impegnata dal 1994 nella classe 500 del motomondiale, senza tuttavia conseguire risultati di rilievo. Preso atto dell'impossibilit\u00e0 di competere concretamente contro le pi\u00f9 prestazionali quattro cilindri giapponesi, gi\u00e0 sul finire del 1996 il reparto corse della casa italiana, con a capo l'ingegnere olandese Jan Witteveen, si era indirizzato verso un nuovo mezzo a frazionamento quadricilindrico, approntando un prototipo su base MuZ Swissauto.\nTale moto, nota come RSW 500 V4, arriv\u00f2 a uno stadio avanzato sul finire del 1999, con l'intento di farla debuttare in pista nella stagione 2001. Tuttavia questi piani vennero bruscamente frenati dal contemporaneo riassetto in atto nel motomondiale, con l'ufficializzazione dell'avvicendamento come categoria di riferimento, a partire dal 2002, tra le vecchie 500\u00a0cm\u00b3 a due tempi e le nuove MotoGP, ovvero prototipi a quattro tempi da 990\u00a0cm\u00b3: queste ultime, presto rivelatesi molto pi\u00f9 veloci, avrebbero inizialmente convissuto in pista nella transitoria \"top class\" unificata per poi lasciare strada all'era MotoGP \"de facto\" gi\u00e0 dal 2003.\nDavanti alla prospettiva di utilizzare la RSW 500/4 per un'unica stagione nonch\u00e9 di rimanere in svantaggio rispetto alla concorrenza, sprecando energie e soldi nello sviluppo di una moto nata, in pratica, gi\u00e0 obsoleta, Aprilia stopp\u00f2 il progetto della futura \"mezzo litro\" \u2014 cosa che comport\u00f2 anche il pensionamento della RSW-2 al termine del campionato 2000 e conseguente anno sabbatico di Noale nella \"classe regina\" \u2014 e vir\u00f2 sullo studio \"ex novo\" di un prototipo da MotoGP. Nacque cos\u00ec la RS Cube, svelata al Motor Show di Bologna nel dicembre 2001, con cui la casa italiana si present\u00f2 al via del motomondiale 2002.\nTecnica.\nNata sotto la supervisione del \"project leader\" Luigi Dall'Igna, la RS Cube sfruttava appieno il regolamento della neonata classe MotoGP, che permetteva molta libert\u00e0 in fase progettuale. La casa di Noale present\u00f2 un prototipo dotato di un motore in linea a tre cilindri e quattro tempi, una scelta derivata dai progressivi vantaggi regolamentari di peso concessi ai motori con minore frazionamento; di contro, le unit\u00e0 con maggiore frazionamento erano afflitte dal pi\u00f9 alto peso minimo imposto.\nIl motore della RS Cube era considerato il pi\u00f9 potente in pista in quel momento \u2014 dati ufficiosi parlarono di un limite di 330 km/h toccato in un test al Mugello d'inizio 2002 \u2014, accreditato di un'erogazione di circa 240 CV (180 kW) che, nelle ultime evoluzioni poco prima di abbandonare il motomondiale, raggiunse i 260 CV (190\u00a0kW); numeri che la concorrenza, specificamente Honda e Ducati, eguaglier\u00e0 solo un decennio pi\u00f9 tardi.\nL'adozione di un insolito propulsore tricilindrico, di derivazione Cosworth, fu una strada percorsa dalla sola Aprilia tra le case al debutto in MotoGP: una scelta fatta anche per staccarsi a livello d'immagine dalla filosofia progettuale delle rivali nipponiche, puntando su un motore nel solco della tradizione sportiva europea. Ci\u00f2 port\u00f2 il reparto corse di Noale a realizzare una motocicletta decisamente compatta e leggera, dagli ingombri molto simili a quelli di una vecchia \"mezzo litro\". Onde scaricare a pieno su strada la grande potenza del motore, fu notevole \u2014 e in anticipo sui tempi \u2014 il ricorso all'elettronica, sfruttando tecnologie all'epoca ancora inesplorate nel mondo delle due ruote, anche mutuate dalle monoposto di Formula 1: \u00e8 questo il caso del richiamo pneumatico delle valvole, ma similmente innovativi apparivano il comando del gas \"ride-by-wire\" e la frizione in carbonio.\nCarriera agonistica.\nStagione 2002.\nDopo essere stata portata in pista per la prima volta a fine gennaio 2002 sul circuito di Jerez de la Frontera e poi a lungo testata dal collaudatore Marcellino Lucchi, la RS Cube fece il suo debutto nel motomondiale 2002 guidata dal franco-italiano R\u00e9gis Laconi, per quello che era nei programmi Aprilia come un anno di apprendistato e sviluppo senza particolari velleit\u00e0 di classifica. L'esordio assoluto in Giappone port\u00f2 un ottavo posto che rimarr\u00e0 il migliore risultato stagionale (poi eguagliato al Mugello) e che pareva avallare l'ottimisto della vigilia espresso sia dal presidente Ivano Beggio sia da Witteveen, con quest'ultimo che pronosticava una competitivit\u00e0 Aprilia ai massimi livelli da met\u00e0 campionato in poi.\nTuttavia nelle gare successive la moto italiana inizi\u00f2 subito a mostrare le sue molte pecche: nonostante la grande potenza sprigionata dal suo tricilindrico, che la poneva sempre al vertice nelle classifiche della velocit\u00e0 di punta, nonch\u00e9 le sofisticate scelte tecniche, la RS Cube era afflitta da seri problemi di ciclistica (derivata da quella della RSW-2 500 di due stagioni addietro) che la rendevano una moto iperreattiva, difficile da domare all'avantreno e da tenere alla corda in curva, limitandone pesantemente la guidabilit\u00e0; altres\u00ec non pagarono le scelte di puntare su un tre cilindri per ragioni di peso, che a conti fatti diede vantaggi nulli, e soprattutto di affidarsi in esclusiva a gomme Dunlop, meno prestazionali delle rivali Michelin usate dal resto dello schieramento e incapaci di gestire la potenza scaturita dal motore \u2014 anche per via dei pochi ed embrionali sistemi di controllo della trazione all'epoca disponibili. La RS Cube chiuse molte gare negli ultimi posti o addirittura ritirata, con lo stesso Laconi falcidiato da numerosi dolori alle gambe a causa del difficile stile di guida da adottare.\nStagione 2003.\nIn vista del 2003 Aprilia cerc\u00f2 di porre rimedio alla difficile stagione d'esordio della RS Cube realizzandone una cosiddetta versione \"evolution\", dotata di un nuovo telaio costruito con una diversa geometria; venne anche incrementata la potenza del motore e limato qualche chilo al peso complessivo del mezzo, ottenendo cos\u00ec una moto pi\u00f9 potente e leggera. Si registr\u00f2 inoltre il passaggio a pneumatici Michelin e, cosa pi\u00f9 rilevante a livello aziendale, la chiusura del progetto RSV Mille nel campionato mondiale Superbike onde convogliare tutte le energie di Noale in MotoGP. Aprilia schier\u00f2 quest'anno due moto, chiamando a guidarle quotati piloti quali lo statunitense Colin Edwards, due volte iridato tra le derivate di serie, e al giapponese Noriyuki Haga ereditato dalla disciolta squadra Superbike.\nAlla luce del grande sforzo economico per migliorare il mezzo, garantito in larga parte dal nuovo e munifico sponsor, Alice, l'obiettivo di Noale per la nuova stagione era di portare la RS Cube a lottare nel gruppo dei primi. Si ripet\u00e9 invece il copione dell'anno precedente: Edwards incominci\u00f2 in maniera positiva con un sesto posto a Suzuka, migliore risultato stagionale di Aprilia \u2014 e che rimarr\u00e0 il migliore nella storia del prototipo \u2014, ma presto la moto torn\u00f2 a riproporre i suoi soliti problemi, relegando i due piloti a gare di ripiego a met\u00e0 classifica. Edwards e Haga, con quest'ultimo che ottenne come migliore piazzamento un settimo posto a Donington, caddero ben ventotto volte nel corso della stagione: in particolare il texano fu protagonista di un pauroso incidente nelle prove del Sachsenring, costretto a gettarsi dalla moto in fiamme per via di una fuoriuscita di carburante dal serbatoio, mente il nipponico spesso non vide la bandiera a scacchi.\nAl termine di un'annata pur chiusa da Aprilia al quarto posto tra i costruttori, davanti tra gli altri a Suzuki e Kawasaki, i risultati della RS Cube non poterono che essere considerati ancora deludenti a fronte dell'investimento.\nStagione 2004.\nNonostante le delusioni raccolte fino a quel momento, Aprilia decise di dare seguito al progetto RS Cube anche per il 2004, schierando un nuovo prototipo rivisto in oltre duecento elementi e portato in pista stavolta sotto le insegne pubblicitarie della MS. I manubri vennero affidati al navigato nordirlandese Jeremy McWilliams, veterano del motomondiale e gi\u00e0 pilota della RSW-2 500, e all'esordiente britannico Shane Byrne proveniente dal British Superbike Championship.\nLa stagione non fu diversa da quanto visto fin l\u00ec: la moto non riusc\u00ec mai a mostrare significativi miglioramenti durante l'anno, peggiorando se possibile i risultati del precedente biennio. Ancora pi\u00f9 travagliata fu la situazione dei piloti: se McWilliams chiuse il campionato senza mai lasciare le ultime posizioni, Byrne, il cui decimo posto in Italia rappresent\u00f2 il migliore piazzamento in stagione della RS Cube, fu vittima di un incidente in prova a Brno e sostituito da Michel Fabrizio, proveniente dalla Harris-WCM; l'italiano incapp\u00f2 a sua volta in un infortunio in Portogallo, tant'\u00e8 che per le ultime gare della stagione venne frettolosamente ingaggiato l'australiano Garry McCoy, da tempo appiedato. Questo si rivel\u00f2 il campionato pi\u00f9 negativo per la RS Cube che non riusc\u00ec mai ad avvicinare i prototipi delle altre case ufficiali, lasciandosi dietro nel mondiale costruttori soltanto le piccole e artigianali Proton KR, Harris-WCM e Moriwaki.\nVista la netta sproporzione tra investimenti fatti e risultati ottenuti, Aprilia fu costretta a ritirarsi dalla MotoGP a fine stagione, chiudendo dopo tre anni un progetto RS Cube che, \"a posteriori\", rischi\u00f2 di portare la casa di Noale sull'orlo del fallimento \u2014 proprio nel 2004, infatti, Beggio fu costretto a cedere l'azienda di famiglia a Piaggio onde garantirle un futuro. L'eredit\u00e0 della RS Cube in casa Aprilia sar\u00e0 raccolta solo un decennio pi\u00f9 tardi dalla RS-GP."}
{"id": "1876629", "revid": "2178917", "url": "https://it.wikipedia.org/wiki?curid=1876629", "title": "Unione franco-britannica", "text": "L'Unione franco-britannica \u00e8 un progetto di unione politica fra il Regno Unito e la Repubblica francese. L'idea fu proposta in alcuni periodi di crisi del XX secolo e possiede una serie di precedenti storici.\nUnioni storiche.\nInghilterra e Francia.\nDall'epoca della Conquista normanna, quando il Duca di Normandia divenne re d'Inghilterra mantenendo vincoli feudali con la corona francese, stretti legami intercorrono tra le due nazioni. Tuttavia, il rapporto instaurato nel 1066 non fu mai stabile e corrispose alla debolezza del regno di Francia. Fino al 1214 infatti il re d'Inghilterra detenne vasti possedimenti feudali nel nord della Francia, unendo al ducato di Normandia le contee di Maine, Angi\u00f2, Turenna e il Ducato di Bretagna. Dal 1154 era anche Duca d'Aquitania (o Guienna), Poitou, Guascogna e altri territori dipendenti dall'Aquitania. Controllava perci\u00f2 oltre met\u00e0 del regno francese (il cosiddetto Impero angioino), sebbene formalmente fosse vassallo del re di Francia. Il centro di gravit\u00e0 di questo composito regno venne a trovarsi per lo pi\u00f9 a sud della Manica: quattro dei sette re posteriori alla Conquista normanna erano francesi di nascita e di madrelingua. Nei secoli a venire i reali e i nobili inglesi studiarono il francese, oltre all'inglese. Sotto certi aspetti, l'Inghilterra appariva una provincia periferica della Francia: lo stesso diritto inglese assunse una forte impronta francese, mentre la lingua si imbeveva di francesismi.\nL'anomalia venne a cessare dopo la battaglia di Bouvines (1214), quando Filippo Augusto sottrasse a Giovanni Senzaterra i feudi della Francia settentrionale. Nel caos che ne segu\u00ec alcuni baroni inglesi ribelli offrirono il trono (1216-1217) al principe ereditario Luigi, che part\u00ec alla conquista dell'Inghilterra, restando per\u00f2 sconfitto. Dei loro possedimenti d'oltremanica gli inglesi riuscirono tutto sommato a mantenere la Guienna, di estensione ormai ridotta ma di uguale importanza strategica: la regione costitu\u00ec una base d'attacco quando nel 1337 riesplose la guerra fra i due paesi. Dal 1340 al 1360 e dal 1369 in avanti il sovrano inglese assunse fra i propri titoli quello di \"Re di Francia\"; nonostante la generale prevalenza degli inglesi nel conflitto, per\u00f2, nessun vero tentativo di concretizzare la pretesa ebbe luogo fino all'invasione attuata da Enrico V nel 1415. Verso il 1420 l'Inghilterra controllava il nord della Francia (inclusa la capitale) per la prima volta da duecento anni. Carlo VI fu costretto a diseredare il Delfino in favore del re inglese; ma poich\u00e9 questi gli premor\u00ec (per pochi mesi) la corona pass\u00f2 al figlio di lui Enrico VI, primo sovrano nella cui persona i due regni furono uniti (1422) realizzando per la prima e unica volta un'autentica unione politica dei due paesi.\nNel frattempo per\u00f2 i partigiani del Delfino, che detenevano parte della Francia meridionale, si riorganizzarono, contrattaccarono (1429), e riuscirono infine ad incoronare Carlo VII ponendo termine alla breve unione. Il conflitto anglo-francese prosegu\u00ec per altri vent'anni, finch\u00e9 nel 1453 gli inglesi furono definitivamente espulsi dal continente (con la sola eccezione di Calais che mantennero fino al 1558). L'Inghilterra possedette anche brevemente la citt\u00e0 di Dunkerque nel 1658-1662. Fino al 1801 i re inglesi e britannici usarono ancora l'appellativo di \"Re di Francia\", sebbene ormai solo per consuetudine e senza significato di rivendicazione; anche gli Stuart, esclusi dal potere nel 1688, mantennero il titolo - ormai velleitario come tutte le altre loro pretese - fino all'estinzione del casato nel 1807.\nScozia e Francia.\nLa cultura normanna o francese prese piede per la prima volta in Scozia durante la Rivoluzione Davidiana, quando re Davide I introdusse innovazioni di stampo continentale in tutti gli aspetti sociali, religiosi, economici e amministrativi della vita scozzese. Favor\u00ec inoltre l'ingresso in Scozia di personalit\u00e0 francesi e anglo-francesi. In questo modo riusc\u00ec effettivamente a creare un'aristocrazia franco-scozzese legata alla nobilt\u00e0 di Francia e Inghilterra. Dalle guerre di indipendenza scozzesi Francia e Scozia, nemiche comuni dell'Inghilterra e dei regnanti Plantageneti, iniziarono a disporre di una relazione diplomatica pi\u00f9 stretta garantita dalla Auld Alliance (1295-1560). Dal basso medioevo agli inizi dell'evo moderno la Scozia e i suoi \"burghs\" beneficiarono inoltre di stretti legami economici e commerciali con la Francia, in aggiunta ai preesistenti rapporti con i Paesi Bassi, la Scandinavia e il Baltico.\nLa prima e unica opportunit\u00e0 di unione dinastica si affacci\u00f2 nel XVI secolo, quando re Giacomo V, per due volte, prese in moglie donne francesi. Alla morte di Giacomo nel 1542 sal\u00ec al trono la figlia Maria Stuarda, e la Scozia fu governata da una nobildonna francese in qualit\u00e0 di reggente. Ella ottenne di dare in sposa Maria al Delfino Francesco II, che divenne cos\u00ec simbolicamente re di Scozia. Quando egli ascese al trono di Francia (1559) i due paesi si trovarono sperimentalmente congiunti in una sorta di unione personale. Se Francesco fosse vissuto fino ad avere un figlio da Maria, l'erede sarebbe stato re di entrambe le nazioni, e in seguito anche d'Inghilterra; ma il sovrano mor\u00ec l'anno seguente e Maria fece ritorno in un paese in preda alla ribellione politica e alla rivoluzione religiosa, ci\u00f2 che rese impossibile il mantenimento dell'alleanza.\nRimasero comunque in piedi cordiali relazioni economiche e culturali, anche se nel corso del XVII secolo le istituzioni scozzesi divennero sempre pi\u00f9 presbiteriane e spesso in lotta contro il cattolicesimo romano (una realt\u00e0 in contrasto con l'aggressiva politica filocattolica, interna ed estera, di Luigi XIV). Le relazioni franco-scozzesi furono ulterioriormente indebolite dall'unione con la corona inglese nel 1603, che signific\u00f2, nonostante l'indipendenza delle due nazioni, la condivisione del potere esecutivo con il regno d'Inghilterra e l'avvicinamento alla politica estera di questa piuttosto che della monarchia francese.\nProgetti moderni.\nEntente cordiale (1904).\nNell'aprile del 1904, il Regno Unito e la Terza repubblica francese firmarono una serie di accordi (Entente cordiale) che segnarono la fine di conflitti secolari intermittenti fra le due grandi potenze coloniali, avviando una coesistenza pacifica. Sebbene lo storico francese Fernand Braudel abbia descritto Francia e Regno Unito come una sola unit\u00e0, i \"leader\" politici nazionalisti d'ambo i paesi si trovarono a disagio con l'idea di una simile unione. Insieme l'Impero britannico e l'impero coloniale francese misuravano oltre 45 milioni di Km\u00b2 e comprendevano quasi 600 milioni di abitanti.\nSeconda guerra mondiale (1940).\nIl 16 giugno 1940, durante la seconda guerra mondiale, quando la 1\u00aa armata tedesca supera il Reno nei pressi di Colmar, con l'esercito francese prossimo al collasso nella campagna di Francia, il primo ministro inglese Winston Churchill sottopone al governo francese un'unione politica e un progetto di costituzione federale per istituire organismi comuni di difesa e politica estera, finanziaria ed economica. Era prevista, inoltre, una cittadinanza comune. Il piano era stato elaborato da Jean Monnet, uomo d'affari e funzionario pubblico francese, e Desmond Morton, ufficiale britannico e assistente personale di Churchill. Il governo inglese acconsent\u00ec, a patto che la flotta francese fosse inviata nei porti britannici. Lo scopo principale degli inglesi era assicurarsi la flotta transalpina. L'idea, sostenuta anche dal generale Charles de Gaulle, non fu messa ai voti, ma con il progredire della discussione era diventato chiaro che la maggioranza dei 24 membri presenti era contraria al piano e era invece favorevole all'armistizio con i tedeschi. I \"morbidi\" avevano vinto. Tre ore pi\u00f9 tardi, il capo del governo Reynaud si dimise e il presidente Lebrun diede l'incarico a Petain di formarne uno nuovo.\nCrisi di Suez (1956).\nNel settembre del 1956, durante la Crisi di Suez, nacque una \"task force\" anglo-francese per fronteggiare il nemico comune. Il primo ministro francese Guy Mollet torn\u00f2 a proporre l'unione fra i due paesi, con cittadinanza comune e la regina d'Inghilterra per capo di stato. In alternativa propose l'adesione della Francia al Commonwealth delle nazioni. Ma il \"premier\" britannico Anthony Eden rifiut\u00f2 ambo le proposte, e la Francia concluse allora il processo di adesione al Trattato di Roma, istitutivo della Comunit\u00e0 Economica Europea, rafforzando il legame con la Germania.\nFrangleterre (2007).\nLa proposta Mollet, resa pubblica per la prima volta nel Regno Unito il 15 gennaio 2007, grazie a un articolo di Mike Thomson nel sito di BBC News, ricevette reazioni ironiche nei media di entrambi i paesi, anche riguardo al nome infelice di Frangleterre (letteralmente \"Franghilterra\") coniato dalla BBC. L'emittente britannica affermava l'emersione del progetto da materiale appena desecretato, sostenendo che in Francia non esistesse alcun consimile documento d'archivio.\nL'indomani, in un programma televisivo della francese LCP, la giornalista Christine Clerc intervist\u00f2 l'ex ministro dell'interno gollista Charles Pasqua sulla proposta del 1956. Secondo Pasqua, se la richiesta fosse stata ufficializzata Mollet avrebbe sub\u00ecto un rinvio a giudizio per alto tradimento."}
{"id": "1876642", "revid": "1433081", "url": "https://it.wikipedia.org/wiki?curid=1876642", "title": "Macaco (capoeira)", "text": "Il Macaco (significa scimmia), \u00e8 una mossa acrobatica della capoeira che permette molte diramazioni di mosse in seguito.\nCome si usa.\nPu\u00f2 essere usata durante la \"Roda\" (la lotta) sia mentre si combatte che all'inizio per entrare acrobaticamente e guadagnarsi lo sguardo stupito di molti. Il suo nome deriva probabilmente dal fatto che per eseguirla l'individuo di piega sulle gambe e mette le braccia in avanti come fanno proprio le scimmie, da questa posizione \"scimmiesca\" una mano si mette dietro il sedere e si butta il peso sul braccio. Con una spinta da parte dei piedi e del bacino le gambe passano sopra il corpo e la testa formando uno spettacolare effetto compasso da davanti all'indietro."}
{"id": "1876649", "revid": "287204", "url": "https://it.wikipedia.org/wiki?curid=1876649", "title": "Max Manzo", "text": "Carriera.\nConsiderato uno dei padri fondatori della Supermoto italiana, detiene due titoli nazionali, un titolo europeo al Supermoto delle Nazioni e ottimi risultati nel Campionato del Mondo Supermoto (nel 2003 \u00e8 stato il primo pilota italiano a vincere un GP nel Mondiale Supermoto).\nDopo un infortunio a met\u00e0 stagione 2007, si \u00e8 ritirato dalle corse per dedicarsi all'attivit\u00e0 di direttore sportivo nel team ufficiale Husqvarna CH Racing.\nPalmar\u00e8s.\n\u25aa 1985 13\u00b0 Class. Campionato mondiale mx 125 cc. (Ktm / TM)"}
{"id": "1876652", "revid": "767487", "url": "https://it.wikipedia.org/wiki?curid=1876652", "title": "J-Kwon", "text": "Biografia e carriera.\nFan di MC Hammer, Kris Kross e soprattutto Heavy D, dopo aver frequentato a lungo l'ambiente hip hop, J-Kwon ottiene un contratto grazie a Jermaine Dupri, che riconosce in lui una grande abilit\u00e0 a rappare . Il suo primo album \"Hood Hop\" vende approssimativamente 650,000 copie, conquistando il disco d'oro. Il primo singolo estratto dall'album, \"Tipsy\", raggiunge la seconda posizione della Billboard Hot 100 e la quarta nel Regno Unito, diventando il suo pi\u00f9 grande successo.\nNel 2005 il suo brano \"Get XXX'd\", che vede la partecipazione di Petey Pablo e Ebony Eyez, viene inserito nella colonna sonora del film \"\". Lo stesso anno J-Kwon collabora con il comico Andy Milonakis nella trasmissione \"Like Dis\" su MTV.\nNel 2008 esce il suo secondo lavoro \"Hood Hop 2\", idealmente un sequel del suo album di debutto, a cui collaborano Chingy, Nelly, Murphy Lee, Teairra Mar\u00ed, Andy Milonakis, Ebony Eyez, Brandy e S.O.C.. Il nuovo album viene pubblicato dalla \"Hood Hop Ent\", etichetta discografica fondata dallo stesso J-Kwon."}
{"id": "1876655", "revid": "122783412", "url": "https://it.wikipedia.org/wiki?curid=1876655", "title": "Storia d'amore e d'amicizia", "text": "Storia d'amore e d'amicizia \u00e8 uno sceneggiato televisivo diretto da Franco Rossi, trasmesso da Rai 1 nel 1982 e poi replicato pi\u00f9 volte anche negli anni '90 e duemila.\n\u00c8 la prima prova attoriale del giovane Claudio Amendola, qui co-protagonista con Massimo Bonetti e Barbara De Rossi. Nel film compaiono anche Ferruccio Amendola e Massimo Dapporto. Narratrice, nel ruolo della figlia del protagonista, Rita Savagnone.\n\u00c8 tratto dal libro \"La ballata di un campione\" di Guglielmo Spoletini, che \u00e8 pure sceneggiatore assieme a Ennio De Concini.\nTrama.\nRina Sonnino racconta come, in piena epoca fascista, due giovani romani amici per la pelle - suo padre ebreo Davide e il socialista Cesare - decisero di darsi al pugilato.\nEntrambi si innamorano anche della stessa ragazza, la loro vicina di casa Sara; le varie disavventure, tra cui la guerra e la persecuzione di ebrei e dissidenti, non metteranno comunque in ombra la loro amicizia fraterna.\nMusica.\nIl brano ribattezzato come \"Tema di Cesare\" venne composto da Mario Nascimbene per l'episodio Paradiso per tre ore diretto da Dino Risi per il film L'amore in citt\u00e0, 1953."}
{"id": "1876660", "revid": "1543377", "url": "https://it.wikipedia.org/wiki?curid=1876660", "title": "Ben Carlson", "text": "Dal 2003 partecipa al campionato AMA Supermoto, dove ha vinto due titoli Supermoto Unlimited consecutivi nel 2006 e 2007, di cui uno con Aprilia, divenendo il primo pilota a vincere un titolo AMA Supermoto con una moto bicilindrica. Grazie a questi risultati \u00e8 uno dei piloti di Supermoto statunitensi pi\u00f9 titolati in attivit\u00e0 insieme a Mark Burkhart, oltre che il pi\u00f9 giovane campione AMA Supermoto (nel 2006 aveva solo 21 anni) insieme a Grant Langston e Troy Herfoss.\nNel 2007 e 2008 corre nel Team Aprilia Rip It Energy di propriet\u00e0 del compagno di squadra Darryl Atkins, ma nel 2009 il team chiude costringendo il pilota a rimanere senza team. L'americano corre quindi solo eventi singoli come i Superbikers di Mettet per tutta la stagione 2009."}
{"id": "1876661", "revid": "198277", "url": "https://it.wikipedia.org/wiki?curid=1876661", "title": "Sisport", "text": "La Sisport, precedentemente nota come Sisport Fiat, \u00e8 una societ\u00e0 polisportiva di Torino appartenente a Fiat Chrysler Automobiles.\nStoria.\nIl sodalizio fu fondato il 5 febbraio 1922 in seno alla casa automobilistica FIAT, col nome di \"Gruppo Sportivo FIAT\". Per decisione delle autorit\u00e0 fasciste cambi\u00f2 poi nome in \"Dopolavoro FIAT\", riprendendo quindi la denominazione originaria nel 1945 alla caduta del regime. Nel 1978 adott\u00f2 la denominazione corrente. La societ\u00e0 vanta l'attribuzione della stella d'oro al merito sportivo del CONI.\nAttivit\u00e0.\nCalcio.\nLa sezione calcio vinse il campionato piemontese di Terza Divisione 1924-1925 e venne promossa in Seconda Divisione 1925-1926, all'epoca torneo cadetto della piramide calcistica italiana. I torinesi debuttarono molto bene in campionato, ma vennero alla fine beffati da una riforma dei campionati: infatti, nonostante un buon sesto posto nel girone C, i piemontesi in dirittura d'arrivo non riuscirono a accedere al nuovo campionato cadetto (l'ex Seconda Divisione ridenominato dalla stagione successiva Prima Divisione) e vennero retrocessi nella nuova Seconda Divisione, ora terzo livello dei campionati. In poche stagioni i torinesi scesero dai campionati interregionali a quelli regionali; ritornarono in Serie C nella stagione 1938-39 ma furono subito retrocessi, dopo appena una stagione, in Prima Divisione Regionale. Da allora non riuscirono pi\u00f9 a risalire tra i professionisti.\nPer quanto concerne le due pi\u00f9 blasonate societ\u00e0 calcistiche torinesi, gli impianti Sisport hanno ospitato a pi\u00f9 riprese gli allenamenti sia della (a Orbassano dal 1990 al 1994, e in via Guala dal 2003 al 2006) sia del (a periodi alterni a Orbassano tra la fine degli anni 1970 e la met\u00e0 degli anni 2000, e in corso Unione Sovietica dal 2006 al 2017). Nella stagione 2017-2018 la struttura di via Olivero ha ospitato gli allenamenti della prima squadra femminile juventina, oltre agli allenamenti e alle partite casalinghe della relativa formazione Primavera.\nPallacanestro femminile.\nRisultati di molto migliori li ottenne la sezione pallacanestro. La squadra femminile di basket vinse pi\u00f9 volte lo scudetto, ben cinque - nel 1962, 1963, 1964, 1979, 1980 - e una Coppa dei Campioni d'Europa nel 1980. Al suo attivo anche 2 titoli nazionali giovanili: Allieve 1969 e Ragazze 1975.\nPallanuoto maschile.\nLa squadra di pallanuoto del Centro Sportivo Fiat ha partecipato a sei edizioni del campionato di Serie A, raggiungendo i migliori risultati nel 1971 e nel 1980, classificandosi al 2\u00ba posto. Al termine di quest'ultimo campionato cess\u00f2 l'attivit\u00e0 e la sua eredit\u00e0 venne raccolta da una nuova societ\u00e0, Torino '81.\nNuoto.\nLa squadra di nuoto vanta molti risultati di prestigio internazionale nei decenni, con l'apice raggiunto da Alessio Boggiatto, iridato al mondiale di Fukuoka 2001 e all'europeo di Berlino 2002.\nPallavolo maschile.\nDella squadra di pallavolo maschile si ha solo notizia di una sua partecipazione al primo campionato nazionale nel 1946, classificandosi al 4\u00ba posto del girone finale.\nRugby.\nLa squadra di rugby ha partecipato a due campionati di serie A nel 1929-30, classificandosi al 4\u00ba posto (ultimo) del Gruppo B, e nel 1930-31, venendo eliminata al primo turno.\nAltri sport.\nAltre sezioni degne di nota sono quella dei canottieri (inaugurata il 29 ottobre 1922; vinse il campionato italiano nel 1932 e nel 1933) e quella di ginnastica (che al Concorso internazionale di Ginnastica, svoltosi a Firenze nel 1924, ricevette la Corona di alloro per eccellenza essendosi piazzata al primo posto tra le Squadre Aziendali e al decimo nella graduatoria generale).\nIl \"CSR Fiat\" \u00e8 stato inoltre Campione d'Italia di tamburello nel 1960 e pi\u00f9 volte campione d'Italia di societ\u00e0 di atletica leggera, sia tra gli uomini che tra le donne.\nStrutture.\nLa societ\u00e0 gestisce due impianti d'uso multidisciplinare siti nel quartiere torinese del Lingotto e nel comune di Settimo Torinese, occupando una superficie complessiva di . Entrambi sono stati anche usati in diversi periodi per rifiniture da diverse societ\u00e0 sportive piemontesi, quali la squadra maschile, femminile e le giovanili della Juventus, la prima squadra e le giovanili del , nonch\u00e9 le prime squadre dell'Auxilium Torino e del Torino CUS, oltrech\u00e9 sede di competizioni internazionali quali il Grand Prix di Scherma.\nTra i due impianti ci sono, tra l'altro:\nIn passato la Sisport ha gestito un altro centro con piscina a Torino, in Corso Moncalieri, e un impianto sportivo nel comune di Orbassano."}
{"id": "1876663", "revid": "1318658", "url": "https://it.wikipedia.org/wiki?curid=1876663", "title": "Unione francese", "text": "LUnione francese (francese Union fran\u00e7aise) fu una entit\u00e0 politica creata dalla quarta Repubblica francese per rimpiazzare l'antico sistema coloniale, l'impero coloniale francese (\"Empire Fran\u00e7ais\") e abolire lo stato di \"indigeno\" (\"indig\u00e8ne\").\nStoria.\nStabilita dalla costituzione francese del 27 ottobre 1946 (quarta repubblica), essa dur\u00f2 fino al 1958, quando venne rimpiazzata dalla Comunit\u00e0 francese dalla quinta Repubblica francese di Charles de Gaulle.\nL'unione francese era modellata sul Commonwealth Britannico, ed includeva la Francia, dipartimenti e territori d'oltremare, protettorati e territori e stati associati.\nComposizione.\nLUnione francese raggruppa diverse entit\u00e0:\nDissoluzione.\nUfficialmente l'Unione francese dur\u00f2 fino al 1958 quando fu sostituita dalla Comunit\u00e0 francese. Non tutti i paesi membri dell\"Unione aderirono\" alla \"Comunit\u00e0\" e alcuni ottennero l'indipendenza prima del 1958 (data della sostanziale fine della Unione francese).\nDate di indipendenza:"}
{"id": "1876664", "revid": "152416", "url": "https://it.wikipedia.org/wiki?curid=1876664", "title": "Focaccia classica di Genova", "text": ""}
{"id": "1876668", "revid": "287204", "url": "https://it.wikipedia.org/wiki?curid=1876668", "title": "J\u00fcrgen K\u00fcnzel", "text": "Ex-crossista, ha partecipato come uomo KTM sia al Campionato del Mondo Supermoto sia al Campionato AMA Supermoto, dove ha vinto un titolo. Dopo una breve parentesi in Kawasaki, dal 2007 corre con il team tedesco Husqvarna Zupin Moto-Sport a livello nazionale.\nNel 2010 lascia Husqvarna per passare al Team Grebenstein Aprilia.\n\u00c8 ritenuto uno dei capostipiti della Supermoto in Germania e il pilota tedesco pi\u00f9 titolato dopo Bernd Hiemer."}
{"id": "1876669", "revid": "121837", "url": "https://it.wikipedia.org/wiki?curid=1876669", "title": "Uvby di Str\u00f6mgren", "text": ""}
{"id": "1876671", "revid": "253269", "url": "https://it.wikipedia.org/wiki?curid=1876671", "title": "Richard Grieco", "text": "Biografia.\nGrieco nasce a Watertown, nello stato di New York, il 23 marzo del 1965 da padre statunitense di origini italiane, Richard John Grieco Sr., e da madre statunitense di origini irlandesi, Carolyn O'Reilly. Dopo aver giocato a football per la \"Central Connecticut State University\", ed aver lavorato come modello, Grieco interpreta il personaggio di Rick Gardner nella soap opera \"One Life to Live\" dal 1985 al 1987. Nel 1988, Grieco compare nel ruolo del Detective Dennis Booker nel popolare telefilm \"21 Jump Street\" e nel suo spinoff \"Booker\". Il debutto al cinema avviene nel 1991 con il film \"Un agente segreto al liceo\" del 1991 a cui seguono numerosi ruoli. Nel 1994 firma un contratto con una casa discografica tedesca con la quale pubblica il cd \"Waiting for the Sky to Fall\". Nel 2004 l'attore, grazie alla collaborazione con la manager Cheryl Bogard, ha formato il gruppo musicale \"Wasteland Park\". Recentemente Grieco ha fatto parte del cast del telefilm \"Veronica Mars\"."}
{"id": "1876675", "revid": "123237949", "url": "https://it.wikipedia.org/wiki?curid=1876675", "title": "Blob (mostro)", "text": "Blob \u00e8 un mostro alieno, protagonista di alcuni film di fantascienza a partire da \"Fluido mortale\" (\"The Blob\"), diretto dal Irvin S. Yeaworth Jr. nel 1958, per proseguire con \"Beware! The Blob\", diretto da Larry Hagman nel 1972, e \"Blob - Il fluido che uccide\" (\"The Blob\"), diretto nel 1988 da Chuck Russell. \nIl Blob \u00e8 uno dei mostri cinematografici pi\u00f9 caratteristici e celebri della storia del cinema e il film \"Fluido mortale\" \u00e8 considerato un \"cult\".\nOrigine del nome.\nIl nome del film originale \"The Blob\" (\"Fluido mortale\", nell'edizione in italiano), e di conseguenza della creatura, era \"The Glob\", fu la sceneggiatrice Kay Linaker a riferirsi al mostro del film identificandolo con l'appellativo di \"The Blob\". Secondo altre fonti, allo scopo di evitare il sorgere di problemi legati ad omonimie (il disegnatore Walt Kelly aveva gi\u00e0 usato \"The Glob\" come titolo per un suo libro per bambini), il titolo fu cambiato in \"The Blob\" In seguito il termine \"blob\" \u00e8 divenuto sinonimo di \"informe mostro alieno\".\nStoria del personaggio.\nIl Blob originale.\nNel film \"Fluido mortale\" non vengono svelate le origini del Blob, giunto sulla terra tramite una piccola meteora. Il Blob \u00e8 un ammasso gelatinoso di colore rossastro e di forma indefinita. Si muove rotolando su s\u00e9 stesso. \u00c8 paragonabile a un grosso macrofago del sangue, e come esso si procura il nutrimento assimilando la carne di ogni essere vivente che incontra sulla sua strada, uccidendolo orribilmente al suo interno in pochi secondi.\nMan mano che si nutre, esso cresce e aumenta di volume, diventando enorme. Non conosce ostacoli, e riesce a passare attraverso qualunque varco e penetrando ovunque. \u00c8 praticamente indistruttibile e resiste a bombe, scosse elettriche, calore estremo. L'unica cosa che lo pu\u00f2 fermare \u00e8 il freddo, che ne indurisce la struttura bloccandolo e impedendogli di muoversi, ma comunque non uccidendolo.\nNel film \"Fluido mortale\" (\"The Blob\", 1958) viene fermato dal freddo generato dagli estintori ad anidride carbonica, e successivamente trasportato nell'Artico dove il freddo lo terr\u00e0 bloccato. Non si sa se il Blob abbia una sorta di intelligenza, ma avverte sicuramente le variazioni di luce, temperatura, magnetismo, e capta anche i movimenti degli esseri che gli stanno intorno. \nNel sequel del 1972, \"Beware! The Blob\", la creatura viene incautamente scongelata e portata a Los Angeles da un tecnico di oleodotti. Qui semina il panico e divora moltissime persone prima di venir arrestata dall'impianto di refrigerazione di una pista di pattinaggio.\nBlob - Il fluido che uccide.\nIl Blob presente nel film \"Blob - Il fluido che uccide\" di Chuck Russell \u00e8 un essere gelatinoso simile al Blob originale, ma non ha origine aliena. \u00c8 invece un organismo monocellulare (nell'edizione italiana del film si parla di \"virus\"), creato nello spazio a bordo di un satellite artificiale e cresciuto esponenzialmente, frutto di esperimenti militari di guerra batteriologica.\nAnch'esso \u00e8 vulnerabile al freddo, ma \u00e8 pi\u00f9 solido e resistente e sviluppa dei tentacoli molto lunghi e prensili, con i quali \u00e8 in grado di afferrare qualsiasi cosa intorno a lui e di assimilarla in breve tempo.\nRealizzazione.\nPer rappresentare l'informe creatura nel film \"Fluido mortale\", venne utilizzata una mistura di silicone verniciata di rosso fragola. La vernice veniva rinnovata numerose volte durante il giorno cos\u00ec da conferirle brillantezza.\nPer la realizzazione del Blob di \"Beware! The Blob\", sono stati utilizzati vari galloni di silicone rosso essiccato. In altre scene del film del '72 sono inoltre stati impiegati vari altri materiali, come un grande pallone rosso, fogli semi-trasparenti di plastica rossa, un grande cilindro rotante di silicone rosso piazzato davanti alle lenti della cinepresa (cui i fan fanno riferimento come i \"Blob-Cam\" shot).\nPer il film del 1988, venne usato del silicone normalissimo, tranne due scene, create con i primi modelli 3D usati ai tempi, anche con scarsa tecnologia."}
{"id": "1876676", "revid": "300067", "url": "https://it.wikipedia.org/wiki?curid=1876676", "title": "Mike Jordan", "text": ""}
{"id": "1876677", "revid": "534140", "url": "https://it.wikipedia.org/wiki?curid=1876677", "title": "Indig\u00e9nat", "text": "L'indig\u00e9nat \u00e8 una legislazione ed un insieme di pratiche utilizzate nei territori del secondo impero coloniale francese in vigore a partire dalla seconda met\u00e0 del XIX secolo fino al secondo dopoguerra. Questo insieme di norme \u00e8 disomogeneo e bench\u00e9 si parli frequentemente di \"Code de l'indig\u00e9nat\" non si tratta di un testo unico di leggi. L\"'indig\u00e9nat\" viene discusso durante la Conferenza di Brazzaville nel 1944 e definitivamente abrogato nel 1946, sebbene alcune norme restano in vigore fino all'indipendenza delle colonie.\nQuesta legislazione viene adottata per prima in Algeria a partire dal 1834, confermata per legge nel 1881 e con successivi decreti estesa alle altre colonie francesi. Si tratta in sostanza di una giustizia amministrativa che si applica soltanto alle persone definite giuridicamente come \"indig\u00e9nes\". Non rispetta i principi generali del diritto francese, in particolare perch\u00e9 autorizza sanzioni a carattere collettivo, deportazioni di abitanti oltre che sanzioni di comportamenti che la legge ordinaria non proibisce, senza possibilit\u00e0 di appello n\u00e9 difesa.\nLegislazioni analoghe ed elaborate sull'esempio francese furono usate nelle colonie britanniche, portoghesi, tedesche, italiane, belghe e olandesi.\nBibliografia.\nCe livre peut \u00eatre lu gratuitement gr\u00e2ce au lien suivant: http://www.editions-zones.fr/spip.php?page=lyberplayer&amp;id_article=113"}
{"id": "1876684", "revid": "298229", "url": "https://it.wikipedia.org/wiki?curid=1876684", "title": "FIAT Torino", "text": ""}
{"id": "1876685", "revid": "298229", "url": "https://it.wikipedia.org/wiki?curid=1876685", "title": "Fiat Torino", "text": ""}
{"id": "1876687", "revid": "599013", "url": "https://it.wikipedia.org/wiki?curid=1876687", "title": "Albert Miralles", "text": "Carriera.\nNel 2004 \u00e8 stato scelto al secondo giro del draft NBA dai Toronto Raptors."}
{"id": "1876688", "revid": "124692397", "url": "https://it.wikipedia.org/wiki?curid=1876688", "title": "Comunit\u00e0 francese", "text": "La Comunit\u00e0 francese (francese: \"Communaut\u00e9 fran\u00e7aise\") fu un'entit\u00e0 politica che sostitu\u00ec nel 1958 l'Unione francese, nella quale si era trasformato l'impero coloniale francese a seguito della seconda guerra mondiale. Essa venne inclusa nella costituzione francese del 1958. I territori membri, formalmente colonie francesi, ottennero una sostanziale autonomia, mentre la Francia controllava la moneta, la difesa, gli affari esteri e la strategia di sicurezza.\nQuando la Comunit\u00e0 venne istituita, il leader francese Charles de Gaulle specific\u00f2 che tutte le nazioni che ne facevano parte avrebbero potuto scegliere l'indipendenza. Eccetto la Guinea, che deliber\u00f2 con un referendum nel 1958 di non aderire, tutti i territori francesi in Africa scelsero di aderire. Tutti ottennero l'indipendenza nel 1960.\nComposizione.\nLa \"Comunit\u00e0\" comprendeva :\nDissoluzione.\nUfficialmente la Comunit\u00e0 francese dur\u00f2 fino al 1995.\nIn realt\u00e0 quasi tutti i paesi ottennero l'indipendenza nel 1960, e gi\u00e0 nel 1961, si constat\u00f2 che le disposizioni costituzionali relative alla Comunit\u00e0 erano sostanzialmente decadute; comunque fu con una modifica costituzionale del 1995 che le disposizioni relative furono ufficialmente abrogate.\nDopo il 1960, l'Algeria francese (1962), le Comore (1975), Gibuti (1977) e le Nuove Ebridi (1980) hanno ottenuto l'indipendenza."}
{"id": "1876691", "revid": "276444", "url": "https://it.wikipedia.org/wiki?curid=1876691", "title": "Voiturette", "text": ""}
{"id": "1876693", "revid": "1318658", "url": "https://it.wikipedia.org/wiki?curid=1876693", "title": "Giovanni Curcuas", "text": "Considerato uno dei pi\u00f9 grandi generali bizantini, i suoi successi nelle battaglie contro gli stati musulmani in Oriente rappresentarono una svolta nelle centenarie guerre arabo-bizantine e diedero inizio all'\"Et\u00e0 delle conquiste\" del X secolo di Bisanzio.\nCurcuas apparteneva a una famiglia di origini armene che gener\u00f2 anche altri notevoli generali bizantini. Inizialmente comandante di un reggimento di guardie del corpo imperiali, Curcuas fu tra i principali sostenitori dell'imperatore bizantino Romano I Lecapeno (r. 920-944) e ne favor\u00ec l'ascesa al trono. Nel 923, come ricompensa, Curcuas fu nominato comandante supremo delle armate bizantine sul fronte orientale, trovandosi a fronteggiare il Califfato abbaside e gli emirati di frontiera musulmani semiautonomi. Mantenne la carica per pi\u00f9 di un ventennio, conseguendo dei decisivi successi militari bizantini che alterarono l'equilibrio strategico nella regione.\nNel corso del IX secolo, Bisanzio aveva gradualmente recuperato forze e stabilit\u00e0 interna mentre il Califfato aveva cominciato gradualmente a disgregarsi. Sotto la conduzione di Curcuas, le armate bizantine avanzarono in profondit\u00e0 in territorio musulmano per la prima volta in quasi 200 anni, avviando una politica espansionistica che port\u00f2 alla conquista degli emirati di Melitene e di Qaliqala, estendendo il controllo bizantino sull'Eufrate settentrionale e sull'Armenia occidentale. I rimanenti principi iberici e armeni divennero vassalli bizantini. Curcuas inoltre contribu\u00ec alla vittoria sugli invasori Rus' che avevano minacciato la stessa Costantinopoli nel 941 e recuper\u00f2 il \"Mandylion\" di Edessa, una importante reliquia religiosa raffigurante per i fedeli il volto di Ges\u00f9 Cristo. Fu destituito nel 944 a causa delle macchinazioni dei figli di Romano Lecapeno ma recuper\u00f2 il favore dell'imperatore Costantino VII (r. 913-959), servendo come ambasciatore imperiale nel 946. La sua sorte successiva \u00e8 ignota.\nBiografia.\nGiovent\u00f9 e inizi di carriera.\nGiovanni apparteneva alla famiglia armena dei Curcuas o Kourkouas\u2014una ellenizzazione del loro cognome originario, Gurgen (in armeno: \u0533\u0578\u0582\u0580\u0563\u0565\u0576) \u2014che era emersa ponendosi al servizio dei Bizantini nel corso del IX secolo ed era divenuta una delle grandi famiglie della aristocrazia militare proprietaria terriera anatolica (i cosiddetti \"dynatoi\"). Il nonno omonimo di Giovanni era stato comandante del reggimento di \u00e9lite (tagma) degli \"Hikanatoi\" sotto il regno di Basilio I (r. 867-886); il fratello di Giovanni, Teofilo, divenne un generale di successo, come lo stesso figlio di Giovanni, Romano, e il suo pronipote, Giovanni Zimisce.\nPoco \u00e8 noto della giovent\u00f9 di Giovanni. Suo padre era un ufficiale benestante del palazzo imperiale. Lo stesso Giovanni era nato a Dokeia (odierna Tokat), nella regione di Darbidos nel Thema Armeniaco, e fu istruito da un parente, il vescovo di Gangra Cristoforo. Verso la fine della reggenza di Zoe Carbonopsina (914\u2013919) in nome del figlio in minore et\u00e0 Costantino VII (r. 913-959), Curcuas fu nominato comandante del reggimento a guardia del palazzo dei \"Vigla\", probabilmente mediante gli intrighi del connazionale ammiraglio armeno Romano Lecapeno che intendeva servirsene per impadronirsi del trono. In questo ruolo, arrest\u00f2 alcuni alti funzionari che si opponevano alla presa del potere da parte di Lecapeno, preparando la strada per la nomina di quest'ultimo a reggente in luogo di Zoe nel 919. Lecapeno acquis\u00ec progressivamente sempre pi\u00f9 potere finch\u00e9 fu incoronato imperatore nel dicembre 920. Per ricompensarlo per il suo appoggio, intorno al 923, Romano Lecapeno promosse Curcuas al grado di Domestico delle Scholae, di fatto nominandolo comandante supremo di tutte le armate imperiali in Anatolia. Secondo la cronaca di Teofane Continuato, Curcuas detenne la carica per ben 22 anni e sette mesi, una durata senza precedenti.\nA quell'epoca, e in seguito alla disfatta nella Battaglia di Acheloos in 917, i Bizantini erano impegnati prevalentemente nei Balcani in un conflitto duraturo contro la Bulgaria. Comunque il primo incarico di Curcuas come Domestico d'Oriente fu la repressione della rivolta di Bardas Boilas, il governatore (\"strategos\") del thema di Chaldia, una regione strategicamente importante sulla frontiera anatolica nordorientale dell'Impero. Dopo tale repressione suo fratello, Teofilo Curcuas, sostitu\u00ec Boilas come governatore della Chaldia. In qualit\u00e0 di comandante del settore pi\u00f9 settentrionale della frontiera orientale, Teofilo si rivel\u00f2 un militare competente e assistette validamente il fratello nel corso delle sue campagne militari.\nPrima sottomissione di Melitene e campagne in Armenia.\nIn seguito alle conquiste islamiche del VII secolo, il conflitto arabo-bizantino era stato caratterizzato da frequenti incursioni e controincursioni lungo un confine relativamente stabile corrispondente approssimativamente alle catene montuose del Tauro e Anti-Tauro. Fino agli anni sessanta del IX secolo, i superiori eserciti musulmani avevano costretto i Bizantini sulla difensiva. Solo a partire dal 863, con la vittoria nella Battaglia di Lalakaon, i Bizantini riuscirono gradualmente a guadagnare terreno sui Musulmani, sferrando incursioni sempre pi\u00f9 in profondit\u00e0 in Siria e Giazira e annettendo lo stato pauliciano incentrato su Tephrike (odierna Divri\u011fi). Inoltre, secondo lo storico Mark Whittow, \"by 912 the Arabs had been pinned back behind the Taurus and Anti-Taurus\" (\"entro il 912 gli Arabi erano stati relegati al di l\u00e0 del Tauro e Anti-Tauro\"), incoraggiando gli Armeni a cambiare schieramento defezionando al Califfato abbaside per passare al servizio dell'impero in numero sempre maggiore. La ripresa dei Bizantini fu inoltre agevolata dal declino progressivo dello stesso Califfato abbaside, soprattutto sotto al-Muqtadir (r. 908-932), a causa delle numerose rivolte che il governo centrale dovette fronteggiare. Nei territori periferici del Califfato, l'indebolimento dell'autorit\u00e0 del governo centrale favor\u00ec l'ascesa di dinastie locali semiautonome. Inoltre, dopo la morte dello zar bulgaro Simeone nel 927, la stipula di un trattato di pace con i Bulgari permise all'Impero di concentrare le proprie risorse in Oriente.\nEntro il 925, Romano Lecapeno si sent\u00ec sufficientemente potente da richiedere il pagamento di tributi alle citt\u00e0 musulmane sul versante occidentale dell'Eufrate. Al loro rifiuto, nel 926, Curcuas condusse l'esercito oltre il confine. Assistito dal fratello Teofilo e da un contingente armeno sotto il comando dello \"strategos\" di Lykandos, Mleh (Melias nelle fonti greche), Curcuas scelse come obiettivo militare Melitene (odierna Malatya), capitale di un emirato che in passato era stata una spina nel fianco per Bisanzio. L'esercito bizantino espugn\u00f2 vittoriosamente la parte inferiore della citt\u00e0, anche se la cittadella continu\u00f2 a resistere, e Curcuas concluse un trattato con il quale l'emiro accett\u00f2 di diventare tributario di Bisanzio.\nNel 927\u2013928 Curcuas sferr\u00f2 una incursione imponente nell'Armenia controllata dagli Arabi. Dopo aver espugnato Samosata (odierna Samsat), importante fortezza sull'Eufrate, i Bizantini avanzarono fino alla capitale armena Dvin. Una controffensiva araba, tuttavia, li costrinse a evacuare Samosata dopo appena pochi giorni, mentre Dvin, difesa dal generale sagide Nasr al-Subuki, resistette con successo all'assedio bizantino, finch\u00e9 le perdite crescenti costrinsero i Bizantini a levarlo. Allo stesso tempo, Thamal, l'emiro di Tarso, condusse vittoriose incursioni nell'Anatolia meridionale e neutralizz\u00f2 Ibn al-Dahhak, un capo locale curdo che appoggiava i Bizantini. I Bizantini allora marciarono verso l'emirato qaysita nella regione del Lago Van nell'Armenia meridionale. Le truppe di Curcuas saccheggiarono la regione ed espugnarono le citt\u00e0 di Khliat e Bitlis, dove si narra avessero sostituito il \"minbar\" della moschea con una croce. Gli Arabi implorarono invano aiuti al Califfo, inducendo un esodo di Musulmani dalla regione. Questa incursione, che si spinse a pi\u00f9 di di distanza dal territorio imperiale, si discostava dalla strategia difensiva adottata da Bisanzio nei secoli precedenti e mise in luce le potenzialit\u00e0 dell'esercito imperiale. Nonostante ci\u00f2, una carestia in Anatolia e le esigenze di condurre in concomitanza delle campagne in Italia meridionale indebolirono le forze a disposizione di Curcuas. Il suo esercito fu sconfitto e costretto al ritiro da Muflih, un ex \"ghulam\" sagide nonch\u00e9 governatore di Adharbayjan.\nNel 930, l'attacco di Melias a Samosata conobbe una sconfitta pesante; uno dei suoi figli fu catturato insieme ad altri ufficiali prominenti, e inviato a Baghdad. Pi\u00f9 tardi, nello stesso anno, Giovanni e suo fratello Teofilo assediarono Teodosiopoli (odierna Erzurum), la capitale dell'emirato di Qaliqala. La campagna fu complicata dalle macchinazioni dei loro apparenti alleati, i sovrani iberici di Tao-Klarjeti. Infastiditi dall'estensione del controllo diretto bizantino adiacente alle proprie frontiere, gli Iberici avevano gi\u00e0 fornito scorte alla citt\u00e0 assediata. Una volta che la citt\u00e0 fu investita, richiesero con veemenza che i Bizantini consegnassero loro alcune delle citt\u00e0 espugnate, ma quando una di esse, il forte di Mastaton, fu consegnata, gli Iberici lo restituirono prontamente agli Arabi. Dal momento che Curcuas necessitava di tenere placati gli Iberici ed era consapevole che la sua condotta era tenuta sotto controllo dai principi armeni, non reag\u00ec a tale affronto. Dopo sette mesi di assedio, Teodosiopoli cadde nella primavera 931 e fu resa un vassallo tributario, mentre, secondo il \"De Administrando Imperio\" di Costantino VII, tutti i territori a nord del fiume Araxes furono assegnati al re iberico David II. Come a Melitene, il mantenimento del controllo bizantino su Teodosiopoli si rivel\u00f2 difficoltoso e la popolazione rimase recalcitrante. Nel 939, essa si rivolt\u00f2 ed espulse i Bizantini, e Teofilo Curcuas non riusc\u00ec a sottomettere la citt\u00e0 fino al 949. Fu allora che fu annessa all'impero e la sua popolazione musulmana fu espulsa e rimpiazzata da coloni greci e armeni.\nPresa definitiva di Melitene.\nIn seguito alla morte dell'emiro Abu Hafs, Melitene rinneg\u00f2 la propria lealt\u00e0 ai Bizantini. Dopo il fallimento di diversi tentativi di prendere la citt\u00e0 d'assalto o con sotterfugi, i Bizantini stabilirono un anello di fortezze sulle colline intorno alla pianura di Melitene, e devastarono metodicamente la zona. Entro l'inizio del 931, gli abitanti di Melitene furono costretti a negoziare: essi accettarono di diventare tributari e si impegnarono inoltre a fornire un contingente militare ai Bizantini per le successive campagne.\nTuttavia gli altri stati musulmani non rimasero inattivi: nel marzo dello stesso anno, i Bizantini furono colpiti da tre incursioni consecutive in Anatolia, organizzate dal comandante abbaside Mu'nis al-Muzaffar, mentre ad agosto, una incursione imponente condotta da Thamal di Tarso si spinse in profondit\u00e0 fino ad Ancyra e Amorio e ritorn\u00f2 con prigionieri dal valore equivalente a \u00a0dinar d'oro. Nel frattempo, i Bizantini erano impegnati in Armenia meridionale, dove erano intervenuti in appoggio del sovrano di Vaspurakan, Gagik I, che aveva radunato i principi armeni locali e si era alleato con i Bizantini contro l'emiro di Adharbayjan. Ivi devastarono l'emirato qaysita e rasero al suolo Khliat e Berkri, prima di marciare in Mesopotamia ed espugnare di nuovo Samosata. Gagik non fu in grado di approfittarne per conquistare del territorio qaysita, tuttavia, in quanto Muflih per rappresaglia devast\u00f2 i suoi domini. A questo punto, i Meliteni implorarono aiuto ai sovrani Hamdanidi di Mosul. In risposta, il principe hamdanide Sa'id ibn Hamdan attacc\u00f2 i Bizantini e li costrinse al ritiro: Samosata fu evacuata, e nel novembre 931 la guarnigione bizantina si ritir\u00f2 da Melitene. Sa'id, tuttavia, non fu in grado di permanere nella regione o di lasciarvi una guarnigione adeguata; una volta fatto ritorno a Mossul, i Bizantini fecero ritorno nella zona e ripresero sia il blocco di Melitene sia le loro tattiche della terra bruciata.\nLe fonti non attestano alcuna campagna militare offensiva bizantina importante per il 932, in quanto l'Impero era intento nella repressione di due rivolte nel Thema Opsiciano. Nel 933 Curcuas rinnov\u00f2 l'attacco a Melitene. Mu'nis al-Muzaffar invi\u00f2 truppe in soccorso della citt\u00e0 minacciata, ma negli scontri conseguenti, i Bizantini prevalsero prendendo molti prigionieri e l'esercito arabo torn\u00f2 in patria senza essere riusciti a soccorrere la citt\u00e0. All'inizio del 934, alla testa di \u00a0uomini, Curcuas attravers\u00f2 di nuovo la frontiera marciando su Melitene. Gli altri stati musulmani non inviarono aiuti, a causa dell'instabilit\u00e0 politica conseguente alla deposizione del califfo al-Qahir. Curcuas prese di nuovo Samosata e assedi\u00f2 Melitene. Molti degli abitanti della citt\u00e0 l'avevano abbandonata alla notizia dell'avvicinarsi di Curcuas e la fame alla fine costrinse i rimanenti alla resa il 19 maggio 934. Conscio delle precedenti rivolte della citt\u00e0, Curcuas consent\u00ec agli abitanti di rimanere solo se erano cristiani o avessero accettato di convertirsi al Cristianesimo. La maggior parte lo fece, mentre il resto fu espulso per suo ordine. Melitene fu interamente annessa all'impero, e la maggior parte del suo terreno fertile fu trasformato in una propriet\u00e0 fondiaria imperiale (\"kouratoreia\"). Si trattava di una mossa inusuale, implementata da Romano I per impedire alla potente aristocrazia terriera anatolica di impadronirsi del controllo della provincia. Era inoltre finalizzata a rafforzare la presenza imperiale diretta e il controllo sulle fondamentali nuove terre di confine.\nAscesa degli Hamdanidi.\nLa caduta di Melitene sconvolse profondamente il mondo musulmano: per la prima volta una importante citt\u00e0 musulmana era caduta ed era stata annessa all'Impero bizantino. Curcuas diede seguito a tale successo sottomettendo delle parti del distretto di Samosata nel 936 e radendo la citt\u00e0 al suolo. Fino al 938, la situazione in Oriente rimase relativamente tranquilla. Gli storici ritengono che i Bizantini fossero probabilmente concentrati con la completa pacificazione di Melitene, mentre gli emirati arabi, privati di qualunque supporto potenziale dal Califfato, erano riluttanti a provocarli.\nCon il declino del Califfato e la sua ovvia incapacit\u00e0 di difendere le sue province di confine, una nuova dinastia locale, gli Hamdanidi, emerse come antagonista principale di Bisanzio in Giazira (Mesopotamia settentrionale) e Siria. Essi erano condotti da al-Hasan, noto come \"Nasir al-Dawla\" (\"Difensore dello Stato\"), e dal fratello minore Ali, meglio noto con il suo epiteto, \"Sayf al-Dawla\" (\"Spada dello Stato\"). Intorno al 935, la trib\u00f9 araba di Banu Habib, sconfitti dagli Hamdanidi in ascesa, defezion\u00f2 interamente ai Bizantini, convertendosi al Cristianesimo, e mettendo a disposizione dell'Impero i suoi \u00a0cavalieri. Essi furono insediati lungo la riva occidentale dell'Eufrate e posti a difesa dei cinque nuovi themata ivi creati: Melitene, Charpezikion, Asmosaton (Arsamosata), Derzene e Chozanon.\nIl primo scontro tra i Bizantini e Sayf al-Dawla ebbe luogo nel 936, quando prov\u00f2 a liberare Samosata, ma una rivolta interna lo costrinse al ritiro. In una nuova invasione avvenuta nel 938, tuttavia, espugn\u00f2 il forte di Charpete e sconfisse l'avanguardia di Curcuas, impadronendosi di una ingente quantit\u00e0 di bottino e costringendo Curcuas al ritiro. Nello stesso anno, fu firmato un accordo di pace tra Costantinopoli e il Califfato. Le negoziazioni vennero agevolate dal potere crescente degli Hamdanidi, che preoccupava entrambi gli schieramenti. Nonostante la pace ufficiale con il Califfato, non cessarono i conflitti \"ad hoc\" tra i Bizantini e i sovrani musulmani locali, ora assistiti dagli Hamdanidi. I Bizantini tentarono di assediare Teodosiopoli nel 939, ma l'assedio venne levato alla notizia dell'avvicinarsi dell'esercito di Sayf al-Dawla venuto in soccorso della citt\u00e0.\nA quell'epoca, i Bizantini avevano espugnato Arsamosata e altre localit\u00e0 importanti strategicamente sulle montagne dell'Armenia sudoccidentale, ponendo una minaccia diretta agli emirati musulmani intorno al Lago Van. Per ribaltare la situazione, nel 940\u00a0Sayf al-Dawla avvi\u00f2 una campagna rimarchevole: partendo da Mayyafiriqin (la bizantina Martiropoli), attravers\u00f2 il passo di Bitlis per invadere l'Armenia, dove prese diverse fortezze e ottenne la sottomissione dei signori locali, sia musulmani sia cristiani. Devast\u00f2 i possedimenti bizantini intorno a Teodosiopoli e si spinse nei saccheggi fino a Koloneia sul Lykos, che assedi\u00f2 fino all'arrivo di Curcuas con un esercito che lo costrinse alla ritirata. Sayf al-Dawla non fu in grado di dare seguito a questo tentativo: fino al 945, gli Hamdanidi furono coinvolti nei sommovimenti interni al Califfato e negli scontri con i loro rivali nell'Iraq meridionale e con gli Ikhshididi in Siria.\nIncursione dei Rus' del 941.\nIl fatto che gli Hamdanidi fossero impegnati in altri fronti si rivel\u00f2 una fortuna per Bisanzio. All'inizio dell'estate 941, mentre Curcuas si preparava a riprendere le campagne in Oriente, la sua attenzione fu distolta da un evento inaspettato: la comparsa di una flotta della Rus' di Kiev che devast\u00f2 la regione circostante la stessa Costantinopoli. L'esercito e la marina bizantini erano assenti dalla capitale, e la comparsa improvvisa della flotta Rus' gener\u00f2 il panico tra la popolazione di Costantinopoli. Mentre la marina e l'esercito di Curcuas vennero richiamati, uno squadrone, allestito frettolosamente, di vecchie navi armate con fuoco greco e posto sotto il comando del \"protovestiarios\" Teofane sconfisse la flotta Rus' l'11 giugno, costringendola a rinunciare ad attaccare la citt\u00e0. I Rus' superstiti sbarcarono nelle coste della Bitinia e devastarono le campagne lasciate senza difesa. Il \"patrikios\" Barda Foca si precipit\u00f2 nella zona con tutte le truppe a sua disposizione, contenne gli invasori, e attese l'arrivo dell'esercito di Curcuas. Al loro arrivo le truppe di Curcuas si avventarono sui Rus', che si erano dispersi per saccheggiare le campagne, sconfiggendoli pesantemente. I superstiti si ritirarono nelle loro navi ed effettuarono un tentativo di invadere la Tracia nel corso della notte. Durante la traversata, tuttavia, l'intera marina bizantina attacc\u00f2 e annient\u00f2 i Rus'.\nCampagne in Mesopotamia e recupero del \"Mandylion\".\nUna volta sconfitti i Rus', nel gennaio 942 Curcuas lanci\u00f2 una nuova campagna in Oriente, che dur\u00f2 tre anni. Il primo territorio a essere assalito fu quello di Aleppo, che fu saccheggiato in larga parte: in occasione della caduta della citt\u00e0 di Hamus, nei pressi di Aleppo, finanche fonti arabe riportano la cattura di 10\u2013 prigionieri da parte dei Bizantini. Nonostante una controffensiva minore per mano di Thamal o di uno dei suoi servi (\"ghilman\") da Tarso nel corso dell'estate, in autunno Curcuas sferr\u00f2 una ulteriore invasione. Alla testa di un esercito eccezionalmente imponente, ammontante a circa uomini secondo fonti arabe, part\u00ec dalla alleata Taron per invadere la Mesopotamia settentrionale. Mayyafiriqin, Amida, Nisibis, Dara\u2014luoghi che nessun esercito bizantino aveva raggiunto dai tempi di Eraclio I 300\u00a0anni prima\u2014furono prese e devastate. L'obiettivo effettivo di queste campagne, tuttavia, era Edessa, dove era custodito il \"Sacro \"Mandylion\"\". Si trattava di un tessuto che si riteneva fosse stato usato da Ges\u00f9 Cristo per lavarsi la faccia, lasciandovi un'impronta dei suoi lineamenti, e successivamente consegnato al re Abgar V di Edessa. Per i Bizantini, soprattutto in seguito alla conclusione del periodo iconoclasta e al ripristino della venerazione delle immagini, si trattava di una reliquia dal profondo significato religioso. Di conseguenza, il suo recupero avrebbe garantito al regime dei Lecapeno un considerevole aumento di popolarit\u00e0 e di legittimit\u00e0.\nCurcuas assalt\u00f2 Edessa ogni anno dal 942 in poi e ne devast\u00f2 le campagne, come aveva fatto in precedenza a Melitene, finch\u00e9 il suo emiro acconsent\u00ec a una pace, giurando di non prendere pi\u00f9 le armi contro Bisanzio e di consegnare il \"Mandylion\" in cambio della restituzione di 200 prigionieri. Il \"Mandylion\" fu spedito a Costantinopoli, dove arriv\u00f2 il 15 agosto 944, in occasione della festa della Dormizione della Theotokos. Fu organizzato un ingresso trionfale per la venerabile reliquia, che fu posta nella Chiesa della Vergine di Pharos, la cappella palatina del Gran Palazzo. Quanto a Curcuas, concluse la campagna saccheggiando Bithra (odierna Birecik) e Germanikeia (odierna Kahramanmara\u015f).\nDestituzione e riabilitazione.\nNonostante tale trionfo, la caduta di Curcuas, nonch\u00e9 dell'imperatore suo amico e protettore, Romano I Lecapeno, era imminente. I due figli superstiti di et\u00e0 maggiore di Romano I, i co-imperatori Stefano e Costantino, erano invidiosi di Curcuas e avevano tentato in passato di tramare ai suoi danni, bench\u00e9 senza successo. In seguito al successo di Curcuas in Oriente, Romano I prese in considerazione di combinare un matrimonio tra la figlia del suo fidato generale e un esponente della famiglia imperiale. La figlia di Curcuas, Eufrosine, avrebbe dovuto sposare il nipote (abiatico) dell'imperatore, il futuro Romano II (r. 959-963), il figlio del genero e co-imperatore Costantino VII. Tuttavia tale unione, anche se avrebbe effettivamente rafforzato la lealt\u00e0 dell'esercito, avrebbe al contempo rafforzato anche la posizione della legittima linea macedone, rappresentata da Costantino VII, a discapito delle pretese al trono dei figli dello stesso Romano. Prevedibilmente, Stefano e Costantino si opposero alla decisione e finirono per imporsi su loro padre, all'epoca ormai vecchio e malato, ottenendo la destituzione di Curcuas nell'autunno del 944.\nCurcuas fu sostituito da un certo Pantherios, che fu quasi immediatamente sconfitto da Sayf al-Dawla a dicembre nel corso di un'incursione nei pressi di Aleppo. Il 16 dicembre, lo stesso Romano I fu detronizzato da Stefano e Costantino e rinchiuso in un monastero sull'isola di Proti. Alcune settimane dopo, il 26 gennaio, un ulteriore colpo di Stato detronizz\u00f2 i due giovani Lekapenoi e ristabil\u00ec come imperatore unico Costantino VII. Lo stesso Curcuas sembrerebbe aver recuperato il favore imperiale: Costantino forn\u00ec il denaro necessario per la riparazione del palazzo di Curcuas che era stato danneggiato da un terremoto, e all'inizio del 946, il generale fu inviato con il \"magistros\" Kosmas a negoziare uno scambio di prigionieri con gli Arabi di Tarso. Nient'altro \u00e8 noto su di lui.\nLa caduta dei Lekapenoi segn\u00f2 la fine di un'epoca in termini di personalit\u00e0, ma la politica espansionistica avviata da Curcuas fu portata avanti sotto i suoi successori, segnatamente il Domestico delle Scholae Barda Foca il vecchio, seguito da Niceforo Foca, che fu imperatore tra il 963 e il 969, e infine lo stesso pronipote di Curcuas, Giovanni Zimisce, che fu imperatore tra il 969 e il 976. Tutti costoro espansero la frontiera bizantina in Oriente, recuperando la Cilicia e la Siria settentrionale con Antiochia, e riducendo l'emirato hamdanide di Aleppo a protettorato bizantino.\nGiudizi.\nCurcuas viene considerato tra i pi\u00f9 grandi generali bizantini sia dagli autori moderni sia dalle fonti stesse: cronisti bizantini pi\u00f9 tardi lo esaltarono per aver riportato la frontiera imperiale sull'Eufrate, e in una storia coeva in otto libri, scritta da un \"protospatharios\" di nome Michele e andata perduta a parte un riassunto preservato in Teofane Continuato, viene definito \"un secondo Traiano o Belisario\". Secondo la \"Cronaca\" di Teofane Continuato:\nLe basi per i suoi successi erano state indubbiamente poste da altri: Michele III, che pose fine alla potenza di Melitene a Lalakaon; Basilio I, che annient\u00f2 i Pauliciani; Leone VI il Saggio, che istitu\u00ec il thema fondamentale di Mesopotamia; e l'imperatrice Zoe, che estese ancora una volta l'influenza bizantina in Armenia e fond\u00f2 il thema di Lykandos. Furono tuttavia Curcuas e le sue campagne militari ad alterare incontrovertibilmente l'equilibrio di potere nel Medio Oriente settentrionale, mettendo al sicuro le province di frontiera dalle incursioni arabe e contribuendo a trasformare Bisanzio in una potenza espansionista. Secondo lo storico Steven Runciman: "}
{"id": "1876695", "revid": "287204", "url": "https://it.wikipedia.org/wiki?curid=1876695", "title": "Gustav Thoni", "text": ""}
{"id": "1876696", "revid": "200568", "url": "https://it.wikipedia.org/wiki?curid=1876696", "title": "Punta Prosciutto", "text": "Punta Prosciutto (\"Li Prisuddi\" in dialetto locale) \u00e8 una localit\u00e0 marittima facente parte del comune di Porto Cesareo ed estremo nord-occidentale della provincia di Lecce, nel Salento.\nLa spiaggia di Punta Prosciutto sorge nell'omonimo centro, non lontana da San Pietro in Bevagna e da Porto Cesareo, vanta colori caraibici e una natura rigogliosa e selvaggia.\nGeografia fisica.\nLa particolarit\u00e0 del mare sta nel fatto che il fondale basso viene recuperato dopo pochi metri. Le spiagge di sabbia bianca si protendono per diversi chilometri e retrostanti a esse si estendono dune secolari, ricoperte dalla tipica vegetazione mediterranea salentina. Il tratto di Punta Prosciutto \u00e8 delimitato al nord da Torre Colimena e a sud da Riva degli Angeli, circoscritto per altro da una folta schiera di macchia mediterranea secolare. Il sollevamento del fondale marino ha generato un'area umida che ha prodotto un particolare habitat per l'instaurazione di una particolare flora e fauna. Con la legge regionale n. 5/2006 nella zona \u00e8 stata istituita la riserva naturale Palude del Conte e duna costiera."}
{"id": "1876697", "revid": "486946", "url": "https://it.wikipedia.org/wiki?curid=1876697", "title": "Autodromo Pietro Taruffi", "text": ""}
{"id": "1876704", "revid": "118834", "url": "https://it.wikipedia.org/wiki?curid=1876704", "title": "Arlecchino servitore di due padroni", "text": ""}
{"id": "1876719", "revid": "113757", "url": "https://it.wikipedia.org/wiki?curid=1876719", "title": "DJ Television", "text": ""}
{"id": "1876721", "revid": "1718925", "url": "https://it.wikipedia.org/wiki?curid=1876721", "title": "Marcignana", "text": "Marcignana \u00e8 una frazione del comune di Empoli, centro abitato con una popolazione di circa mille abitanti, nella citt\u00e0 metropolitana di Firenze.\nGeografia fisica.\nTerritorio.\nSituata nel Valdarno inferiore, nei pressi della confluenza tra il fiume Arno e il suo affluente Elsa, dista circa 5\u00a0km dal capoluogo comunale. L'area \u00e8 pianeggiante, impostata su terreni alluvionali prevalentemente coltivati.\nMarcignana \u00e8 sviluppata prevalentemente lungo due strade: la \"via della nave di Marcignana\" (nome assunto dal traghetto che trasportava nelle vicinanze sulla riva opposta fino ai primi del XX secolo) e la perpendicolare SP 10, che localmente assume il nome di \"via Val d'Elsa\". La prima costituisce l'asse pi\u00f9 antico del paese, lungo il quale si trovano la chiesa (allineata parallelamente alla via) e le case pi\u00f9 vecchie, tra cui alcuni pregevoli complessi tipicamente rurali. \nLa realizzazione ottocentesca della strada tra il ponte alla Motta e Osteria Bianca ha fornito invece la seconda direzione di sviluppo del paese, il quale negli ultimi decenni ha visto la costruzione di nuove urbanizzazioni nel quadrante a NO dell'incrocio tra le due strade citate.\nAccessibilit\u00e0.\nAttualmente si incrociano a Marcignana due strade provinciali (la SP 10 e la SP 11), la cui origine risale alla met\u00e0 dell'Ottocento, quando fu realizzato il ponte sull'Arno presso Bocca d'Elsa, che and\u00f2 a sostituire il servizio di traghettamento della \"Motta\", presso Pagnana. Una volta terminata la costruzione del ponte (16 dicembre 1835), per agevolare l'utilizzo della nuova opera furono tracciate due nuove strade carrabili, entrambe caratterizzate da un andamento rettilineo. \nUna portava da Empoli al ponte, staccandosi dalla strada \"Regia Postale Livornese\" di fronte al convento di Santa Maria a Ripa (ancora oggi in corrispondenza del trivio si trova un indicatore di epoca lorenese); l'altra collegava il ponte a Osteria Bianca, dove si incontrava con la stessa via Livornese e la via per Poggibonsi lungo la val d'Elsa.\nUn servizio di traghettamento sull'Elsa collegava poi Marcignana al nucleo abitato di Isola, appena ad di l\u00e0 del fiume. Ne rimane testimonianza nella toponomastica, con la \"via della nave di Marcignana\", che costeggiando la chiesa di San Pietro arriva in linea retta al fiume Elsa. Oggi nei pressi di Marcignana vi \u00e8 un'uscita (\"Empoli Ovest\") della Strada di grande comunicazione Firenze-Pisa-Livorno.\nStoria.\nLa prima testimonianza su Marcignana, secondo il Repetti, si trova in un documento del 24 maggio 883: \u00e8 l'atto di enfiteusi di beni in \"Marciniana\", nel piviere di \"S. Ginesio\" (presso San Miniato), dal vescovo di Pisa a Gumberto da Firenze.\nA Lucca, il 2 agosto 991, \u00e8 stato emesso un altro atto di enfiteusi di beni e rendite nelle ville di Marcignana, \"Briscana\" (Brusciana), \"Padule\" (Castelluccio), \"Cerbajola\", \"Planectule\" (Pianezzoli) ecc. nel piviere di S. Genesio di \"Vicho Vallari\" dal vescovo di Lucca ai figli di Ugo di S. Miniato.\nSuccessivamente il nome di Marcignana \u00e8 legato principalmente alla chiesa di San Pietro, rammentata per la prima volta in una bolla papale del 1194 e inizialmente appartenente alla diocesi di Lucca, poi a quella di San Miniato, alla quale appartiene tuttora.\nDal punto di vista amministrativo Marcignana \u00e8 sempre stata zona di confine: nel medioevo era sotto la giurisdizione di San Miniato, mentre la vicina Pagnana apparteneva a Firenze, oggi fa parte del comune di Empoli e quindi della provincia di Firenze, i cui confini a sud dell'Arno seguono il corso dell'Elsa.\nMonumenti e luoghi di interesse.\nOltre alla citata chiesa di San Pietro, di origine romanica e i cui ultimi restauri sono terminati nel 2005, a Marcignana \u00e8 presente una scuola primaria dedicata a Dante Alighieri, situata al centro del paese nei pressi della chiesa. La struttura risale all'edilizia degli anni sessanta, con un piano unico, cinque aule e, intorno, un ampio giardino. Ad agosto 2020 sono iniziati i lavori di demolizione dell'attuale plesso scolastico per ricostruirne uno nuovo entro il 2021.\nNel paese vi sono inoltre due circoli ricreativi: alle spalle della chiesa si trovano i locali del circolo MCL, con bar, sala cinema-teatro e strutture sportive all'aperto. Sulla strada provinciale, proprio di fronte all'incrocio della \"via della nave di Marcignana\", si trova la \"Casa del Popolo\", circolo ARCI con bar e sala da ballo, dove si svolge la \"Sagra del Ranocchio\", in una struttura con un monumento ai caduti della Prima guerra mondiale a bassorilievo sulla facciata, coronata da balaustra."}
{"id": "1876722", "revid": "599013", "url": "https://it.wikipedia.org/wiki?curid=1876722", "title": "Alton Ford", "text": "\u00c8 morto nel 2018 per un linfoma, lasciando la moglie Victoria e tre figli."}
{"id": "1876730", "revid": "767487", "url": "https://it.wikipedia.org/wiki?curid=1876730", "title": "Ultracorpi - L'invasione continua", "text": "Ultracorpi - L'invasione continua (\"Body Snatchers\") \u00e8 un film del 1993 diretto da Abel Ferrara.\n\u00c8 il terzo adattamento cinematografico del romanzo di fantascienza \"L'invasione degli ultracorpi\" (\"The Body Snatchers\", 1955) di Jack Finney, dopo \"L'invasione degli Ultracorpi\" di Don Siegel (1956) e \"Terrore dallo spazio profondo\" di Philip Kaufman (1978). Nel 2007 Oliver Hirschbiegel ha diretto un'ulteriore versione cinematografica del romanzo, \"Invasion\".\nFu presentato in concorso al 46\u00ba Festival di Cannes.\nTrama.\nLa famiglia dei Malone si deve trasferire a Ford Daly (Alabama), una base militare, dato che il padre, Steve Malone, \u00e8 stato incaricato di effettuare una serie di analisi ed accertamenti su alcune sostanze tossiche; ma qui si trovano delle forme aliene vegetali, che uccidono gli umani e li sostituiscono con delle copie senza emotivit\u00e0."}
{"id": "1876737", "revid": "27723", "url": "https://it.wikipedia.org/wiki?curid=1876737", "title": "Stazione di Monfalcone", "text": "La stazione di Monfalcone \u00e8 una stazione ferroviaria nodale di superficie ed \u00e8 una tra le pi\u00f9 importanti stazioni ferroviarie del Friuli-Venezia Giulia. Dalla stazione avviene la diramazione di due linee ferroviarie: la ferrovia Venezia-Trieste e la ferrovia Udine-Trieste.\nStoria.\nLa stazione venne inaugurata il 1\u00ba ottobre 1860 quando venne aperto il tratto ferroviario che la collegava con la stazione di Trieste da un lato e con la stazione di Gorizia dall'altro lato. Solo l'11 giugno 1894, la stazione venne collegata con quella di Cervignano, completando cos\u00ec il tratto ferroviario che proveniva da Venezia via Portogruaro.\nStrutture e impianti.\nLa stazione, gestita da RFI, dispone di 3 binari dotati di marciapiede per il servizio viaggiatori, e di numerosi binari di scalo. Dallo scalo origina il raccordo per il porto di Monfalcone.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate, nonch\u00e9 da collegamenti a lunga percorrenza InterCity, InterCity Notte e Frecciarossa operati da Trenitalia, treni Italo operati da Nuovo Trasporto Viaggiatori e treni internazionali per la Slovenia e l'Austria.\nServizi.\nLa stazione, i cui servizi commerciali sono gestiti da Centostazioni, dispone dei seguenti servizi:\nInterscambi.\nAll'esterno della stazione si effettuano interscambi con le autolinee urbane della FVG TPL per il centro ed il porto di Monfalcone."}
{"id": "1876745", "revid": "2166030", "url": "https://it.wikipedia.org/wiki?curid=1876745", "title": "Kozan", "text": "Kozan (gi\u00e0 \u054d\u056b\u057d, \"Sis\") \u00e8 una citt\u00e0 della Turchia, capoluogo dell'omonimo distretto della provincia di Adana. Si trova a 68 chilometri a nord della citt\u00e0 di Adana, nella parte settentrionale della piana di Adana.\nIl torrente Kilgen, un tributario del fiume Ceyhan (anticamente Jibun o Pyramus), scorre attraverso Kozan attraversando la pianura a sud nel Mar Mediterraneo. Le cime affilate dei monti Tauro si elevano alle spalle della cittadina.\nAntica Sis, fu la capitale del Regno armeno di Cilicia dal 1186 al 1375 e la sede del \"catholicos\" d'Armenia di Ani dal 1292 al 1441, poi del \"catholicos\" di Cilicia fino al 1919.\nLa popolazione della citt\u00e0 \u00e8 rapidamente cresciuta negli ultimi anni, da 15\u00a0159 nel 1960, a 54\u00a0451 nel 1990, a 85\u00a0173 nel 2000, 72\u00a0463 nel 2007 (dati del censimento).\nStoria.\nDal 3000 a.C. in poi ci furono insediamenti ittiti in tutte le pianure dietro la costa del Mediterraneo, basati sull'agricoltura e il pascolo di animali.\nIn seguito l'area cambi\u00f2 di mano pi\u00f9 volte, divenendo infine la Flavias o Flaviopolis nella ex Provincia romana della Cilicia Secunda.\nL'epoca Cristiana.\nSis (in armeno: \u054d\u056b\u057d) o Sissu, Sision, Sisium ha avuto un posto importante nella storia ecclesiastica sia della Chiesa apostolica armena sia come sede titolare della Chiesa cattolica.\nSe si accetta la probabile identificazione di Sis con la Flavias romana, si trover\u00e0 che essa \u00e8 stata menzionata per la prima volta nella \"Vita di San Simeone Stilita\" di Teodoreto.\nNel Medioevo Sis fu il centro religioso dei cristiani armeni, almeno fino a quando San Gregorio Illuminatore trasfer\u00ec la sua sede a Vagarshabad (Echmiadzin) nel 302.\nLa chiesa rimase comunque e lo studioso francese Michel Le Quien ha elencato i nomi di diversi vescovi di Sis, precedenti e successivi a Gregorio: \nNel 704, Sis fu assediata dagli arabi, ma fu soccorsa dai bizantini. \nIl califfo abbaside al-Mutawakkil la conquist\u00f2 e rifortific\u00f2, ma essa torn\u00f2 presto in mani bizantine. \nFu ricostruita nel 1186 da Leone II, re del Regno armeno di Cilicia della dinastia Rupenide, che ne fece la capitale dell'Armenia Minore (dal 1186 fino al 1375).\nNel 1294, durante le crociate, il catholicosato ritorn\u00f2 a Sis, e vi rimase 150 anni.\nNel 1266 Sis, capitale del Regno armeno di Cilicia, fu conquistata e danneggiata dagli egiziani guidati da Baybars. \nal-Said Barakah invi\u00f2 Qalawun ad attaccare la citt\u00e0 nel 1277, ma nel 1375, Sis fu presa e distrutta dai turchi di Ramazano\u011flu, sotto la bandiera del sultano mamelucco d'Egitto.\nLa citt\u00e0 non ha mai recuperato la sua prosperit\u00e0, neanche quando pass\u00f2 sotto il dominio degli ottomani nel 1516.\nNel 1441, essendo ormai Sis decaduta, il clero armeno propose di spostare la sede ed al rifiuto del \"catholicos\" dell'epoca, Gregorio IX, install\u00f2 un rivale a Echmiadzin che, non appena Selim I conquist\u00f2 l'Armenia Maggiore, divenne il pi\u00f9 ampiamente accettato, dei due, dalla chiesa armena nell'Impero ottomano.\nNondimeno il \"catholicos\" di Sis rimase, e mantenne la giurisdizione su vari vescovi, numerosi villaggi e conventi, la sua posizione fu sostenuta dal papa cattolico fino alla met\u00e0 del XIX secolo, quando il patriarca Nerses, opt\u00f2 infine per Echmiadzin, trascinando il governo con lui.\nNel 1885, Sis tent\u00f2 di dichiarare Echmiadzin scismatica, e nel 1895 il suo clero elesse un \"catholicos\" senza riferimenti al patriarca; ma l'Impero ottomano annull\u00f2 l'elezione, che furono permesse solo sei anni pi\u00f9 tardi su rinuncia di Sis alle sue pretese di indipendenza. \nIl \"catholicos\" aveva il diritto di preparare il sacro myron (olio) e di presiedere un sinodo, ma nei fatti non fu pi\u00f9 di un metropolita, considerato da molti armeni come scismatico.\nEpoca turca.\nSotto il dominio ottomano Sis fu capoluogo dell'omonimo caz\u00e0 (distretto), nel vilayet (provincia) di Adana e contava circa 1900-4000 abitanti, la maggior parte armeni. \nSecondo censimenti ottomani del 1519 e 1540 i castelli di Feke, Anavarza, Lembert, K\u00fcpdere e Partzerpert (Fortezza Alta) \nNel XVII secolo la presenza e potenza ottomana nell'area si indebolirono e l'autorit\u00e0 fu esercitata, in pratica, dai signori locali della dinastia dei Kozano\u011flu, fino a che, nel 1865, il generale ottomano Dervi\u015f Pa\u015fa radun\u00f2 un esercito, disperse i Kozano\u011flu e riport\u00f2 la zona sotto il controllo ottomano.\nKozan \u00e8 una delle tante localit\u00e0 che proclamano di essere il luogo natale del leggendario poeta popolare del XVII secolo Karacao\u011flan.\nLa popolazione armena di Sis fu deportata nel 1915 durante il genocidio armeno, ed il monastero di Santa Sofia di Sis, sede del catholicato di Sis (che dominava la citt\u00e0 nelle fotografie dell'inizio del XX secolo) distrutto.\nLa citt\u00e0 fu occupata da truppe francesi tra il marzo del 1919 e il giugno del 1920.\nKozan fu una provincia della Turchia tra il 1923 e il 1926.\nKozan in epoca moderna.\nKozan \u00e8 una piccola citt\u00e0, con un cinema ed altri divertimenti, circondata da vigneti, giardini e boschi di cipressi, sicomori, aranci e limoni. \nIn estate il gran caldo (oltre 40\u00a0\u00b0C) obbliga gli abitanti a disertare Kozan, ritirandosi per rinfrescarsi sulle alture boscose.\nMonumenti e luoghi d'interesse.\nLa moschea di Hoskadem \u00e8 stata costruita dai mamelucchi nel 1448.\nOggi rovine di chiese, conventi, castelli e palazzi possono essere viste dappertutto anche se cattedrale, chiese e monasteri del catholicosato armeno sono quasi del tutto scomparsi.\nIl nobile castello, il monastero e la chiesa edificata da Leone II, e contenente il seggio per l'incoronazione dei re della Cilicia armena, erano ancora degni di nota al principio del XX secolo."}
{"id": "1876746", "revid": "104458", "url": "https://it.wikipedia.org/wiki?curid=1876746", "title": "Truls Ove Karlsen", "text": "Biografia.\nStagioni 1995-2004.\nOriginario di Steinkjer e attivo in gare FIS dal novembre del 1994, Karlsen ha esordito in Coppa Europa il 28 febbraio 1999 a Kiruna, senza concludere lo slalom speciale in programma. Il 17 febbraio 2001 a Bad Wiessee ha ottenuto nella stessa specialit\u00e0 il suo primo podio nel circuito continentale, classificandosi 2\u00ba. In Coppa del Mondo ha esordito il 28 ottobre 2001 nello slalom gigante di S\u00f6lden, senza completare la prova; nella stessa stagione ha debuttato ai Giochi olimpici invernali: a tuttavia non ha terminato n\u00e9 lo slalom speciale n\u00e9 la combinata.\nNella stagione 2002-2003 ha conquistato il suo primo podio in Coppa del Mondo, il 16 dicembre, giungendo terzo nel KO slalom di Sestriere, e ha debuttato ai Campionati mondiali: a Sankt Moritz 2003 si \u00e8 classificato 24\u00ba nello slalom gigante e non ha completato lo slalom speciale. Il 29 febbraio 2004 ha ottenuto la sua unica vittoria in Coppa del Mondo, nonch\u00e9 ultimo podio, nello slalom speciale disputato sulla Podkoren di Kranjska Gora.\nStagioni 2005-2013.\nAi Mondiali di Bormio/Santa Caterina Valfurva 2005 non ha concluso lo slalom speciale. Il 14 gennaio 2007 ha colto a Donnersbachwald in slalom speciale il suo ultimo podio in Coppa Europa (3\u00ba). Nelle stagioni successive ha preso parte ai Mondiali di \u00c5re 2007 (6\u00ba nello slalom gigante, 7\u00ba nello slalom speciale) e Val-d'Is\u00e8re 2009 (13\u00ba nello slalom gigante, non ha completato lo slalom speciale); ai XXI Giochi olimpici invernali di , sua ultima presenza olimpica, si \u00e8 classificato 46\u00ba nella discesa libera, 21\u00ba nello slalom gigante, 22\u00ba nella supercombinata e non ha concluso il supergigante e lo slalom gigante\nAi successivi Mondiali di Garmisch-Partenkirchen 2011, suo congedo iridato, \u00e8 stato 28\u00ba nel supergigante e 25\u00ba nello slalom gigante. Si \u00e8 ritirato al termine della stagione 2012-2013; la sua ultima gara in Coppa del Mondo \u00e8 stata lo slalom gigante di Adelboden del 12 gennaio, che non ha completato, e la sua ultima gara in carriera \u00e8 stata lo slalom gigante FIS disputato il 9 aprile a Nozawaonsen, chiuso da Karlsen all'8\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale\nAustralia New Zealand Cup.\nAustralia New Zealand Cup - vittorie.\nLegenda:\nGS = slalom gigante"}
{"id": "1876754", "revid": "402993", "url": "https://it.wikipedia.org/wiki?curid=1876754", "title": "A.J. Guyton", "text": "Carriera.\nInizi\u00f2 la carriera NBA nei Chicago Bulls nel 2000-01, con i quali gioc\u00f2 anche gran parte dell'annata successiva prima di chiudere la stagione con la maglia dei Golden State Warriors.\nLa sua carriera prosegu\u00ec poi nel campionato italiano: vest\u00ec infatti i colori della Fortitudo Bologna sia nella parte finale del campionato 2002-2003 (a partire dalla 12\u00aa giornata di ritorno) che a partire dal girone di ritorno del campionato 2003-2004. Le due stagioni alla Fortitudo furono molto positive, e seppe dimostrarsi un giocatore molto efficace, con pochi fronzoli e non egoista. Durante la sua permanenza alla Fortitudo mantenne un rendimento molto costante anche al tiro da tre, chiudendo la prima stagione con il 34,5% e la seconda con il 36,8%. Queste due parentesi fortitudine furono intervallate da un'esperienza in Israele all'Hapoel Tel Aviv.\nIn vista della stagione 2004-2005, Guyton torn\u00f2 a Bologna per firmare per\u00f2 con l'altro club felsineo, la Virtus, che era relegata in Legadue. Con i suoi 17,2 punti di media, contribu\u00ec al ritorno delle \"vu nere\" nella massima serie.\nGuyton ebbe poi un'ulteriore parentesi in Italia nel 2005-2006, quando venne ingaggiato dalla Viola Reggio Calabria. La squadra calabrese, in Serie A poich\u00e9 ripescata al termine della stagione precedente, chiuse all'ultimo posto in classifica con sole 3 vittorie e 31 sconfitte, retrocedendo.\nDopo aver militato tra Croazia, Grecia, Svezia e Qatar, nel 2010 chiuse la carriera da giocatore e divenne \"assistant coach\" all'Illinois Central College. Nel 2011 divent\u00f2 capo allenatore dei Midwest Flames, squadra ABA con sede a Peoria, Illinois, sua citt\u00e0 natale. La squadra per\u00f2 fall\u00ec ancor prima dell'inizio del campionato per difficolt\u00e0 economiche, e Guyton decise di rimanere in Illinois allenando una squadra locale di PBL, i Central Illinois Drive."}
{"id": "1876756", "revid": "599013", "url": "https://it.wikipedia.org/wiki?curid=1876756", "title": "Larry Holmes", "text": "Soprannominato \"The Easton Assassin\" (\"l'assassino di Easton\", citt\u00e0 in cui crebbe), fu campione WBC dei pesi massimi dal 1978 al 1983, \"The Ring\" dal 1980 al 1985 ed IBF dal 1983 al 1985. Con le sue venti difese del campionato dei pesi massimi, \u00e8 il pugile che ha pi\u00f9 volte messo in palio i suoi titoli, alle spalle solamente di Joe Louis (25) e Wladimir Klitschko (22). Si contraddistinse inoltre per essere stato uno dei cinque uomini \u2014 assieme a Joe Frazier, Ken Norton, Leon Spinks e Trevor Berbick \u2014 ad aver sconfitto Muhammad Ali. Fu l'unico dei 5 a farlo per KO. In realt\u00e0 l'incontro con Al\u00ec, tornato sul ring appesantito dopo anni di inattivit\u00e0 e probabilmente gi\u00e0 minato dalla malattia, fu pi\u00f9 che altro sospeso per manifesta inferiorit\u00e0.\nDotato di uno dei jab sinistri pi\u00f9 apprezzati nella storia della boxe, rappresent\u00f2 tra l'altro uno dei pi\u00f9 noti esempi del pugile stilista o \"out-fighter\". Sin dal suo debutto vinse i suoi primi 48 incontri professionali, portandosi ad una sola distanza dai 49 match da imbattuto di Rocky Marciano, prima di essere detronizzato da Michael Spinks nel 1985. Dopo aver perso un'ulteriore rinvincita contro Spinks, si ritir\u00f2 per la prima volta nel 1986. Comp\u00ec successivamente numerosi ritorni che lo portarono a lottare in altre tre occasioni per il titolo mondiale (contro Mike Tyson, Evander Holyfield ed Oliver McCall), senza per\u00f2 successo. Combatt\u00e9 il suo ultimo incontro professionale nel 2002, al termine del quale si ritir\u00f2 definitivamente dal mondo del pugilato.\nAnnoverato tra i migliori e pi\u00f9 sottovalutati pesi massimi della storia, nel 1982 fu nominato \"pugile dell'anno\" dalla rivista \"Ring Magazine\". Pi\u00f9 tardi fu inoltre incluso nella International Boxing Hall of Fame.\nBiografia.\nOriginario della Georgia, Holmes \u00e8 il quarto di dodici figli, nati da John e Flossie Holmes. Nel 1954 si trasfer\u00ec con la famiglia ad Easton (Pennsylvania), mentre suo padre si trasfer\u00ec nel Connecticut. Quest'ultimo ha lavorato come giardiniere fino alla sua morte, nel 1970. Visitava la famiglia una volta ogni tre settimane. \"Non ci ha abbandonato\" disse Flossie Holmes, \"semplicemente non aveva niente da darci\". La famiglia ha tirato avanti da sola. Per supportarla, Holmes ha abbandonato la scuola all'et\u00e0 di 13 anni ed \u00e8 andato a lavorare in un lavaggio auto, guadagnando 1$ l'ora. Ha anche guidato un camion della spazzatura e lavorato in una cava.\nCarriera dilettantistica.\nQuando Holmes aveva diciannove anni ha iniziato a fare boxe. Nel suo ventiduesimo incontro ha affrontato Duane Bobik, nelle selezioni per le olimpiadi del 1972. Holmes \u00e8 andato al tappeto dopo un destro al volto nella prima ripresa, per poi rimanere a distanza usando il jab. Nella seconda ripresa Bobik ha malmenato Holmes, ma senza mai riuscire a metterlo alle corde. Dopo numerosi avvertimenti dell'arbitro ad Holmes perch\u00e9 legava troppo, \u00e8 stato squalificato nella terza ripresa. Bobik aveva vinto l'anno precedente la medaglia d'oro ai giochi Pan Americani dove aveva battuto Teofilo Stevenson e partecip\u00f2 poi all'olimpiade del '72.\nHolmes chiude la sua carriera dilettantistica con un record di 19-3.\nCarriera professionistica.\nHolmes ha debuttato da professionista il 21 marzo 1973 vincendo ai punti in 4 round contro Rodell Dupree. All'inizio della carriera ha lavorato come sparring partner per Muhammad Ali e Joe Frazier, Earnie Shavers e Jimmy Young. Veniva pagato molto bene e imparava molto. \"Ero giovane e non avevo molta esperienza. Ma me la cavavo negli sparring con quei ragazzi\", disse Holmes. \"Ho pensato, 'hey, questi ragazzi sono i migliori, i campioni. Se gli tengo testa adesso, chiss\u00e0 in futuro?'\".\nHolmes ha prima guadagnato credibilit\u00e0 come sfidante al mondiale vincendo inaspettatamente contro il temibile picchiatore Earnie Shavers, nel 1978.\nIl 9 giugno 1978 vinse il titolo mondiale dei pesi massimi in versione WBC battendo ai punti Ken Norton (il pugile che alcuni anni prima aveva fratturato la mascella ad Al\u00ec), e lo difese fino al 1983 sconfiggendo avversari come Earnie Shavers, il leggendario Al\u00ec, Trevor Berbick, Leon Spinks e l'irlandoamericano Gerry Cooney. Il 2 ottobre 1980 a Las Vegas, divenne il primo (ed unico) pugile a sconfiggere Muhammad Ali prima del limite: va per\u00f2 ricordato che l'ex campione dei massimi tornava sul ring dopo un'assenza di oltre due anni e stando a quanto disse il suo allenatore (Angelo Dundee) cominciavano a manifestarsi i primi segni della malattia di Parkinson.\nNel 1983, dopo aver sconfitto anche il figlio di Frazier, decise di abbandonare il titolo WBC per combattere per la nuova cintura IBF: nel novembre 1984 vinse il titolo perdendolo contro Michael Spinks l'anno seguente. Perse anche la rivincita, tenutasi il 19 aprile 1986: pochi mesi pi\u00f9 tardi, annunci\u00f2 il proprio ritiro dall'attivit\u00e0. Nel 1988 ritorn\u00f2 sul quadrato, perdendo contro Mike Tyson un incontro valido per il titolo mondiale nelle versioni WBA, WBC e IBF: nel corso degli anni novanta ha tentato in tre occasioni l'assalto al titolo mondiale riportando onorevoli sconfitte ai punti contro Evander Holyfield (1992), Oliver McCall (1995) e Brian Nielsen (1997).\nHolmes \u00e8 rimasto nella storia della boxe per il suo micidiale diretto sinistro, con cui metteva in difficolt\u00e0 gli avversari; nel 2008 \u00e8 stato ammesso nella International Boxing Hall of Fame.\nVita dopo la boxe.\nHolmes ha investito i guadagni derivati dalla boxe ad Easton, dove \u00e8 cresciuto. Dava lavoro ad oltre 200 dipendenti, attraverso diverse attivit\u00e0. Nel 2008 era proprietario di due ristoranti e un locale notturno, una struttura di formazione, un complesso di uffici, uno snack bar e slot machine. Holmes attualmente \u00e8 co-conduttore di un talk show in America.\nNel 2014 ha venduto le sue attivit\u00e0.\nNel 2016 ha partecipato come guest ad un episodio di Mike Tyson Mysteries, intitolato \"Situazioni irrisolte\".\nVita privata.\nNel 1979, Larry Holmes ha sposato Diane Robinson, da cui ha avuto 2 bambini. Ha anche 3 figlie nate da due relazioni precedenti.\nSuo fratello pi\u00f9 giovane, sfidante nei pesi medi Mark Holmes, ha svolto la carriera professionistica dal 1980 al 1990 maturando un record di 38 vittorie (17 KO) e una sconfitta, ma senza mai ricevere l'opportunit\u00e0 di combattere per il titolo mondiale."}
{"id": "1876763", "revid": "726373", "url": "https://it.wikipedia.org/wiki?curid=1876763", "title": "Macross II", "text": ", anche conosciuto come Super Dimensional Fortress Macross II o semplicemente Macross II, \u00e8 il primo sequel creato per la prima serie di \"Macross\". Si tratta di una serie OAV, consistente di sei episodi prodotti nel 1992.\nLa serie \u00e8 arrivata in Italia grazie alla Yamato Video che la pubblic\u00f2 in tre videocassette. Negli Stati Uniti invece la serie \u00e8 stata pubblicata come un film di 250 minuti dal titolo \"Super Dimensional Fortress Macross II: the Movie\" e adattato dalla Manga Entertainment.\nTrama.\nAnno 2089. Sono passati ottanta anni dagli eventi raccontati dalla prima serie e le vite degli umani e degli zentradi sono profondamente cambiate. Entrambe le razze vivono pacificamente sulla Terra, quando si presenta all'orizzonte una nuova minaccia proveniente dall'esterno del sistema solare: gli alieni \"marduk\". Mentre infuriano le prime battaglie fra le flotte terrestri e le astronavi marduk, il giovane reporter Hibiki Kanzaki conosce Ishtar, una giovane \"emulator\", cio\u00e8 una creatura umanoide in grado di potenziare con il proprio canto i soldati marduk. Affascinato dalla giovane aliena, Hibiki porta Ishtar sulla Terra per farle capire il valore della vita e della cultura. Insieme con l'abilissima pilota Silvie Gena, Hibiki e Ishtar devono trovare il modo per salvare la Terra dalla distruzione totale dai crudeli marduk."}
{"id": "1876766", "revid": "110157", "url": "https://it.wikipedia.org/wiki?curid=1876766", "title": "World Gold Council", "text": "Il World Gold Council, creato nel 1987, \u00e8 un'associazione industriale delle principali aziende minerarie aurifere. Il suo scopo \u00e8 quello di stimolare la domanda di oro da parte dell'industria, dei consumatori e degli investitori.\nIl presidente \u00e8 Gregory C. Wilkins, ex presidente della Newmont Mining Corporation. Amministratore delegato \u00e8 James E. Burton, ex amministratore delegato del California Public Employees' Retirement System."}
{"id": "1876768", "revid": "1543377", "url": "https://it.wikipedia.org/wiki?curid=1876768", "title": "Mitridate I del Ponto", "text": "Nel 302 o 301 a.C., poco dopo avere giustiziato suo padre, Mitridate di Cio, il diadoco Antigono divenne diffidente verso suo figlio che aveva ereditato il dominio familiare di Cio e venne cos\u00ec motivato ad escogitare un piano orientato a uccidere il ragazzo. Questi ricevette in modo tempestivo da Demetrio Poliorcete la notizia riguardo alle intenzioni di Antigono, e fugg\u00ec via con alcuni seguaci in Paflagonia, dove occup\u00f2 una fortezza inespugnabile, chiamata Cimiata. Raggiunto da numerosi corpi di truppe provenienti da zone diverse, gradualmente estese i suoi domini nel Ponto creando le premesse per la nascita di un nuovo regno, che si pu\u00f2 presumere sia sorto verso il 281 a.C. circa, quando Mitridate assunse il titolo di \"basileus\" (re). Nello stesso anno, lo troviamo a concludere un'alleanza con la citt\u00e0 di Eraclea Pontica, in Bitinia, per proteggersi contro Seleuco. Nel periodo successivo Mitridate chiede aiuto ai Galati (che pi\u00f9 tardi si sistemeranno in Asia Minore) per rovesciare una forza speditagli contro da Tolomeo, re d'Egitto. Questi sono gli eventi documentati del suo regno, durato 36 anni, al quale successe il figlio Ariobarzane. Sembra che Mitridate Ctiste sia stato sepolto in una tomba reale nei pressi della capitale del regno, Amasia. Vicino a lui sarebbero sepolti tutti i re del Ponto fino alla caduta di Sinope nel 183 a.C.\nSecondo Appiano, Mitridate Ctiste era l'ottavo discendente dal primo satrapo del Ponto sotto Dario il Grande e il sesto ascendente da Mitridate Eupatore. Tuttavia, questo punto \u00e8 controverso dato che Plutarco scrive che otto generazioni di re del Ponto originarono da lui prima dell'assoggettamento romano."}
{"id": "1876769", "revid": "287204", "url": "https://it.wikipedia.org/wiki?curid=1876769", "title": "Gabriel Garcia Moreno", "text": ""}
{"id": "1876770", "revid": "62748", "url": "https://it.wikipedia.org/wiki?curid=1876770", "title": "Festival di Cannes 1972", "text": "La 25\u00aa edizione del Festival di Cannes si \u00e8 svolta a Cannes dal 4 al 19 maggio 1972.\nLa giuria presieduta dal regista britannico Joseph Losey assegn\u00f2 il Grand Prix, all'unanimit\u00e0, per il miglior film \"ex aequo\" a \"Il caso Mattei\" di Francesco Rosi e \"La classe operaia va in paradiso\" di Elio Petri, attribuendo anche una menzione speciale all'attore protagonista di entrambi, Gian Maria Volont\u00e9.\nIl festival fu aperto da \"L'aventure c'est l'aventure\", diretto da Claude Lelouch e si chiuse con \"Frenzy\" di Alfred Hitchcock."}
{"id": "1876784", "revid": "33689", "url": "https://it.wikipedia.org/wiki?curid=1876784", "title": "Mitridate II del Ponto", "text": "Era in minore et\u00e0 quando il padre mor\u00ec, ma il periodo della sua ascesa al trono \u00e8 impossibile da determinare. Sembra probabile che possa essere collocato considerevolmente prima del 240 a.C., come riferisce Memnone, ovvero che fosse un bambino alla morte del padre, e che ebbe una figlia in et\u00e0 da marito nel 222 a.C. Appena salito al trono, il regno venne invaso dai galli, che furono infine respinti.\nRaggiunta la maggiore et\u00e0, nel 245 a.C. spos\u00f2 una sorella di Seleuco II Callinico, dal quale ricevette la Frigia in dote e al quale garant\u00ec sostegno durante la terza guerra siriaca.\nNonostante questa alleanza, Mitridate II si schier\u00f2 contro Seleuco durante la guerra dei fratelli, combattuta tra Callinico e suo fratello Antioco Ierace. Alla fine, Mitridate lo sconfisse in una grande battaglia ad Ancyra nel 239 a.C. dove Seleuco perse 20.000 uomini e a stento riusc\u00ec a scappare salvando la pelle.\nNel 222 a.C., Mitridate diede sua figlia Laodice III in matrimonio al sovrano seleucide Antioco III il Grande; un'altra delle figlie, anch'essa di nome Laodice, venne fatta sposare, pressappoco nello stesso periodo, ad Acheo, cugino di Antioco.\nNel 220 a.C., Mitridate dichiar\u00f2 guerra alla ricca e potente citt\u00e0 di Sinope. Tuttavia, fu incapace di infiacchirla ed essa non cadde in potere dei re del Ponto se non nel 183 a.C. Nei primi tempi, troviamo Mitridate II competere con l'altro monarca d'Asia nel mandare doni magnifici ai rodiesi, dopo il terremoto che sconvolse la loro citt\u00e0 nel 227 a.C.\nLa data della sua morte \u00e8 del tutto sconosciuta. Gli succedette suo figlio Mitridate III."}
{"id": "1876786", "revid": "17514711", "url": "https://it.wikipedia.org/wiki?curid=1876786", "title": "Franco Romano Capra", "text": ""}
{"id": "1876788", "revid": "767487", "url": "https://it.wikipedia.org/wiki?curid=1876788", "title": "Danny the Dog", "text": "Danny the Dog (\"Unleashed\") \u00e8 un film del 2005 diretto da Louis Leterrier, scritto da Luc Besson e prodotto da quest'ultimo e da Jet Li.\nI protagonisti sono Jet Li, Morgan Freeman e Bob Hoskins. Il film \u00e8 ambientato a Glasgow, in Scozia.\nTrama.\nLa guardia del corpo del malavitoso Bart, Danny, addestrato fin da bambino ad attaccare gli uomini con la ferocia di un cane, vive completamente isolato dal mondo esterno. La situazione cambia quando Danny conosce il pianista cieco Sam e sua figlia adottiva Victoria, che lo introdurranno in una realt\u00e0 a lui finora sconosciuta. Deciso ad ottenere la libert\u00e0 e scoprire il proprio passato, Danny finisce per schierarsi contro Bart, il quale, piuttosto che lasciarlo libero preferisce vederlo morto. Per affrancarsi dalla sua prigionia, Danny dovr\u00e0 affrontare il suo ultimo e pi\u00f9 pericoloso combattimento.\nSlogan promozionali.\nLe tagline originali di \"Danny the Dog\" sono \u00abServe No Master\u00bb e \u00abChained by Violence. Freed by Music\u00bb, quest'ultimo tradotto per la distribuzione italiana del film in \u00abIncatenato dalla violenza. Liberato dalla musica\u00bb."}
{"id": "1876792", "revid": "1305772", "url": "https://it.wikipedia.org/wiki?curid=1876792", "title": "Rescue Rover", "text": "Rescue Rover \u00e8 un videogioco rompicapo scritto da id Software nel 1991, e pubblicato da Softdisk come shareware (sono disponibili gratuitamente i primi 10 livelli, mentre nella versione \"registrata\" ne sono presenti altri 20). Si tratta di uno dei videogiochi realizzati da id Software per soddisfare il contratto firmato con Softdisk, che prevedeva la consegna di un determinato numero di titoli nonostante il team di sviluppo si fosse gi\u00e0 accordato con Apogee Software per la distribuzione di \"Commander Keen\". \nModalit\u00e0 di gioco.\nLo scopo di ogni livello \u00e8 quello di guidare il protagonista Roger all'uscita, salvando il suo cane Rover ed evitando nel contempo vari pericoli rappresentati da robot. Roger pu\u00f2 spostare degli oggetti in grado di aiutarlo nell'impresa: specchi per deflettere raggi laser, casse di legno per superare corsi d'acqua, ecc. Ogni volta che Roger viene colpito, parte una breve animazione che varia a seconda del tipo di danno che subisce.\nRescue Rover 2.\nIl seguito, Rescue Rover 2, \u00e8 caratterizzato da uno stile di gioco virtualmente identico; ci sono molte variazioni riguardo all'aspetto grafico, a partire dall'aspetto dei menu, nel quale \u00e8 possibile utilizzare il mouse; inoltre \u00e8 presente il supporto per le schede audio AdLib e Sound Blaster."}
{"id": "1876799", "revid": "729019", "url": "https://it.wikipedia.org/wiki?curid=1876799", "title": "Stazione di Castellina in Chianti-Monteriggioni", "text": "La stazione di Castellina in Chianti-Monteriggioni \u00e8 una stazione ferroviaria della Ferrovia Centrale Toscana situata a Castellina Scalo, nel comune di Monteriggioni.\nLa gestione degli impianti \u00e8 affidata a Rete Ferroviaria Italiana (RFI) controllata del Gruppo Ferrovie dello Stato.\nStoria.\nFino al 1936 era denominata semplicemente \"Castellina in Chianti\".\nStruttura ed impianti.\nIl fabbricato viaggiatori \u00e8 una costruzione moderna, probabilmente quella originale \u00e8 andata distrutta durante i bombardamenti della seconda guerra mondiale; esso si compone di due livelli ma soltanto il piano terra \u00e8 aperto al pubblico. Il piano terra \u00e8 rivestito in mattoni rossi, il primo piano \u00e8 in muratura, tinteggiato di giallo.\nAll'interno sono ospiti i servizi per i viaggiatori (biglietteria self-service e sala di attesa) e la sede di un'associazione locale.\nAccanto al fabbricato viaggiatori \u00e8 presente un'altra piccola struttura in mattoni ad un solo piano che ospita i servizi igienici.\nLa stazione disponeva di uno scalo merci con annesso magazzino: oggi (2011) lo scalo risulta privo di armamento fatta eccezione per il tronchino che serviva il piano caricatore del magazzino merci. L'architettura del magazzino \u00e8 molto simile a quella delle altre stazioni ferroviarie italiane.\nLa stazione \u00e8 telecomandata dal Dirigente Centrale Operativo di Siena.\nIl piazzale \u00e8 composto da tre binari. Nel dettaglio:\nTutti i binari sono dotati di banchina (una lunga 365\u00a0m, l'altra 335\u00a0m), collegate fra loro da un sottopassaggio.\nServizi.\nLa stazione offre i seguenti servizi:\nMovimento.\nIl servizio passeggeri \u00e8 svolto in esclusiva da Trenitalia (controllata del gruppo Ferrovie dello Stato) per conto della Regione Toscana.\nI treni che effettuano servizio in questa stazione sono di tipo Regionale.\nIn totale sono trentasette i treni che tra feriali e festivi effettuano servizio in questa stazione. Le principali destinazioni sono: Empoli e Siena.\nInterscambio.\nLa stazione \u00e8 provvista di un parcheggio di interscambio.\nPer quanto riguarda il trasporto pubblico, nel piazzale antistante il fabbricato viaggiatori \u00e8 presente una fermata autobus, tuttavia la fermata principale degli autobus del paese di Castellina Scalo \u00e8 situata sulla via Cassia Nord, in corrispondenza di Piazza Cristo Re, dove \u00e8 possibile salire sugli autobus, in realt\u00e0 non molto frequenti e spesso esistenti soltanto nei giorni scolastici, per Monteriggioni, Castellina in Chianti, Siena, Staggia Senese, Colle di Val d'Elsa e Poggibonsi. Il gestore del servizio \u00e8 Siena Mobilit\u00e0."}
{"id": "1876801", "revid": "306856", "url": "https://it.wikipedia.org/wiki?curid=1876801", "title": "Sass Rigais", "text": "Il Sass Rigais (\"Sas Rigais\" in ladino e in tedesco) \u00e8 una montagna alta 3.025\u00a0m s.l.m. del gruppo delle Odle nelle Dolomiti. Il monte si trova nel Parco naturale Puez-Odle.\nToponimo.\nIl nome \u00e8 probabilmente una derivazione dal tedesco \"Geis\" (capra) con il prefisso ladino per montagna (\"Sas der Gais\").\nVia ferrata.\nPer accedere alla vetta, esistono due vie ferrate che partono dal lato sud e dal lato est della montagna: la via ferrata Sass Rigais."}
{"id": "1876802", "revid": "287204", "url": "https://it.wikipedia.org/wiki?curid=1876802", "title": "Augusto Farfus", "text": "Inizia nel mondo delle corse con le minimoto, di cui diventa campione locale nel 1991. Passa poi ai kart e nel 1992 vince il titolo statale del Paran\u00e1 classe cadetti, per competere poi negli anni successivi nello stato di San Paolo.\nNel 2000 si trasferisce in Italia e nel 2001 conquista la Eurocup Formula Renault.\nPer il 2002 si lega alla Draco Racing nell'Euro Formula 3000, di cui vince il titolo l'anno successivo.\nDal 2004 al 2006 Farfus debutta nel Campionato Europeo Turismo, poi nel Campionato del mondo turismo, per l'Alfa Romeo del team N.Technology. Nel mondiale 2006 combatte per il titolo contro Andy Priaulx e J\u00f6rg M\u00fcller fino all'ultima gara a Macao, ma termina solo terzo.\nDal 2007 corre per la \"BMW Team Germany\", raggiungendo nel 2009 la terza posizione in classifica finale come miglior risultato.\nVince nel 2010 la 24 Ore del N\u00fcrburgring e nel 2011 la 24 ore di Dubai.\nDebutta nel 2012 nel DTM al volante di una vettura del team \"BMW Team RBM\", divenendo il miglior esordiente dell'anno, con un settimo posto in classifica finale."}
{"id": "1876804", "revid": "1543377", "url": "https://it.wikipedia.org/wiki?curid=1876804", "title": "Grazia Francescato", "text": "Partecipe della sconfitta de La Sinistra l'Arcobaleno alle elezioni politiche del 2008, dopo lo scioglimento della coalizione della sinistra radicale \u00e8 stata scelta come \"presidente di garanzia\", incaricata di guidare la \"rinascita\" dei Verdi da 300 dei 507 delegati al congresso del luglio 2008.\nDa sempre sostenitrice di un'idea di sinistra che integri valori sociali e laici con valori ecologici e ambientali, nel 2009 partecipa ed entra poi a far parte di SEL. Appassionata di letteratura, cinema e teatro, parla e scrive correntemente inglese, francese e spagnolo. \u00c8 giornalista professionista dal 14 dicembre 1977.\nBiografia.\nLaureata in Lingue e Letterature Straniere alla Bocconi di Milano, si \u00e8 poi trasferita a Roma, scrivendo per il \"Daily American\" e \"Paese Sera\". Nel 1973 \u00e8 tra le fondatrici di \"Effe\", la prima rivista femminista in Italia, che ha anche diretto per due anni, fra il 1976 e il 1978. Redattrice dell'ANSA dal 1977, anche come corrispondente da Bruxelles, ha collaborato con il \"Globo\", \"Panorama\", \"La Repubblica\", \"Natura Oggi\", \"Oasis\" e \"La Nuova Ecologia\". \u00c8 stata poi corrispondente da Roma della rivista \"Airone\".\nNel 1985 ha collaborato al film \"Acta General de Chile\", girato clandestinamente in Cile dal regista Miguel Litt\u00edn e vincitore di quattro premi alla Mostra Internazionale del Cinema di Venezia. Nel 1990 ha condotto il programma Tv \"Geo\" su Raitre. La passione per le tematiche ambientali ha portato la Francescato a partecipare a numerose e importanti conferenze internazionali, come le Conferenze dell'ONU sull'Ambiente di Stoccolma (1972) e di Bucarest sulla Demografia (1974).\nNel 1992 \u00e8 a Rio de Janeiro per UNCED, il Summit mondiale su \"Ambiente e Sviluppo\". Viene eletta nel 1986 al Consiglio nazionale del WWF e l'anno dopo \u00e8 candidata per la Federazione delle Liste Verdi a Napoli. Dal 1989 \u00e8 direttrice del mensile del WWF, \"Panda\" e nello stesso anno si ricandida per l'Europarlamento, sempre tra le liste verdi del Sole che ride. Presidente del WWF Italia dal 1992 al 1998, nel 1994 entra a far parte anche del Consiglio del WWF internazionale.\nNel 1997 partecipa all'Advisory Board di Telecom Italia come esperta di temi ambientali. Dal 1999 \u00e8 membro del \u201cFutures Group\u201d ai vertici del WWF Internazionale, incaricato di individuare le strategie globali dell'Associazione alla vigilia del Terzo Millennio, partecipa inoltre ai lavori dello \u201cEuropean Consultive Forum on the Environment\u201d presso la Commissione europea, nonch\u00e9 a quelli del Comitato etico di Banca etica. Il 30 luglio 1999 accetta di presiedere il Comitato promotore della Federazione dei Verdi fino all'Assemblea Costituente nel gennaio 2000, quando per\u00f2 viene eletta Presidente dei Verdi con il 99% dei voti, a febbraio 2001 dopo il benestare sulla Variante di Valico; lascer\u00e0 la carica in novembre per rimanere Responsabile dei rapporti internazionali.\nDal giugno 2001 al luglio 2004 \u00e8 Assessore all'Ambiente presso il comune di Tricase (LE). Nell'aprile 2002 entra a far parte del Consiglio di Amministrazione di Bagnolifutura S.p.A. come vicepresidente della societ\u00e0. Il 3 maggio 2003 a Malta \u00e8 eletta Portavoce femminile dei Verdi europei nel corso del XIV Couincil Meeting della Federazione europea dei Verdi.\nDal luglio 2003 all'aprile 2008 \u00e8 Consigliere Comunale di Villa San Giovanni (RC), dove ha portato il sostegno del movimento ecologista nazionale ai gruppi che l\u00ec si battono per scongiurare la costruzione del ponte sullo Stretto di Messina. Nel frattempo, dall'aprile 2006 \u00e8 deputata verde nella XV Legislatura, durante la quale ha lealmente sostenuto il governo Prodi II, anche di fronte a provvedimenti che pi\u00f9 avevano suscitato il malumore della sinistra come quelli relativi al sostegno finanziario alle missioni militari in Iraq (fino al ritiro della fine del 2006), Afghanistan e Libano. Il suo tasso di presenza alle votazioni elettroniche alla Camera \u00e8 stato del 78,1%.\nNel luglio 2008 \u00e8 divenuta, non senza polemiche, Portavoce dei Verdi per guidare il partito nella difficile transizione verso le elezioni europee del 2009. Nel 2009 partecipa al percorso di costruzione di Sinistra Ecologia Libert\u00e0, al primo Congresso tenutosi nel 2010 a Firenze viene eletta nell'Assemblea Nazionale, e poi nella Presidenza Nazionale. Nel 2012 con il libro \"Lo sguardo dell'anima\" (Edizioni Mediterranee) ha vinto il Premio Nazionale Alghero Donna di Letteratura e Giornalismo, sezione narrativa.\nAlle Elezioni politiche italiane del 2013 \u00e8 candidata al Senato della Repubblica per Sinistra Ecologia Libert\u00e0. La sua candidatura \u00e8 stata inclusa tra le 23 persone scelte dall'assemblea nazionale del partito senza passare dalle primarie. Non ottenendo una percentuale sufficiente, la Francescato non viene eletta.\nHa curato la prefazione del saggio storico \"I ragazzi che salvarono il mondo. La vera storia degli eroi di Chernobyl\"\nVita personale.\nHa scritto un libro sull'Arcangelo Michele, figura a cui si sente legata e intervistata in un docufilm Mi-ka-el girato nel 2018 a cura di Philms produzioni video.."}
{"id": "1876805", "revid": "37056", "url": "https://it.wikipedia.org/wiki?curid=1876805", "title": "Lak\u1e63m\u012b", "text": ""}
{"id": "1876810", "revid": "62004", "url": "https://it.wikipedia.org/wiki?curid=1876810", "title": "Mauro Gianetti", "text": "Professionista dal 1986 al 2002, fu medaglia d'argento ai campionati del mondo 1996 a Lugano. Dal 2017 \u00e8 Team principal e CEO dell'UAE Team Emirates.\n\u00c8 padre di No\u00e8 Gianetti, nato nel 1989 e anch'egli ciclista professionista dal 2010 al 2012.\nCarriera.\nDopo gli studi commerciali e alcune stagioni tra juniores e dilettanti, dal 1986 al 2002 si \u00e8 dedicato al ciclismo professionistico: in diciassette anni di carriera ha ottenuto trenta vittorie, tra le quali quelle all'Amstel Gold Race e alla Liegi-Bastogne-Liegi nel 1995, unitamente al terzo posto nella classifica generale della Coppa del mondo, alla Milano-Torino 1990 e alla Japan Cup 1996, oltre a due vittorie nella Coppa del mondo a squadre.\nCon la maglia della Nazionale svizzera si \u00e8 classificato secondo ai campionati mondiali di Lugano nel 1996, battuto in una volata a due da Johan Museeuw. Si \u00e8 piazzato anche in altri campionati del mondo: quarto a Duitama 1995 (Colombia), quinto a Ronse 1988 (Belgio), dodicesimo a San Sebasti\u00e1n 1997 (Spagna).\nNel 2003, dopo il ritiro dalle corse, \u00e8 diventato team manager della Vini Caldirola-Saunier Duval e nel 2004 ha formato un proprio team, la Saunier Duval-Prodir, rinominato poi in Scott, Fuji, Footon e infine, nel 2011, Geox-TMC. Tra le vittorie ottenute come general manager spiccano diverse tappe nelle pi\u00f9 grandi corse a tappe (Tour de France e Giro d'Italia) e la vittoria nella classifica generale della Vuelta a Espa\u00f1a 2011 con Juan Jos\u00e9 Cobo (poi revocata), oltre alla classifica a squadre della corsa. Sempre nel 2003 \u00e8 stato membro del comitato organizzatore del campionato mondiale di MTB di Lugano Rivera.\nNel 2017, dopo il ritiro dell'allora sponsor Lampre, ha mediato i contatti con nuovi sponsor degli Emirati Arabi Uniti ed \u00e8 diventato il team principal e CEO della rinnovata UAE Team Emirates, formazione iscritta all'UCI World Tour."}
{"id": "1876811", "revid": "111429492", "url": "https://it.wikipedia.org/wiki?curid=1876811", "title": "Skewb", "text": "Lo Skewb (originariamente Pyraminx Cube) \u00e8 un twisty puzzle, inventato da Tony Durham e commercializzato da Uwe M\u00e8ffert, che mantiene la forma cubica del cubo di Rubik, ma i suoi quattro assi di rotazione passano attraverso i vertici, anzich\u00e9 per le facce, e di conseguenza le rotazioni sono effettuate diagonalmente.\n\u00c8 composto da 6 quadrati centrali, ruotati di 45\u00b0 rispetto alla faccia del cubo, e quattro vertici per ogni faccia (ognuno in comune a tre facce), per un totale di 14 pezzi.\nCuriosit\u00e0.\nIl nome originale dato da M\u00e8ffert era \"Pyraminx Cube\", il nome Skewb fu inventato da Douglas Hofstadter nel 1982. A M\u00e8ffert il nuovo nome piacque anche per altri rompicapo, come lo Skewb Diamond e lo Skewb Ultimate."}
{"id": "1876813", "revid": "123803023", "url": "https://it.wikipedia.org/wiki?curid=1876813", "title": "Creeper (Jeepers Creepers)", "text": "Il Creeper \u00e8 un personaggio creato dal regista Victor Salva, nonch\u00e9 il principale antagonista dei film \"Jeepers Creepers - Il canto del diavolo\" (\"Jeepers Creepers\", 2001), \"Jeepers Creepers 2 - Il canto del diavolo 2\" (\" Jeepers Creepers 2\", 2003) e \"Jeepers Creepers 3\" (2017).\nEgli \u00e8 un demone di origini antichissime, che si risveglia ogni ventitreesima primavera per nutrirsi di esseri umani per la durata di ventitr\u00e9 giorni. Il suo ruolo cinematografico \u00e8 stato sempre interpretato da Jonathan Breck.\nOrigini e storia.\nIl Creeper \u00e8 una creatura terrificante e sconosciuta, le cui origini sono per lo pi\u00f9 ignote.\nNon si sa quando sia apparso per la prima volta, n\u00e9 cosa sia esattamente; le uniche particolarit\u00e0 note sono il suo risveglio ogni ventitreesima primavera e la necessit\u00e0 di rigenerare i suoi organi deteriorati con quelli delle sue vittime.\nNel primo film il suo covo \u00e8 una chiesa, abbandonata e decadente, il cui seminterrato ha le pareti interamente tappezzate di centinaia di cadaveri ammucchiati nel corso degli anni. Questo suggerisce che il demone occupi il luogo da moltissimo tempo; si scopre inoltre che alcuni dei corpi presenti nel seminterrato hanno pi\u00f9 di duecento anni, a conferma della vita secolare del demone. Inoltre risulta probabile che il mostro abbia eliminato tutti coloro che abbiano visitato il posto. \nVerso la fine del primo film, il Creeper si trasferisce in una vecchia fabbrica, dopo aver bruciato il suo antico rifugio per non farvi accedere temporaneamente le forze dell'ordine e fare cos\u00ec scoprire loro l'accesso al diabolico seminterrato (l'esistenza del sotterraneo viene per\u00f2 comunque scoperta, come confermato nel secondo film).\nIl sequel \u00e8 ambientato in una contea vicina e a pochi giorni di distanza del primo film, quindi il demone agisce sempre nell'arco dei 23 giorni stabiliti precedentemente.\nNella parte finale del film, il contadino (padre di una delle vittime del mostro) riesce a imprigionarlo, ormai in letargo, e a crocifiggerlo. Nell'ultima sequenza si ritrova ventitr\u00e9 anni dopo la sconfitta del Creeper, dove un gruppo di ragazzi paga il figlio maggiore del contadino per poter entrare nel fienile, dove si trova il demone, ancora in letargo, crocefisso, e l'uomo con un arpione puntato contro di lui, pronto per il suo imminente risveglio.\nAspetto.\nPer camuffarsi tra gli uomini, il demone veste esattamente come uno di loro: indossa un lungo cappotto invernale e un cappello a tese larghe dello stesso colore, atto a coprirgli la mostruosa faccia. Nel primo film porta anche degli stivali pesanti, sebbene nel sequel ne sia privo e mostri cos\u00ec delle zampe artigliate e ricoperte da piume, come quelle che gli uccelli usano per afferrare le loro prede.\n\u00c8 anche dotato di enormi ali, che sono poste dietro la sua schiena e che pu\u00f2 \"appiattire\" a proprio piacimento piegandole pi\u00f9 volte su se stesse, fino a renderle completamente invisibili sotto il cappotto. La sua pelle \u00e8 di colore grigio ed \u00e8 chiazzata di verde. La sua mandibola ha sporgenze laterali seghettate e su ciascun lato del suo volto sono presenti lembi di pelle cadenti simili a quelli dei bulldog.\nNel primo film la creatura, sempre per passare inosservata, guida anche un vecchio camion arrugginito dalla targa \"BEATNGU\" (abbreviazione sia di \"Beating you\", che in italiano vuol dire \"picchiandoti\", sia di \"Be eating You\", cio\u00e8 \"mangiandoti\"), il quale si scoprir\u00e0 poi essere il mezzo grazie al quale il demone, tamponando e quindi spaventando le proprie vittime, le sceglie in base alla loro paura.\nAlimentazione.\nIn entrambi i film non viene rivelato se, oltre alla carne umana, il demone prediliga anche quella animale. In generale, il Creeper mangia dagli esseri umani solo ci\u00f2 che gli serve per sopravvivere, e cio\u00e8 gli organi interni come cuore e polmoni, ma anche \"Occhi per poter vedere, nasi per poter odorare e orecchie per poter sentire\". Usa invece altre piccole parti del loro corpo (denti, unghie, lembi di pelle, lobi, palpebre) solo per costruire vari utensili e armi. \u00c8 costretto a mangiare non solo per mantenersi in vita, ma anche per rigenerarsi qualora sia gravemente ferito o abbia perso, ad esempio, un braccio, una gamba o addirittura la testa; in una scena del secondo film, ad esempio, il mostro deve mangiare la testa di un ragazzo affinch\u00e9 la sua, quasi spaccata a met\u00e0, ricresca completamente.\nAbilit\u00e0.\nOltre al superpotere della rigenerazione spontanea dopo aver mangiato una parte del corpo altrui, grazie al quale molto probabilmente \u00e8 riuscito a sopravvivere nel corso dei secoli, il Creeper possiede molte altre abilit\u00e0.\n\u00c8 dotato di forza e resistenza fisica incredibili, e pu\u00f2 continuare a combattere anche se gravemente ferito. Ai protagonisti non basta impalarlo, investirlo ripetutamente con la macchina o conficcargli un arpione nella testa per ucciderlo.\nSa volare e in tal modo aumenta notevolmente la sua velocit\u00e0. Specialmente nel secondo film, preferisce afferrare le proprie vittime in volo e portarle lontano.\nIl suo olfatto ha una duplice funzione ed \u00e8 assai sviluppato, soprattutto a distanza ravvicinata. Oltre alle due normali narici, il Creeper ne possiede una terza, posta sulla sommit\u00e0 del suo naso, che gli permette di capire quando una persona \u00e8 impaurita e quale specifica parte del suo corpo vuole mangiare. Per questo il demone deve spaventare la gente, affinch\u00e9 scopra cosa voglia veramente da loro (se ad esempio gli occhi, il cuore o altri organi di senso) e se la persona in considerazione ha veramente quello che desidera. Non sceglie mai a caso. Nel primo film \u00e8 rivelato che il Creeper guida il furgone non solo per non farsi notare di giorno e per trasportare cadaveri, ma anche proprio a tale scopo, cio\u00e8 per terrorizzare i ragazzi protagonisti (difatti tampona violentemente la loro auto fino a mandarli fuori strada). Una volta che il demone ha individuato la sua preda, la caccia senza piet\u00e0 e la insegue dovunque essa si trovi."}
{"id": "1876817", "revid": "486946", "url": "https://it.wikipedia.org/wiki?curid=1876817", "title": "Catholicos d'Armenia", "text": ""}
{"id": "1876818", "revid": "599013", "url": "https://it.wikipedia.org/wiki?curid=1876818", "title": "Istituto di Santa Marianna di Ges\u00f9", "text": "L'Istituto di Santa Marianna di Ges\u00f9 (in latino \"Institutum Sororum a Santa Maria Anna de Iesus\"; in spagnolo \"Instituto Santa Mariana de Jes\u00fas\") \u00e8 un istituto religioso femminile di diritto pontificio: le suore di questa congregazione, dette popolarmente Marianite, pospongono al loro nome la sigla R.M.\nStoria.\nLa congregazione venne fondata a Riobamba, in Ecuador, il 14 aprile del 1873 da madre Mercedes Molina y Ayala (1828-1883), assistita nell'opera dal gesuita Domingo Garc\u00eda, suo direttore spirituale. L'istituto, finalizzato all'istruzione della giovent\u00f9 e alla rieducazione delle donne traviate o carcerate, venne intitolato a una popolare mistica ecuadoriana, beatificata nel 1853, Maria Anna di Ges\u00f9, detta il giglio di Quito, per la quale madre Molina y Ayala nutriva una particolare devozione.\nTrattandosi della prima congregazione interamente ecuadoriana, il progetto pot\u00e9 godere dei finanziamenti del presidente Gabriel Garc\u00eda Moreno.\nL'istituto ottenne il riconoscimento ecclesiastico di congregazione di diritto pontificio con decreto di lode del 20 dicembre 1895 e venne approvato definitivamente dalla Santa Sede il 29 gennaio del 1906.\nLa fondatrice \u00e8 stata beatificata a Guayaquil da papa Giovanni Paolo II nel 1985.\nAttivit\u00e0 e diffusione.\nLe suore Marianite si dedicano all'istruzione, alla gestione di case famiglia, all'apostolato missionario e ad altre opere di promozione umana.\nSono presenti nelle Americhe (Bolivia, Brasile, Cile, Colombia, Repubblica Dominicana, Ecuador, Messico, Per\u00f9, Porto Rico, Stati Uniti d'America, Venezuela), in Africa (Etiopia, Guinea-Bissau, Kenya), in Europa (Italia, Spagna), nelle Filippine e in Papua Nuova Guinea; la sede generalizia \u00e8 a Quito.\nAl 31 dicembre 2005 la congregazione contava 568 religiose in 109 case."}
{"id": "1876822", "revid": "1543377", "url": "https://it.wikipedia.org/wiki?curid=1876822", "title": "Rovagnasco", "text": "Rovagnasco (\"Rovagn\u00e0sch\" in dialetto milanese, : ) \u00e8 un quartiere del comune di Segrate, in provincia di Milano. Nel XIX secolo costituiva un comune a s\u00e9 fino a quando fu unito a Segrate il 1\u00ba gennaio 1870.\nSituato a nord del centro abitato al di l\u00e0 della Strada Provinciale 103 \"Cassanese\", ha conosciuto un recente sviluppo edilizio residenziale. Vi si trovano alcune cascine storiche.\nStoria.\nRegistrato agli atti del 1751 come un villaggio milanese di 310 abitanti, alla proclamazione del Regno d'Italia nel 1805 Rovagnasco risultava avere 400 residenti. Nel 1809 un regio decreto di Napoleone soppresse il municipio annettendolo a Segrate, e poi a Vimodrone nel 1811. Il Comune di Rovagnasco fu poi ripristinato nel 1816 dopo il ritorno degli austriaci, e nel 1853 si registrarono 641 residenti saliti a 713 nel 1861.\nIl comune di Rovagnasco fu definitivamente soppresso nel 1869 allorquando, dopo un'iniziale ipotesi di unione con Pioltello, si decise di riproporre l'antico modello napoleonico annettendo definitivamente il paese a Segrate."}
{"id": "1876823", "revid": "1609279", "url": "https://it.wikipedia.org/wiki?curid=1876823", "title": "Richard Andrews (soldato)", "text": "Biografia.\nAndrews, un combattente indiano, si un\u00ec all'esercito texano all'inizio della Rivoluzione texana. Era soprannominato \"Big Dick\" perch\u00e9 era di grande corporatura e aveva una notevole forza. Rimase ferito nella Battaglia di Gonzales il 2 ottobre 1835. Partecip\u00f2 per\u00f2 alla Battaglia di Concepci\u00f3n, nella quale fu l'unico texano a rimanere ucciso."}
{"id": "1876828", "revid": "3732", "url": "https://it.wikipedia.org/wiki?curid=1876828", "title": "Atletica leggera ai Giochi della XXVII Olimpiade - 100 metri piani femminili", "text": "I 100 metri piani hanno fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta nei giorni 22-23 settembre 2000 allo Stadio Olimpico di Sydney.\nLa gara.\nLa prima semifinale \u00e8 vinta da Merlene Ottey (all'epoca quarantenne) in 11\"22; la primatista europea Christine Arron giunge settima e viene eliminata. Marion Jones vince la seconda semifinale (11\"01) su Ekater\u00edni Th\u00e1nou (11\"10).\nIn finale Marion Jones stravince con un vantaggio di oltre tre decimi sulla seconda. Merlene Ottey \u00e8 delusa per il quarto posto, ma si rifar\u00e0 nella staffetta 4 x 100.\nNel 2007 Marion Jones verr\u00e0 squalificata per doping ed il titolo le verr\u00e0 revocato. Successivamente, nel dicembre 2009, il CIO decider\u00e0 di non assegnare l'oro alla seconda classificata, come di consueto, in seguito alla mancata presentazione della greca Th\u00e0nou ai controlli antidoping dei successivi Giochi olimpici di Atene del 2004. Verr\u00e0 cos\u00ec attribuito un argento ex aequo alla giamaicana Tayna Lawrence mentre la connazionale Merlene Ottey salir\u00e0 dal quarto al terzo posto.\nRisultati.\nFinale.\nStadio Olimpico, sabato 23 settembre, ore 20:05."}
{"id": "1876833", "revid": "767487", "url": "https://it.wikipedia.org/wiki?curid=1876833", "title": "Un'idea geniale", "text": "Un'idea geniale (\"Their First Mistake\"), anche noto come Noi e il piccolo Slim o Noi e il pupo, \u00e8 un cortometraggio del 1932 con Stanlio e Ollio.\nTrama.\nLa signora Arabella Hardy \u00e8 scontenta del fatto che il marito passi pi\u00f9 tempo con Stanlio che in casa con lei. Dopo un ulteriore litigio, i due vengono cacciati di casa dalla signora Hardy.\nNell'appartamento di Stanlio, i due si parlano. Stanlio ha un'idea per accontentare la moglie dell'amico: in quella casa mancano bambini. Se ci fosse un bambino, la signora Hardy sarebbe pi\u00f9 occupata e loro due avrebbero pi\u00f9 tempo per uscire insieme. Ollio si convince e vanno ad adottare un bambino.\nFanno ritorno con il bambino: un piccolo neonato. Entrano in casa di Ollio, chiamano a gran voce la moglie ma questa non risponde. Poco dopo fa il suo ingresso un ufficiale giudiziario: la signora Hardy aveva chiesto il divorzio e se n'era andata per sempre. Cos\u00ec Ollio ora si ritrova solo, senza moglie e con un neonato di cui prendersi cura. Stanlio fa per andarsene, ma Ollio, quasi in singhiozzi lo blocca sull'uscio. Cos\u00ec i due passano una notte insonne tra varie gag alla fine delle quali Ollio fa cadere il latte del biberon per il bambino sul letto dopo che lo stava dando accidentalmente a Stanlio.\nCuriosit\u00e0.\nLa versione doppiata da Mauro Zambuto e Alberto Sordi \u00e8 ridotta, mentre quella doppiata da Franco Latini e Carlo Croccolo \u00e8 completa."}
{"id": "1876837", "revid": "228587", "url": "https://it.wikipedia.org/wiki?curid=1876837", "title": "Emocoltura", "text": "Per emocoltura si intende la coltura di un campione di sangue ottenuto in condizioni di sterilit\u00e0.\n\u00c8 un'importantissima tecnica per la diagnosi microbiologica di batteriemia o sepsi.\nQuando richiedere un'emocoltura.\nEsistono diverse situazioni fisiopatologiche nelle quali \u00e8 possibile sospettare la setticemia e richiedere un'emocoltura per anticipare gli interventi terapeutici.\nPrelievo.\nIl prelievo di sangue deve avvenire prima del picco febbrile. Tuttavia data la difficile prevedibilit\u00e0 del picco febbrile, il prelievo pu\u00f2 avvenire in corrispondenza delle prime fasi febbrili.\n\u00c8 fondamentale l'accuratezza del prelievo, che deve avvenire in condizioni di assoluta sterilit\u00e0 (utilizzo di guanti e dispositivi sterili) e dopo disinfezione della cute con alcool isopropilico al 70%, iodopovidone o clorexidina al 2%. Il prelievo deve avvenire dopo l'asciugatura del disinfettante. Negli adulti occorre prelevare circa 10 ml; nei bambini sono sufficienti circa 2-5 ml.\n\u00c8 preferibile effettuare pi\u00f9 prelievi (3 in 24 ore o almeno 2 a distanza di alcune ore) da diverse sedi corporee. Tuttavia, in situazioni di estrema gravit\u00e0, sono considerati validi anche 3 prelievi in un'ora.\nIl sangue deve essere raccolto in particolari contenitori detti \"flaconi Bactec\" (nei flaconi il sangue viene diluito, per diminuire l'attivit\u00e0 battericida del siero o di eventuali antibiotici); all'interno dei flaconi \u00e8 presente:\nSolitamente si utilizzano due flaconi per prelievo; uno per la ricerca degli anaerobi e uno per la ricerca degli aerobi.\nI flaconi Bactec devono essere trasportati il prima possibile al laboratorio di microbiologia. Il materiale non deve essere refrigerato e deve essere protetto da un contenitore rigido ed in sicurezza per evitare rotture, perdite accidentali o stillicidio.\nFlaconi rotti, senza etichettature, conservati per pi\u00f9 di 72 ore o prelevati con misure non adeguate vengono rifiutati dal laboratorio.\nAnalisi.\nI flaconi Bactec contengono un substrato cromogeno (in grado di colorarsi e di emettere fluorescenza) che si attiva in presenza di anidride carbonica, principale catabolita del metabolismo batterico. \nI campioni raccolti dai diversi pazienti vengono incubati nel \"termostato Bactec\", particolare sistema chiuso in grado di controllare e agitare (\u00e8 buona regola) continuamente i diversi flaconi Bactec. Se il sistema rileva luminescenza, avvisa gli operatori con un segnale acustico, segnalando anche il campione risultato positivo. Molti campioni, delle infezioni pi\u00f9 comuni, possono positivizzarsi nel giro di diverse ore. Tuttavia alcuni batteri insoliti (vedi oltre) ed atipici hanno tempi molto pi\u00f9 lunghi di crescita. Proprio per questo i campioni vengono mantenuti in incubazione per 7-14 giorni.\nSe il campione \u00e8 positivo, si pu\u00f2 procedere prelevando del materiale per l'\"osservazione diretta\" e per la coltura. L'osservazione diretta viene fatta previa centrifugazione del campione (per concentrare i batteri) e colorazione di Gram; per la coltura, il materiale viene inoculato in Agar cioccolato, Agar sangue, Agar MacConkey, Agar Sabouraud e altri. La crescita selettiva in un terreno, accompagnato da un profilo di colorazione e biochimico \u00e8 una tappa fondamentale per l'identificazione del batterio.\nI batteri (casi per 100 soggetti batteriemici, 2003-2004) pi\u00f9 comunemente isolati sono\nL'identificazione del batterio \u00e8 seguita dalla comunicazione al reparto per la terapia antibiotica precoce; inoltre il materiale \u00e8 utilizzato per l'allestimento di un antibiogramma.\nBatteriemie dovute a catetere venoso centrale.\nLe batteriemie e le sepsi sono spesso associate alla presenza di catetere venoso centrale (CVC). La presenza di sepsi nella 1\u00aa settimana dall'inserimento del catetere \u00e8 dovuta alla contaminazione della superficie esterna (manovre non sterili). Successivamente si ritiene che la colonizzazione microbica avvenga all'interno del lume del catetere (utilizzo di infusioni contaminate, cattive misure igieniche e comportamentali). In caso di sintomi compatibili, in pazienti portatori di catetere, necessitano di una diagnosi rapida che permetta di stabilire la fonte dell'infezione. Per far ci\u00f2, si pu\u00f2 prelevare il catetere incriminato per stabilire la presenza di una carica microbica responsabile della malattia. Si utilizzano 2 metodi\nTuttavia, queste 2 metodiche, bench\u00e9 molto precise, consentono di individuare la fonte di infezione solo dopo aver rimosso il catetere, che pu\u00f2 anche non risultare infetto. Da ci\u00f2 la necessit\u00e0 di determinare la fonte infettiva senza rimuovere il CVC (la procedura di inserimento \u00e8 invasiva e difficoltosa). Un metodo molto valido ed usato \u00e8 il DTP, basato su concetto che vi \u00e8 una relazione inversa fra il tempo di positivizzazione di Bactec e la carica microbica del campione prelevato. Nei pazienti con catetere venoso centrale, l'emocoltura viene prelevata contemporaneamente da una vena periferica e dal CVC: se il campione da sangue venoso periferico si positivizza in un tempo maggiore di 2 ore rispetto a quello prelevato dal CVC, si assume che la batteriemia sia relazionata ad infezione di quest'ultimo.\nAltri metodi.\nBench\u00e9 il metodo Bactec sia insostituibile, data la precisione e la potenzialit\u00e0, si \u00e8 reso sempre pi\u00f9 necessario l'allestimento di un sistema pi\u00f9 rapido per la diagnosi di sepsi.\nProcalcitonina"}
{"id": "1876838", "revid": "1543377", "url": "https://it.wikipedia.org/wiki?curid=1876838", "title": "Rain (cantante)", "text": "Considerando che la parola \"rain\" (in italiano \"pioggia\") \u00e8 differente nelle varie lingue, il cantante \u00e8 conosciuto con diversi nomi. In Europa e negli Stati Uniti \u00e8 conosciuto come Rain; in Corea come \ube44 (traslitterato \"Bi\" e pronunciato come la lettera \"P\"); in Giappone come \u30d4 (pronunciato \"pi\").\nBiografia e carriera.\nAppassionato di musica hip hop e R&amp;B gi\u00e0 da giovanissimo, entra a far parte di una boy band durante l'adolescenza dal nome \"Fanclub\", che per\u00f2 viene presto sciolta. Rain quindi comincia a fare provini per varie etichette discografiche. Alla fine riesce ad ottenere un contratto con la \"JYP Entertainment\" con la quale registra il suo primo album \"Bad Guy\" che ottiene un buon successo. Contemporaneamente Rain entra a far parte del cast del telefilm \"Sang-doo-ya, hakgyo gaja!\". Da l\u00ec a poco esce il suo secondo album \"How to Avoid the Sun\" ed un secondo ruolo da attore in \"Full House\" nel 2004, che a differenza di \"Bad Guy\", viene trasmesso anche al di fuori della Corea.\nNel 2005 viene pubblicato il terzo cd di Rain \"It's Raining\" che ottiene un successo strepitoso e vende oltre un milione di copie in Asia, riuscendo ad arrivare al vertice delle classifiche in Corea, Giappone, Cina, Taiwan, Thailandia ed Indonesia, e diventando il pi\u00f9 grande successo dell'artista. Dopo aver trionfato agli MTV Video Music Awards, Rain parte per un lungo tour, il \"RAINY DAY 2005 Tour\" che registra il tutto esaurito ad ogni tappa.\nNell'aprile 2006, Rain viene menzionato dalla rivista \"Time\", che lo inserisce fra le \"100 persone pi\u00f9 influenti che hanno modellato il nostro mondo\" (\"Most Influential People Who Shape Our World\"). Nel 2007 viene anche nominato da \"People\" nella lista delle \"persone pi\u00f9 belle del mondo\" (\"Most Beautiful People\").\nNel 2005 il \"RAINY DAY Tour\" fa due tappe a New York, dove ottiene un positivo riscontro di pubblico. Diversi artisti appaiono come ospiti durante il concerto, fra cui JoJo, Omarion, e Diddy. Omarion e Rain hanno anche registrato un duetto insieme \"Man Up\", apparso come bonus track nell'album di Omarion \"21\". Nel 2007, Rain \u00e8 tornato ad esibirsi negli Stati Uniti a Los Angeles ed ha inoltre tenuto una data del concerto al Tokyo Dome, il pi\u00f9 grande auditorium in Giappone, divenendo il primo artista coreano ad esservi esibito.\nNel 2008, proseguendo anche la sua carriera di attore cinematografico ha debuttato ad Hollywood nel film \"Speed Racer\" diretto dai fratelli Wachowski."}
{"id": "1876841", "revid": "3732", "url": "https://it.wikipedia.org/wiki?curid=1876841", "title": "Atletica leggera ai Giochi della XXVII Olimpiade - 200 metri piani femminili", "text": "I 200 metri piani hanno fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta nei giorni 27-28 settembre 2000 allo Stadio Olimpico di Sydney.\nLa gara.\nLa prima semifinale \u00e8 vinta da Marion Jones (22\"40); Pauline Davis vince la seconda semifinale (22\"38) su Susanthika Jayasinghe (22\"45).\nMarion Jones vince nettamente la finale, ma nel 2007 verr\u00e0 squalificata per doping ed il titolo le sar\u00e0 revocato. Nel dicembre 2009 il CIO decide di riassegnare le medaglie attribuendo l'oro alla seconda classificata, Pauline Davis-Thompson.\nRisultati.\nFinale.\nStadio Olimpico, gioved\u00ec 28 settembre, ore 19:55.\nDopo la squalifica dell'atleta prima classificata, Marion Jones, il titolo \u00e8 stato assegnato alla seconda classificata."}
{"id": "1876844", "revid": "287204", "url": "https://it.wikipedia.org/wiki?curid=1876844", "title": "Karamoko Cisse", "text": ""}
{"id": "1876846", "revid": "486946", "url": "https://it.wikipedia.org/wiki?curid=1876846", "title": "Forum Villa d'Este", "text": ""}
{"id": "1876849", "revid": "3732", "url": "https://it.wikipedia.org/wiki?curid=1876849", "title": "Atletica leggera ai Giochi della XXVII Olimpiade - 400 metri piani femminili", "text": "I 400 metri piani hanno fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta nei giorni 22-24 settembre 2000 allo Stadio Olimpico di Sydney.\nLa gara.\nIl giorno delle batterie Marie-Jos\u00e9 Perec, campionessa in carica, non si presenta ai blocchi. Il giorno dopo lascia il Villaggio olimpico. I Giochi perdono una delle protagoniste pi\u00f9 attese.\nLa prima semifinale \u00e8 vinta da Lorraine Graham (50\"28); Cathy Freeman vince la seconda semifinale (50\"01) su Ana Guevara (50\"11).\nLa Freeman, atleta di casa, \u00e8 la grande favorita per il titolo.\nIn finale non delude le attese: all'inizio del rettilineo d'arrivo Lorraine Graham \u00e8 leggermente pi\u00f9 avanti; la Freeman stringe i denti, la rimonta e va a vincere.\nQuattro delle cinque atlete dietro la Freeman hanno stabilito il record personale.\nPer la prima volta dal 1964 nessun'atleta degli USA ha partecipato alla finale.\nRisultati.\nFinale.\nStadio Olimpico, luned\u00ec 25 settembre, ore 20:10."}
{"id": "1876853", "revid": "228587", "url": "https://it.wikipedia.org/wiki?curid=1876853", "title": "Miss You (Aaliyah)", "text": "Miss You \u00e8 una ballata R&amp;B della cantante statunitense scomparsa Aaliyah, scritta da Johnt\u00e1 Austin e prodotta da Teddy Bishop originariamente per il terzo album in studio della cantante, \"Aaliyah\". Successivamente la canzone \u00e8 stata inserita come inedito nell'album postumo \"I Care 4 U\", ed \u00e8 stata pubblicata come primo singolo ufficiale tratto dall'album nel novembre del 2002 in Nord America, nell'inverno del 2003 in Eurasia. Il singolo ha raggiunto la posizione numero 1 della Billboard Hot R&amp;B/Hip-Hop Songs e perfino la numero 3 della Billboard Hot 100; la canzone ha raggiunto posizioni alte in molti paesi del mondo, diventando uno dei brani di maggior successo della cantante sia in patria che all'estero.\nComposizione e testo.\n\"Miss You\" \u00e8 un brano molto diverso dalle tracce registrate per l'album \"Aaliyah\", e per questo probabilmente non \u00e8 stato inserito in quel disco. Si tratta di una ballata soffice accompagnata da una chitarra acustica per tutto il pezzo, e si differenzia dalle ballate classiche per cui Aaliyah era diventata famosa, essendo pi\u00f9 semplice. Il pezzo si \u00e8 rivelato essere perfetto come primo singolo dell'album, grazie al titolo \"Miss You\", che significa \"Mi Manchi\", e che quindi allude al vuoto lasciato dalla scomparsa dell'artista. Il testo della canzone \u00e8 raccontato in prima persona dalla protagonista, che dichiara di sentire la mancanza del suo compagno in maniera disperata, il quale ha lasciato il liceo per andare al college. La cantante sa che il ragazzo deve concentrarsi sulla sua nuova vita e non vuole metterlo al corrente della sua sofferenza, ma al tempo stesso ricorda tutti i giorni passati insieme e si chiede se a lui importi ancora di lei e con chi si trova in quel momento.\nRemix.\nIl remix ufficiale della canzone mantiene quasi intatta la struttura della canzone, e vede la partecipazione del rapper Jay-Z, amico della cantante, che ricorda i momenti pi\u00f9 belli passati con la cantante e dichiara di sentirne la mancanza. Jay-Z ricorda quando andavano a mangiare insieme e che erano soliti dare nomi speciali ai piatti che mangiavano, e ricorda il piatto preferito di Aaliyah, la torta ai cereali. Ricorda il tempo passato insieme agli Hamptons e cerca di comunicare con la ragazza, dicendole che il suo ragazzo Damon Dash le vuole far sapere che sta bene, e che \u00e8 sicuro che lei li sta guardando tutti dall'alto. Il rapper fa anche riferimento a un episodio in cui il dj statunitense Star fece una parodia radiofonica dell'incidente aereo in cui Aaliyah rimase uccisa, dicendo che si tratta solo di un pazzo e che non gli conceder\u00e0 mai un'intervista. Jay-Z dice di non aver mai visto un dolore pari a quello dei suoi genitori dopo la morte della loro figlia, e la ricorda come una persona intellettuale, professionale e come una star. Durante i ritornelli del pezzo il rapper cita tutte le citt\u00e0 che sentono la mancanza della cantante: Brooklyn, New York, New Orleans, Chicago, Los Angeles ecc., oltre a tutte le persone care, dai familiari ai fans, agli amici come Kidada Jones, figlia di Quincy Jones. L'ultima strofa e l'outro della canzone sono dedicati anche alla memoria di altri artisti scomparsi come Tupac Shakur e Lisa \"Left Eye\" Lopes, e ai soldati caduti e alle vittime di guerra di tutto il mondo.\nVideo.\nIl videoclip del singolo \u00e8 stato diretto da Darren Grant (con cui la cantante aveva collaborato nel 1997 per \"The One I Gave My Heart To\") ed \u00e8 un coccodrillo e tributo allo stesso tempo, presentando immagini tratte da molti dei video della cantante e camei di moltissimi artisti facenti parte della comunit\u00e0 afroamericana: tra questi, sia amici e collaboratori dell'artista come Missy Elliott, sia personalit\u00e0 non strettamente legate alla cantante come Rosario Dawson. Gli artisti presenti nel video si sono divisi tra due set principali dove \u00e8 stato girato, Long Island City (Missy Elliott, Lil' Kim, Tweet, Queen Latifah, Jaheim, Lyric, Lil' Jon and the Eastside Boyz, membri del Wu-Tang Clan, il presentatore tv Montel Williams, ecc.) e Los Angeles (Jamie Foxx, DMX, Quincy Jones e l'ex vj di MTV Ananda Lewis, ecc.), nel novembre del 2002. Gli artisti appaiono nel video mentre cantano il testo della canzone, usando vari gadget della cantante, tra cui poster, giacche e una moto.\nI video di Aaliyah da cui sono state tratte le scene della cantante presenti in montaggio alternato a quelle dei camei sono:\nIl video \u00e8 stato presentato in anteprima mondiale su MTV TRL, ed \u00e8 stato classificato al numero 23 tra i 100 video pi\u00f9 popolari di BET del 2003. \"Miss You\" \u00e8 stato il quarto video dell'artista a ricevere una nomination agli MTV Video Music Awards, ovvero nella categoria Best R&amp;B Video, ma ha perso contro \"Crazy in Love\" di Beyonc\u00e9.\nRicezione.\nIl singolo \u00e8 entrato nella Billboard Hot 100 al numero 55 il 30 novembre 2002, e la settimana successiva era gi\u00e0 in top40 al numero 38. Il brano ha raggiunto la sua posizione pi\u00f9 alta al numero 3, diventando la terza canzone di Aaliyah a entrare in top5 e la seconda posizione pi\u00f9 alta mai raggiunta dalla cantante nella Hot 100 dopo \"Try Again\" del 2000 (numero 1); il singolo ha passato nella classifica statunitense ben trentacinque settimane. Nelle classifiche R&amp;B ha saputo fare di meglio, arrivando il 25 gennaio 2003 alla posizione numero 1, dove \u00e8 rimasto per tre settimane consecutive, diventando il terzo singolo dell'artista a raggiungere la numero 1 di questa classifica. Il successo \u00e8 stato tale che nelle classifiche di fine anno di Billboard dei 100 singoli di maggior successo del 2003, il singolo \u00e8 stato classificato al numero 8 nella Hot 100 e al numero 3 nella Hot R&amp;B/Hip hop Songs. In Canada il singolo \u00e8 entrato in classifica il 15 maggio 2003 alla posizione numero 15, per poi raggiungere la sua posizione pi\u00f9 alta al numero 14 il 21 giugno; il singolo \u00e8 il terzo nella carriera dell'artista ad essere entrato nella top20 canadese.\nNel Regno Unito il singolo non \u00e8 stato pubblicato.\nAnche in Svizzera, come in Canada, \"Miss You\" \u00e8 il terzo singolo della cantante ad essere entrato in top20: entrato in classifica al numero 47 il 26 gennaio, ha raggiunto la posizione numero 15 due settimane pi\u00f9 tardi, passando 11 settimane in classifica. In Austria \u00e8 stato il terzo singolo ad entrare in classifica, dove \u00e8 arrivato al numero 29. Nelle classifiche dei Paesi Bassi \"Miss You\" si \u00e8 rivelato un ulteriore successo per la cantante: dopo aver debuttato al numero 23 il 22 febbraio 2003, il 15 marzo il singolo \u00e8 arrivato al numero 14, diventando il quarto singolo di Aaliyah ad entrare nella top20 olandese. In Germania \u00e8 entrato alla posizione numero 8, diventando il secondo singolo della cantante ad entrare in top10, e la stessa posizione \u00e8 stata raggiunta dal singolo nelle classifiche taiwanesi. Nella classifica asiatica stilata da MTV \"Miss You\" \u00e8 riuscito ad arrivare al numero 1, proclamandosi come primo singolo postumo ad essere arrivato alla prima posizione in Asia.\nTracce.\nCD 01\nCD 02"}
{"id": "1876854", "revid": "599013", "url": "https://it.wikipedia.org/wiki?curid=1876854", "title": "Robert Archibald", "text": ""}
{"id": "1876855", "revid": "287204", "url": "https://it.wikipedia.org/wiki?curid=1876855", "title": "Atletica leggera ai Giochi della XXVII Olimpiade - 800 metri piani femminili", "text": "Gli 800 metri piani hanno fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta nei giorni 22-25 settembre 2000 allo Stadio Olimpico di Sydney.\nLa gara.\nLudmila Formanova, campionessa mondiale in carica, si ritira per infortunio in batteria. Vengono eliminate anche le due pi\u00f9 forti russe, Olga Raspopova (seconda batteria) e Natalia Tsyganova (quarta batteria).\nLa prima semifinale \u00e8 vinta da Maria Mutola (1'58\"86); Stephanie Graf vince la seconda semifinale (1'57\"56) su Kelly Holmes (1'58\"45). Jearl Miles-Clark esce col decimo tempo.\nIn finale Helena Fuchsova segna un passaggio veloce ai 400 in 55\"04, ma ai 200 metri \u00e8 in testa Kelly Holmes. Sulla retta d'arrivo rinviene Maria Mutola (Mozambico), che supera entrambe e lancia la volata; anche Stephanie Graf ha un ritmo pi\u00f9 alto delle avversarie: si pone dietro alla mozambicana in seconda posizione. La Mutola mantiene un vantaggio di qualche metro e va a vincere.\nMaria Mutola \u00e8 la prima atleta del Mozambico a vincere un oro olimpico.\nRisultati.\nFinale.\nStadio Olimpico, luned\u00ec 25 settembre, ore 21:35."}
{"id": "1876870", "revid": "120784728", "url": "https://it.wikipedia.org/wiki?curid=1876870", "title": "Pic Gaspard", "text": "Il Pic Gaspard (3.881 - traduzione letterale in italiano \"Picco Gaspard\") \u00e8 una montagna del massiccio des \u00c9crins, nelle Alpi del Delfinato. Si trova nel dipartimento delle Alte Alpi, nel comune di Pelvoux.\nCaratteristiche.\nSi trova ad oriente della pi\u00f9 alta e pi\u00f9 conosciuta Meije.\nIl suo nome \u00e8 legato ad una delle pi\u00f9 grandi guide alpine francesi, Pierre Gaspard.\nSalita alla vetta.\nIl Pic Gaspard fu salito per la prima volta nel 1878 da Henry Duhamel in compagnia di Pierre Gaspard e di Christophe Roderon per un itinerario del versante est che \u00e8 poi diventata la via normale.\nPassando per la cresta sud le prime salite che ne hanno \"violato\" la cima risalgono al 1935 ad opera di Giusto Gervasutti e Lucien Devies."}
{"id": "1876873", "revid": "104458", "url": "https://it.wikipedia.org/wiki?curid=1876873", "title": "J\u00f5epere", "text": ""}
{"id": "1876876", "revid": "3732", "url": "https://it.wikipedia.org/wiki?curid=1876876", "title": "Atletica leggera ai Giochi della XXVII Olimpiade - 1500 metri piani femminili", "text": "I 1500 metri piani hanno fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta nei giorni 27-30 settembre 2000 allo Stadio Olimpico di Sydney.\nLa gara.\nSvetlana Masterkova, la campionessa uscente, \u00e8 presente per onore di firma poich\u00e9 reduce da un infortunio. In batteria si riacutizza il dolore ed esce.\nLa prima semifinale \u00e8 vinta da Nouria Merah-Benida (4'05\"24); Violeta Szekely vince la seconda semifinale (4'06\"60). Si qualifica Marla Runyan, la prima atleta ipovedente a disputare una finale olimpica.\nNon c'\u00e8 una chiara favorita per la finale. C'\u00e8 interesse per Gabriela Szab\u00f3, che cinque giorni prima ha vinto i 5000, ma i 1500 non sono la sua gara preferita.\nGara tattica. Al primo giro conduce Marla Runyan; agli 800 metri Hayley Tullett cade e coinvolge Gabriela Szab\u00f3, che perde terreno. La Szab\u00f3 rimane indietro per gran parte della gara.\nAlla campanella guida il gruppo Carla Sacramento. Suzy Favor-Hamilton \u00e8 la prima ad andare via; dietro di lei c'\u00e8 Nouria Merah-Benida, che poi con uno scatto la scavalca. La Favor non riesce a tenere il ritmo, poi inciampa e cade.\nLa Merah-Benida prosegue lanciata mentre rinvengono Violeta Szekely e Kutre Dulecha. Quando mancano poche decine di metri all'arrivo spunta anche Gabriela Szab\u00f3. C'\u00e8 un'entusiasmante volata a quattro: la Merah-Benida vince di 5 centesimi sulla Szekely. La Szab\u00f3 agguanta la terza posizione davanti alla Dulecha.\nTra la prima e la quarta ci sono solamente 23 centesimi.\nLa primatista stagionale, Suzy Favor-Hamilton, si classifica ultima a 18 secondi dalla vincitrice.\nRisultati.\nFinale.\nStadio Olimpico, sabato 30 settembre, ore 20:20."}
{"id": "1876877", "revid": "228587", "url": "https://it.wikipedia.org/wiki?curid=1876877", "title": "Deposito locomotive di Catania", "text": "Il deposito locomotive di Catania \u00e8 un'infrastruttura di servizio ferroviario per la sosta, la manutenzione ed il rifornimento delle locomotive ed automotrici, facente parte dei depositi locomotive delle Ferrovie dello Stato italiane; oggi \u00e8 officina per il materiale rotabile di RFI.\nStoria.\nCon la previsione dell'apertura al traffico della tratta tra Messina e Catania e poco tempo dopo della prima parte della Ferrovia Palermo-Catania si deline\u00f2 la necessit\u00e0 di avere un impianto ferroviario in grado di fornire quanto occorreva per l'esercizio a vapore delle importanti direttrici di traffico commerciale inaugurate.\nLa societ\u00e0 concessionaria per la costruzione delle dette linee, la Societ\u00e0 Vittorio Emanuele il 27 agosto 1863 aveva affidato la costruzione delle nuove linee ferroviarie a una societ\u00e0 formata dai signori Parent, Schaken e C. e Salamanca subconcessa un mese dopo a un'ulteriore societ\u00e0 in accomandita, formata dai signori Vitali, Picard, Charles e C., costituitasi l'anno prima a Parigi i cui soci accomandanti erano Parent, Schaken e C. e gli accomandatari Vitali, Picard, Charles ed Oscar Stevens. Quest'ultima societ\u00e0 sub-appalt\u00f2 ulteriormente la costruzione dei tronchi ferroviari Alcantara-Catania, Catania-Siracusa, ed i lavori della Stazione di Catania Centrale all'impresa Beltrami Gallone e C. Nel 1866 non riuscendo a portare a termine i lavori per motivi finanziari, la Societ\u00e0 Vittorio Emanuele pose in liquidazione la Societ\u00e0 Vitali, Picard, Charles e C. Il 29 novembre stipulava una nuova convenzione con l\"'Impresa Generale per la costruzione delle strade ferrate calabro-sicule\" per continuare i lavori relativi tra cui la costruzione di un impianto di rimessa attiguo alla stazione. Dopo il fallimento della \"Vittorio Emanuele\" l'impianto (piuttosto dimesso e di piccole dimensioni) venne preso in carico dalla Societ\u00e0 Italiana per le strade ferrate meridionali \nFu proprio a partire dalla fine degli anni settanta del XIX secolo che, sotto l'impulso del nuovo traffico determinato dall'arrivo a Catania per ferrovia degli zolfi dell'ennese e del nisseno per la lavorazione nelle locali industrie e per la spedizione via mare dal Porto di Catania che si deline\u00f2 l'importanza strategica dell'impianto che forniva le locomotive per la Ferrovia Palermo-Catania (di fatto la linea dello zolfo). Nel 1885 a seguito delle \"Convenzioni\" alla \"Meridionale\" subentr\u00f2 la Societ\u00e0 per le Strade Ferrate della Sicilia; mentre nel 1870 giungeva a Catania solo il 12% della produzione isolana di zolfo nel 1885, per ferrovia, ne giungevano ben 133.000 tonnellate (circa il 43% dell'intera produzione siciliana). Proprio in conseguenza dell'importanza di tale traffico merci il deposito di Catania venne potenziato e ampliato e gli furono assegnate numerose locomotive a vapore. In seguito al passaggio alle Ferrovie dello Stato Italiane gli furono assegnate numerose tra le pi\u00f9 potenti dell'intero parco FS come le Gr.480 e le Gr.746.\nLe sorti del deposito di Catania hanno seguito quelle dell'economia della Sicilia orientale: la crisi dell'industria estrattiva e dello zolfo prima e quella pi\u00f9 recente del mercato agrumario e ortofrutticolo unita a una certa politica di \"abbandono\" del trasporto merci e viaggiatori isolano da parte delle FS. Dagli anni duemila \u00e8 in corso un fortissimo ridimensionamento con la prospettiva di trasferimento degli impianti dalla sede di piazza Europa, a Catania, a quella, da realizzare di Bicocca prossima alla Zona industriale di Catania e attigua al costruendo Interporto di Catania Bicocca. Sono state via via chiuse le rimesse circolari, le officine motori Diesel e automotrici lasciando attiva solo la piccola manutenzione.\nStrutture e impianti.\nL'area occupata dal deposito locomotive \u00e8 posta interamente sulle scogliere rocciose a nord della Stazione di Catania Centrale occupando sostanzialmente l'area costiera posta tra la piazza Galatea e la piazza Europa della citt\u00e0 di Catania. Il suo limite ovest \u00e8 costituito dalla linea ferroviaria per Messina e quello est dal mare Jonio. L'ingresso e l'uscita dei rotabili avvengono dal lato sud per mezzo del collegamento dell'ultimo deviatoio \"di punta\" del deposito ai binari di stazione. Il deposito, inizialmente per \"trazione a vapore\", ha esteso la sua dotazione di rotabili alle automotrici intorno alla met\u00e0 degli anni trenta divenendo quindi anche per \"trazione diesel\". Nei primi anni sessanta in conseguenza dell'elettrificazione della linea Messina-Catania \u00e8 divenuto anche un deposito per \"trazione elettrica\".\nL'officina del deposito di Catania era particolarmente attrezzata per la manutenzione e la riparazione delle locomotive a vapore; con l'arrivo delle automotrici vennero approntati i reparti specializzati per la revisione e riparazione dei motori termici Diesel. In particolare nel secondo dopoguerra venne approntata la linea di revisione e riparazione del motore Fiat tipo \"700\", a \"carter secco\", che equipaggiava le prime automotrici con motore sottocassa (RALn 60) e i locomotori da manovra 218.\nL'infrastruttura \u00e8 costituita essenzialmente da alcune grandi strutture: al centro un grande fabbricato-officina a sette binari coperti con relative fosse di ispezione e lavoro e attrezzature e ponti per il sollevamento dei mezzi di trazione elettrici. Dal lato sud vi arrivano, all'esterno, 9 binari tronchi (tra cui i 7 che si prolungano all'interno). Dal lato del mare i binari si prolungano fino alla grande Piattaforma girevole ferroviaria da 21\u00a0m che permette l'accesso alla grande rimessa circolare concentrica da 36 sezioni coperte per rotabili a cui sono attigue le officine meccaniche diesel e a vapore. Dal lato interno, ad ovest, un piccolo fascio di binari tronchi di sosta termina contro un grande fabbricati per \"dormitorio\" e alloggi del personale d'impianto in servizio, oltre ai servizi.\nOrtogonale ad esse sul lato nord la palazzina degli uffici direzionali e del personale. Numerose altre costruzioni sparse soprattutto sul lato del mare servono per le scorte di combustibili e lubrificanti e per magazzini vari. Al centro dell'impianto, a lato della rimessa, fino alla fine degli anni sessanta esisteva un grande impianto di caricamento del carbone per le locomotive a vapore e le \"fosse da visita\" e per lo scarico delle scorie. Di queste non rimane pi\u00f9 traccia dopo la cessazione della trazione a vapore. Le vecchie torri dell'acqua intorno ai primi anni ottanta sono state sostituite da un alto serbatoio in acciaio di forma a \"fungo\".\nIl deposito, molto trafficato e importante, con un organico complessivo di personale assegnato di oltre 700 unit\u00e0 cominci\u00f2 a perdere importanza in seguito alla \"riforma\" delle ferrovie iniziata alla fine degli anni ottanta: la chiusura delle linee dell'Alcantara e della Valle del Salso, la successiva riduzione progressiva dei servizi offerti sulle linee della Sicilia sud-orientale (con la rinuncia al traffico merci relativo alle aree del ragusano e del vittoriese), l'elettrificazione della Ferrovia Palermo-Catania e infine il trasferimento alla Regione Siciliana, (al 2015 ancora inadempiente riguardo all'attuazione di un piano ferroviario regionale), delle competenze relative al trasporto ferroviario locale hanno progressivamente ridotto a termini minimi l'occorrenza di locomotive diesel, di automotrici e di mezzi elettrici nonch\u00e9 di personale di macchina e di officina. Le officine che prima procedevano anche alle riparazioni importanti delle locomotive e delle automotrici sono state ridotte alla sola effettuazione delle piccole operazioni di manutenzione con riduzione del personale a poche decine di unit\u00e0.\nIl programma di ristrutturazione degli impianti ferroviari, con interramento dell'intero tracciato ferroviario costiero, prevede il trasferimento proprietario tra le parti (FS e Comune di Catania) per la dismissione totale dell'impianto e il trasferimento di alcune strutture essenziali in un'area a sud della citt\u00e0 di Catania. Al termine delle operazioni previste lo \"storico\" impianto scomparir\u00e0 del tutto.\nLocomotive in dotazione.\nL'impianto catanese ha, nel tempo conosciuto l'assegnazione di un grande numero e variet\u00e0 di locomotive:\nLocomotive diesel.\nda manovra\nda treno\nPer un certo periodo sono state assegnate\nAltri rotabili.\nL'impianto di Catania venne dotato a partire dalla scomparsa della trazione a vapore nei treni viaggiatori, (intorno alla fine degli anni sessanta), di carri riscaldo a vapore per fornire il riscaldamento nel periodo invernale alle carrozze viaggiatori di tipo pi\u00f9 antico e perci\u00f2 prive del REC (riscaldamento elettrico carrozze). All'inizio degli anni ottanta questi vennero sostituiti dai nuovi furgoni motogeneratori (Vrecz) essendosi verificato il problema opposto; essendo ormai tutte le carrozze provviste di REC, i locomotori D.343 e D.443, non erano in grado di alimentarle.\nIl deposito di Catania \u00e8 stato inoltre sede di Carro soccorso di 1\u00aa categoria per tutte le operazioni di soccorso in linea e pronto intervento tecnico per guasti o incidenti che riguardavano il settore trazione e i rotabili relativi."}
{"id": "1876881", "revid": "300067", "url": "https://it.wikipedia.org/wiki?curid=1876881", "title": "Marcelo Tieppo Huertas", "text": "Carriera.\nBrasile (2001-2004).\nNei primi anni di carriera gioc\u00f2 in Brasile al San Paolo ed al Pinheiros, senza dimenticare una stagione di high school nel Texas fra il 2000 e il 2001.\nSpagna (2004-2015).\nApproda in Spagna nella stagione 2004-05 per vestire la casacca della Joventut Badalona.\nDopo due stagioni alla Joventut nel 2007 viene mandato in prestito a Bilbao e con la maglia dello Iurbentia mette in mostra tutto il suo talento e viene nominato miglior playmaker della Liga ACB (14,6 punti, 2,7 rimbalzi, 3,9 assist ed 1,6 recuperi di media nelle 34 partite di regular season). Proprio in questa stagione trascina la squadra basca fino ai play-off dove per\u00f2 viene sconfitta 2-0 dal ben pi\u00f9 quotato Barcellona.\nDopo la parentesi basca decide di sfruttare la clausola contrattuale di liberarsi per il mercato europeo accettando la proposta della Fortitudo Bologna, con cui firma per due anni pi\u00f9 un'opzione su quella successiva.\nDopo una sola stagione in Italia passa per\u00f2 al campionato spagnolo col Saski Baskonia, con cui vince subito uno scudetto, proprio contro il Barcellona che lo aveva eliminato nella sua ultima apparizione ai play-off ACB.\nNel 2011 pass\u00f2 al Barcellona.\nNBA (2015-2017).\nLos Angeles Lakers (2015-2017).\nNonostante avesse ricevuto un'offerta pi\u00f9 ricca dal Galatasaray, il 1\u00ba settembre 2015 firm\u00f2 con i Los Angeles Lakers, andando cos\u00ec a giocare in NBA, dopo non essere stato scelto al Draft 2005, 10 anni esatti prima. Il 29 ottobre 2015 fece il suo debutto in NBA nella prima gara della stagione persa in casa per 112-111 contro i Minnesota Timberwolves all'et\u00e0 di 32 anni e 157 giorni; Huertas divent\u00f2 cos\u00ec il secondo rookie pi\u00f9 vecchio dietro a Pablo Prigioni (che esord\u00ec a 35 anni) nella storia dell'NBA.\nIl 23 febbraio 2017 i Lakers lo cedettero agli Houston Rockets in cambio di Tyler Ennis; tuttavia i Rockets lo tagliarono il giorno stesso.\nRitorno in Europa (2017-).\nSaski Baskonia e Tenerife (2017-).\nIl 24 luglio 2017, dopo 5 mesi da free agent, si accord\u00f2 con il Saski Baskonia, tornando cos\u00ec in Europa dopo 2 anni (oltre che alla squadra basca dopo 6 anni). Nell'estate del 2019 si trasferisce a titolo definitivo al Iberostar Tenerife Canarias.\nNazionale.\nCon la maglia del Brasile ha partecipato ai mondiali 2006 in Giappone e a quelli 2010 in Turchia. Ha anche preso parte a 3 campionati americani per nazioni, vincendone 2."}
{"id": "1876882", "revid": "3732", "url": "https://it.wikipedia.org/wiki?curid=1876882", "title": "Atletica leggera ai Giochi della XXVII Olimpiade - 5000 metri piani femminili", "text": "I 5000 metri piani hanno fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta nei giorni 22-25 settembre 2000 allo Stadio Olimpico di Sydney.\nLa gara.\nFinale: Gabriela Szab\u00f3 si mette davanti al gruppo, ma solo per mantenere un ritmo basso. Ci riesce.\nA tre giri dalla fine le etiopiche decidono di andarsene. Solo la Szab\u00f3 e la O'Sullivan le seguono.\nAll'ultimo giro Gabriela Szab\u00f3 lancia lo sprint, supera le etiopiche ed entra per prima sulla retta finale. Anche l'irlandese O'Sullivan passa le africane, poi si getta sulla rumena. Sembra affiancarla, ma la Szab\u00f3 mantiene un metro di vantaggio e taglia per prima il traguardo.\nLa vincitrice ha coperto gli ultimi 200 metri in 28\"6 e l'ultimo giro in 60 secondi netti.\nRisultati.\nFinale.\nStadio Olimpico, luned\u00ec 25 settembre, ore 20:55."}
{"id": "1876883", "revid": "857138", "url": "https://it.wikipedia.org/wiki?curid=1876883", "title": "Virumaa", "text": "Virumaa \u00e8 una regione dell'Estonia nord-orientale, amministrativamente ripartita in due contee:"}
{"id": "1876886", "revid": "1924342", "url": "https://it.wikipedia.org/wiki?curid=1876886", "title": "You Don't Know My Name", "text": "You Don't Know My Name \u00e8 una canzone scritta e prodotta dalla cantautrice R&amp;B statunitense Alicia Keys in collaborazione col rapper statunitense Kanye West. \u00c8 il primo singolo del secondo album della cantante, \"The Diary of Alicia Keys\". Contiene un campionamento della canzone del 1975 \"Let Me Prove My Love to You,\" scritta da James Ralph Bailey, Mel Kent, Ken Williams e suonata dai The Main Ingredient.\nHa avuto un moderato impatto commerciale in tutto il mondo; in America ha mantenuto la prima posizione della classifica R&amp;B per otto settimane consecutive e ha raggiunto la terza posizione della Billboard Hot 100. In Italia ha raggiunto la top20.\nLa canzone, lodata dalla critica, ha vinto diversi premi, tra cui un Grammy Award nel 2004 come Best R&amp;B Song. In quella stessa serata Alicia ha ottenuto altri 3 Grammys.\nStruttura musicale.\nLa canzone si distingue chiaramente come un brano dai forti caratteri R&amp;B, per via dei cori di voci black e per la struttura melodica incentrata sul pianoforte e sugli archi. Nel ritornello il fulcro melodico \u00e8 il piano poich\u00e9 esegue una scala di note discendente in concomitanza con la voce di Alicia dolce e rilassata. Verso la fine della canzone, la musica \u00e8 interrotta da un acuto (un mi4) e si affievolisce per lasciare spazio alla voce parlata profonda della cantante. Il finale \u00e8 costituito da una composizione classica di archi.\nVideo musicale.\nIl video della canzone \u00e8 stato diretto da Chris Robinson, gi\u00e0 regista del video del singolo di debutto della cantante, Fallin' del 2002.\nNel video Alicia \u00e8 una cameriera in un ristorante che un giorno vede entrare un uomo (il rapper Mos Def) e se ne innamora. Dopo averlo incontrato nel ristorante per molto tempo, la protagonista lo chiama al telefono e gli confessa i suoi sentimenti."}
{"id": "1876887", "revid": "767487", "url": "https://it.wikipedia.org/wiki?curid=1876887", "title": "J\u00f6rg M\u00fcller", "text": "Carriera.\nNel 1989 M\u00fcller vinse il titolo nazionale nel Formula Opel Lotus Challenge e quello europeo di Formula Ford 1600.\nCampione tedesco di Formula 3 del 1994, vinse una corsa Supertouring per la BMW nel 1995 e nel 1995-1996 la 24 Ore di Spa, cos\u00ec come il campionato di Formula 3000 nel 1996 per il team RSM Helmut Marko Lola-Zytek.\nDal 1997 al 1998, M\u00fcller fu un testdriver di Formula 1 per Arrows e Sauber-Petronas, prima di essere ingaggiato dal progetto BMW-Williams per test su motori e pneumatici Michelin dal 1999 al 2001.\nSempre fra il 1997 ed il 2000 ha intanto corso per la Nissan, oltre ad essere parte della squadra che vinse la 24 Ore di Daytona su Porsche 911 GT1 e di quella che nel 1999 condusse la 24 Ore di Le Mans per 18 ore su BMW V12 LMR.\nNel 2000 (BMW V12 LMR) e 2001 (BMW M3 GTR V8), M\u00fcller conquist\u00f2 le American Le Mans Series (ALMS) per BMW e Schnitzer Motorsport.\nDal 2002 alla stagione 2005, M\u00fcller ha poi guidato una BMW E46 turismo per il \"Team Deutschland\" (chiamato anche \"Team Germany\") nel Campionato Europeo Turismo (ora WTCC). L'edizione 2004 della 24 Ore del N\u00fcrburgring fu vinta da M\u00fcller (con Dirk M\u00fcller e Hans-Joachim Stuck) su BMW M3 GTR V8 che aveva pilotato nel 2001 nelle ALMS.\nGiunge secondo nel 2006 nel campionato mondiale turismo alle spalle di Andy Priaulx. Nel 2014 prende parte al documentario \"\"."}
{"id": "1876888", "revid": "767487", "url": "https://it.wikipedia.org/wiki?curid=1876888", "title": "Girl (The Beatles)", "text": "Girl \u00e8 una canzone dei Beatles, pubblicata nel 1965, scritta prevalentemente da John Lennon, anche se \u00e8 stata accreditata alla coppia Lennon/McCartney.\nLa canzone fu inserita nell'album \"Rubber Soul\" e venne registrata il giorno 11 novembre del 1965.\nIl brano.\nStoria e caratteristiche.\nLa canzone descrive una ragazza innamorata, con un velo di sarcasmo: dal testo emergono segni di insofferenza e di critica nei confronti del mondo femminile.\nUn'altra peculiarit\u00e0 del brano fu, senza dubbio, il suono di un profondo respiro echeggiante nel coro avente, per alcuni, il significato simbolico di una lunga \"tirata\" di uno spinello di marijuana.\nIn un'intervista concessa alla rivista \"Rolling Stone\" il 5 dicembre del 1980,\nJohn Lennon afferm\u00f2 che la canzone \"Woman\" inserita nell'album \"Double Fantasy\" gli rammentava un brano dei Beatles, anche se la musicalit\u00e0 e le note erano sostanzialmente diverse. Lui giudic\u00f2 \"Woman\" una versione cresciuta di \"Girl\".\nClassifiche e riconoscimenti.\nIn Italia usc\u00ec, il 1\u00ba ottobre del 1966, un 45 giri contenente \"Girl\" sul Lato A e \"Nowhere Man\" sul Lato B. La copertina evidenziava una bandiera gialla, marchio della trasmissione radiofonica condotta da Gianni Boncompagni e da Renzo Arbore.\nIl disco stazion\u00f2 nelle nostre hit parade per dodici settimane raggiungendo, al massimo, l'undicesimo posto. Nello stesso anno Augusto Righetti e Charly's Team incise la versione in italiano con testo di Mario Cenci inserita nell'album \"Righetti al Charly Max canta i Beatles in italiano\".\nNel 1977 la Capitol realizz\u00f2 un singolo per pubblicizzare l'album \"Love Songs\" contenente le canzoni \"Girl\" e \"You're Going to Lose That Girl\". Tuttavia, il singolo fu annullato prima dell'uscita. Nel 1967 Peppino di Capri canta il brano in italiano con testo di Mario Cenci."}
{"id": "1876889", "revid": "1776051", "url": "https://it.wikipedia.org/wiki?curid=1876889", "title": "Introduction to Mayhem", "text": "Introduction to Mayhem \u00e8 il secondo album in studio del gruppo musicale statunitense Primer 55, pubblicato il 25 gennaio 2000."}
{"id": "1876890", "revid": "17516291", "url": "https://it.wikipedia.org/wiki?curid=1876890", "title": "D-League", "text": ""}
{"id": "1876892", "revid": "287204", "url": "https://it.wikipedia.org/wiki?curid=1876892", "title": "Le R\u00e2teau", "text": "Le R\u00e2teau (3.809 - traduzione letterale in italiano \"Il rastrello\") \u00e8 una montagna del massiccio des \u00c9crins, nelle Alpi del Delfinato. Si trova sul confine tra i dipartimenti dell'Is\u00e8re e delle Alte Alpi.\nCaratteristiche.\nDomina il paese di La Grave a nord; la valle selvaggia de \"La Selle\" (detto anche \"Vallone del Diavolo\" a sud; la valle della Romanche (dal quale assieme alla Meije ed al Pic Gaspard ne divide la valle da quella del V\u00e9n\u00e9on).\nQuesta cima \u00e8 in prossimit\u00e0 della Meije, dalla quale \u00e8 separata mediante la \"Breccia della Meije\" (altezza 3357\u00a0m.s.l.m.). Il suo nome deriva dall'aspetto che assume di un rastrello o di un pettine con molti denti che fanno s\u00ec che sia possibile suddividere e distinguere in due parti la sommit\u00e0: la cima est (altezza 3809\u00a0m) e la cima ovest (3769\u00a0m).\nSalita alla vetta.\nLa salita alla cima si svolge su una bella cresta di alta montagna, su roccia e neve. Non presenta grandi difficolt\u00e0 ma richiede conoscenza della montagna e buon allenamento, per ridiscendere rapidamente lungo la stessa via, prima che l'azione del sole pomeridiano la renda pericolosa. La partenza si effettua dal Rifugio de la Selle (2.673\u00a0m), tipicamente verso le 3 del mattino."}
{"id": "1876896", "revid": "767487", "url": "https://it.wikipedia.org/wiki?curid=1876896", "title": "Gruppo del Puez", "text": "Il Gruppo del Puez \u00e8 un gruppo montuoso delle Dolomiti che, assieme al gruppo delle Odle, costituisce la maggior parte del territorio del parco naturale Puez-Odle, contornato dalla val Badia, dalla val Gardena e dalla val di Funes, in Alto Adige.\nClassificazione.\nLa SOIUSA lo vede come un gruppo alpino e vi attribuisce la seguente classificazione:\nCime principali.\nLa cima pi\u00f9 alta della catena \u00e8 il Piz de Puez, che raggiunge la quota di 2.913 metri, seguita dal Piz Duleda, 2.908\u00a0m.\nAltre cime famose del gruppo sono il Col de Puez (2.723\u00a0m) ed il Sassongher (2.665\u00a0m).\nMeno note, ma non meno importanti sono il Piz Somplunt (2.738\u00a0m), il Puez Ciampani (2.670\u00a0m) ed il Col de la Sone (2.634).\nRifugi.\nAll'interno del parco sono presenti:"}
{"id": "1876899", "revid": "1543377", "url": "https://it.wikipedia.org/wiki?curid=1876899", "title": "Comorbilit\u00e0", "text": " \nIl concetto di comorbilit\u00e0 o comorbidit\u00e0 in ambito sanitario indica la coesistenza di pi\u00f9 patologie diverse in uno stesso individuo. \nIl termine pu\u00f2 riferirsi a due o pi\u00f9 patologie che coesistono simultaneamente, ma indipendentemente l'una dall'altra, oppure riferirsi a patologie che compaiono secondariamente all'insorgenza di una patologia di fondo. In psichiatria e psicologia clinica il concetto non indica obbligatoriamente due malattie distinte, ma anche la possibilit\u00e0 di pi\u00f9 diagnosi nello stesso paziente in base ai sintomi presentati.\nAssistenza sanitaria.\nLa conoscenza della comorbilit\u00e0 \u00e8 utile per valutare il rapporto costi/benefici nel trattamento di una particolare condizione morbosa.\nA tale scopo, nel 1987 fu elaborato il cosiddetto \"Charlson Index\" che permetteva di calcolare la probabilit\u00e0 di sopravvivenza a 10 anni in un paziente in cui concomitassero pi\u00f9 patologie.\nPer ogni patologia (su un totale di 22) veniva assegnato al paziente un punteggio (\"score\") di 1, 2, 3 o 6 e la somma dei punteggi determinava l'aspettativa di vita. Il Charlson Index \u00e8 stato sottoposto negli anni a numerose revisioni e variazioni ed \u00e8 stato trasformato in un questionario da sottoporre al paziente stesso, ma \u00e8 comunque rimasto uno standard di riferimento negli studi clinici di sopravvivenza.\nI punteggi relativi a ciascuna condizione morbosa sono i seguenti:\nQuesto punteggio permette di prendere una decisione prima di intraprendere una terapia particolarmente aggressiva, ad esempio trattare una neoplasia maligna in un paziente con scompenso cardiaco e diabete. In questo caso, i rischi e i costi di una terapia aggressiva sono superiori ai vantaggi che il paziente pu\u00f2 ottenere."}
{"id": "1876900", "revid": "446353", "url": "https://it.wikipedia.org/wiki?curid=1876900", "title": "Amministrazione fiduciaria delle Nazioni Unite", "text": "Il regime di amministrazione fiduciaria delle Nazioni Unite (in inglese \"International Trusteeship System\") si riferisce a un istituto previsto dal Capitolo XII dello Statuto ONU con cui alcuni territori non autonomi (prevalentemente territori che al 1945 costituivano mandato della Societ\u00e0 delle Nazioni, oltre a colonie che appartenevano a potenze sconfitte nella seconda guerra mondiale) erano posti sotto l'amministrazione di uno Stato Membro dell'ONU, con la supervisione del Consiglio di amministrazione fiduciaria, al fine di avviarli progressivamente all'autogoverno o all'indipendenza.\nPer l'insistenza del Sudafrica, contrario all'indipendenza, l'Africa del Sud-Ovest fu l'unico mandato della Societ\u00e0 delle Nazioni a non passare allo \"status\" di territorio in amministrazione fiduciaria. Il mandato fu comunque annullato nel 1966 dall'Assemblea Generale, e divent\u00f2 indipendente nel 1990 come Namibia."}
{"id": "1876902", "revid": "964", "url": "https://it.wikipedia.org/wiki?curid=1876902", "title": "Naharina", "text": ""}
{"id": "1876904", "revid": "123567", "url": "https://it.wikipedia.org/wiki?curid=1876904", "title": "Schutzgebiet", "text": ""}
{"id": "1876906", "revid": "300067", "url": "https://it.wikipedia.org/wiki?curid=1876906", "title": "Mauricio Aguiar", "text": "Carriera.\nDopo aver iniziato la propria carriera in patria, approda per la prima volta in Italia nel 2003 firmando un contratto con la Pallacanestro Biella disputando due stagioni in serie A. Terminata quest'esperienza scende in Legadue, vestendo le casacche di Sassari, Novara e Livorno. A seguito del fallimento del club toscano Aguiar ritorna in Uruguay salvo poi essere firmato dalla Vanoli Soresina con cui conquista la promozione nella massima serie italiana. Viene confermato anche per l'annata successiva, con il club che nel frattempo ha spostato la propria sede a Cremona."}
{"id": "1876907", "revid": "1094066", "url": "https://it.wikipedia.org/wiki?curid=1876907", "title": "Associazione Calcio Milan 2008-2009", "text": "Questa voce raccoglie le informazioni riguardanti l'Associazione Calcio Milan nelle competizioni ufficiali della stagione 2008-2009.\nStagione.\nDopo sei anni consecutivi di partecipazione alla Champions League, il Milan si ritrova a disputare la Coppa UEFA (trofeo finora mai vinto dal club).\nOltre a Cafu, Fiori e Serginho, giunti a fine carriera, al termine della stagione 2007-2008 lasciano il Milan anche Ibrahim Ba, Alberto Gilardino e l'infortunato Ronaldo. A queste partenze si aggiungeranno quelle di Dig\u00e3o (in prestito) Yoann Gourcuff (in prestito con diritto di riscatto), Dario \u0160imi\u0107, Alberto Paloschi (ceduto in compartecipazione), Massimo Oddo (prestito) e Cristian Brocchi. Sul fronte degli arrivi, dopo aver acquistato Gianluca Zambrotta e Mathieu Flamini, a met\u00e0 luglio il Milan ufficializza l'atteso acquisto del fuoriclasse brasiliano Ronaldinho. Tornano in organico dopo alcuni anni in prestito Christian Abbiati, Luca Antonini e Marco Borriello, vicecapocannoniere del campionato precedente. Andrij \u0160ev\u010denko torna in prestito dal Chelsea mentre il difensore Philippe Senderos arriva in prestito dall'Arsenal. Il 22 ottobre 2008 viene ufficializzato il tesseramento dell'inglese David Beckham, in prestito dai Los Angeles Galaxy inizialmente dal 1\u00ba gennaio al 9 marzo 2009, poi fino alla fine della stagione. A dicembre 2008 \u00e8 definito l'acquisto del brasiliano Thiago Silva, che verr\u00e0 inserito nella rosa rossonera dalla stagione 2009-2010.\nNelle prime due giornate di campionato arrivano due sconfitte (situazione che non si verificava da ventidue anni), contro il neopromosso e il Genoa. Dalla vittoria contro la Lazio alla terza giornata parte un filotto di undici risultati utili consecutivi, che porta alla decima giornata il Milan in testa alla Serie A, grazie anche alle vittorie nel derby con l'Inter con un gol di Ronaldinho e contro il Napoli. In Europa la squadra elimina agevolmente lo al primo turno di Coppa UEFA e ottiene il superamento del girone del secondo turno del torneo con una giornata di anticipo.\nIl Milan, successivamente, lascia per strada punti in pareggi contro squadre di bassa classifica, fino ad arrivare all'eliminazione agli ottavi di finale di Coppa Italia contro la Lazio, che poi vincer\u00e0 la competizione, e in campionato a due sconfitte contro Palermo in Sicilia (3-1) e Juventus a Torino (4-2). Prima della sosta natalizia il Milan batte 5-1 l'Udinese in casa e si ritrova terzo in classifica, a nove punti di distacco dall'Inter e a tre dalla Juventus mantenendo la medesima posizione alla fine del girone di andata, seppur recuperando tre punti dalla vetta. In seguito si mantiene imbattuto fino al derby di ritorno di met\u00e0 febbraio.\nDopo l'arrivo di David Beckham durante il calciomercato invernale, la squadra entra in una crisi di risultati nonostante i tanti gol del giovane Alexandre Pato: il doppio pareggio col , futuro finalista della manifestazione, estromette i rossoneri dalla Coppa UEFA gi\u00e0 ai sedicesimi di finale - seppur imbattuti nel torneo - subendo nella gara casalinga di ritorno la rimonta di due reti di svantaggio; per la prima volta nella sua storia il Milan esce da una competizione europea dopo due pareggi (1-1 a Brema, 2-2 a Milano), a causa della regola dei gol fuori casa, dopo essersi qualificato secondo nel girone eliminatorio di Coppa UEFA alle spalle di Wolfsburg e davanti a Braga, Portsmouth e Heerenveen. La Coppa UEFA rimane cos\u00ec l'unica competizione ufficiale a cui il club ha partecipato che non \u00e8 riuscito a vincere. Per la quarta volta in altrettante partecipazioni a questo torneo durante la gestione Berlusconi, il Milan viene eliminato dal club finalista perdente e per la prima volta nella sua storia viene estromesso da una competizione europea per la regola dei gol in trasferta.\nIn campionato, nel frattempo, il pareggio interno contro la ultima in classifica e le sconfitte nel derby con l'Inter, che vede i nerazzurri imporsi 2-1, e a Genova contro la Sampdoria portano il Milan, all'inizio di marzo, a dodici punti di distacco dalla testa del torneo e a perdere gran parte del vantaggio accumulato sulle altre pretendenti al terzo posto, l'ultimo valido per l'ingresso diretto alla Champions League dell'anno successivo. La squadra successivamente si riprende e totalizza 23 punti sui 27 disponibili, frutto di sette vittorie e due pareggi ottenute grazie anche alla vena realizzativa di Inzaghi, ritrovandosi a quattro turni dalla conclusione del campionato seconda a sette punti dall'Inter (che vincer\u00e0 lo scudetto due giornate dopo), e quattro punti davanti alla Juventus prima dello scontro diretto in casa, concluso poi in parit\u00e0 per 1-1. Nelle partite successive il Milan perde 1-2 a Udine, match che consegna matematicamente lo scudetto all'Inter con 2 giornate di anticipo senza che i nerazzurri debbano scendere in campo, e 3-2 in casa con la Roma, ponendo fine a una serie di nove risultati utili consecutivi (sette vittorie e due pareggi), e solo all'ultima giornata, con una vittoria nella trasferta di Firenze, conquista a 74 punti la terza piazza in classifica (per via dei risultati degli scontri diretti con la Juventus, finita a pari punti), vittoria che permette ai rossoneri di accedere direttamente alla Champions League 2009-2010 senza passare dal terzo turno preliminare, a distanza di dieci punti dal primo posto. \nQuella giocata al Franchi \u00e8 l'ultima partita ufficiale di Paolo Maldini, che si ritira dopo venticinque stagioni e 902 presenze (record del club), e l'ultima con Ancelotti sulla panchina rossonera dopo otto anni. Il match coi toscani vede il ritorno in campo del fino ad allora infortunato Alessandro Nesta, al suo esordio nel campionato 2008-2009. Cos\u00ec come gi\u00e0 successo in onore di Franco Baresi nel 1997, anche la maglia numero 3, per anni indossata da Maldini, viene ritirata. La fascia di capitano passa a Massimo Ambrosini, il giocatore con pi\u00f9 stagioni rossonere alle spalle.\nIn campionato, in cui il Milan pu\u00f2 vantare il miglior attacco assieme all'Inter (70 gol) e la seconda miglior difesa del torneo (35 gol subiti), il marcatore pi\u00f9 prolifico della squadra risulta Kak\u00e1 (16 reti), mentre Pato \u00e8 il miglior goleador stagionale con 18 reti tra Serie A e Coppa UEFA. Il Milan \u00e8 la squadra del campionato pi\u00f9 seguita nel proprio stadio, con una media di 59.731 tifosi a partita, ed \u00e8 la terza dopo Juventus e Inter in termini di audience delle proprie partite trasmesse sulla piattaforma satellitare Sky.\nPer la successione di Ancelotti la societ\u00e0 decide di puntare sull'ex calciatore e dirigente rossonero Leonardo, alla prima esperienza in panchina, mentre pochi giorni pi\u00f9 tardi Kak\u00e1, dopo sei stagioni col Milan, viene ceduto al Real Madrid per 65 milioni di euro. La cessione, gi\u00e0 molto vicina a gennaio, si compie al fine di ripianare il bilancio del club. Questa decisione desta ampio dissenso tra la tifoseria.\nMaglie e sponsor.\nLo sponsor tecnico per la stagione 2008-2009 \u00e8 Adidas, mentre lo sponsor ufficiale \u00e8 Bwin. Nella trasferta di Coppa Uefa contro lo del 2 ottobre il Milan indossa la maglia rossonera senza sponsor in quanto vietate le sponsorizzazioni di aziende di scommesse sportive in Svizzera. In occasione della gara casalinga contro la Sampdoria del 19 ottobre sulle maglie rossonere \u00e8 apparso il logo Bwin Poker. La divisa \u00e8 una maglia a strisce verticali della stessa dimensione, rosse e nere, con pantaloncini bianchi e calzettoni neri. La divisa di riserva \u00e8 completamente bianca, mentre la terza divisa \u00e8 a maglia e pantaloncini neri con calzettoni neri.\nEccezionalmente, in occasione della gara della 37\u00aa giornata del campionato di Serie A in casa contro la , il Milan scende in campo con la divisa casalinga della stagione 2009-2010; lo stesso avviene per l'uniforme riservata ai portieri.\nOrganigramma societario.\nDal sito internet ufficiale della societ\u00e0.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nRosa.\n\"La rosa e numerazione sono aggiornate al 21 aprile 2009.\"\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso.\nGiovanili.\nOrganigramma societario.\nArea direttiva\nArea tecnica - Primavera\nArea tecnica - Juniores-Berretti\nArea tecnica - Allievi Nazionali\nArea tecnica - Allievi Regionali \"B\"\nArea tecnica - Giovanissimi Nazionali\nArea tecnica - Giovanissimi Regionali \"B\"\nArea tecnica - Giovanissimi Regionali \"C\"\nArea tecnica - Esordienti \"B1\" 1997\nArea tecnica - Esordienti \"B2\" 1997\nArea tecnica - Pulcini 1998\nArea tecnica - Pulcini 1999\nArea tecnica - Pulcini 2000"}
{"id": "1876909", "revid": "767487", "url": "https://it.wikipedia.org/wiki?curid=1876909", "title": "Franco Zauli", "text": "Biografia.\nSpinto dalla famiglia, all'et\u00e0 di sei anni inizia a suonare il pianoforte, diplomandosi in seguito al Conservatorio Santa Cecilia di Roma; nonostante la formazione classica, negli anni '40 inizia la carriera come pianista di accompagnamento nelle riviste, lavorando tra gli altri con Wanda Osiris ed Erminio Macario.\nAlla fine del decennio inizia a suonare in alcuni gruppi jazz, attivit\u00e0 che porter\u00e0 avanti in varie formazioni nei decenni successivi.\nNel 1952 si iscrive alla Siae ed inizia a comporre canzoni, alcune di grande successo come \"A Roma \u00e8 sempre primavera\" (con testo di Pino Cassia, con cui vince il Festival di Velletri nel 1958), \"Se vuoi andare vai\" o \"Suspiranno nu nomme\" (quest'ultima particolarmente apprezzata dall'attrice americana Esther Williams durante un suo soggiorno romano nel 1955); nel corso degli anni comporr\u00e0 oltre tremila canzoni e musiche da film (tra cui alcuni spaghetti western come \"Alleluja e Sartana figli di... Dio\"); continua per\u00f2 l'attivit\u00e0 di pianista, accompagnando tra gli altri Bruno Venturini.\nNel 1965 scrive per I Grisbi \"Ti graffio\", su testo di Danpa e l'anno successivo il gruppo di Geg\u00e8 Novi partecipa a Un disco per l'estate con una canzone scritta da Zauli, \"Dimmi bambina\"; nel 1967 scrive per il complesso beat The Richard's \"Vado per le strade del mondo\", con il testo di Pinchi e di S. Censi.\nNel 1970 collabora con Gian Piero Reverberi, con cui scrive la musica per \"Il pescatore\", portata al successo dall'autore del testo, il cantautore Fabrizio De Andr\u00e9; nello stesso anno scrive le musiche di \"In un solo momento\", \"Una parola\", \"L'incertezza\" e \"\u00c8 tardi ormai\" per i Flashmen (in collaborazione con Mario Scrivano e Italo Salizzato, su testi dei fratelli Giorgio e Domenico Serengay).\nNel 1972 partecipa a Un disco per l'estate con \"Militare non partire\", cantata da Gianna Pindi.\nLavora come consulente musicale per molte case discografiche, tra cui la CGO, la Belldisc, la Produttori Associati, la Kansas e le varie etichette del gruppo Saar.\nNegli anni '80 assume ruoli di rilievo negli organi sociali della Siae.\nContinua a lavorare con la stessa passione di sempre fino a pochi giorni prima di un improvviso malore. Muore per infarto intestinale; i funerali si svolgono nella Chiesa degli artisti Santa Maria in Monte Santo a Roma."}
{"id": "1876910", "revid": "223320", "url": "https://it.wikipedia.org/wiki?curid=1876910", "title": "Jeong Ji Hoon", "text": ""}
{"id": "1876911", "revid": "1271195", "url": "https://it.wikipedia.org/wiki?curid=1876911", "title": "Amministrazione fiduciaria italiana della Somalia", "text": "LAmministrazione fiduciaria italiana della Somalia (acronimo \"A.F.I.S.\") fu un'amministrazione fiduciaria delle Nazioni Unite nell'attuale Somalia, amministrata dall'Italia tra il 1950 e il 1960.\nStoria.\nNel 1941 la Somalia italiana, ufficialmente Governatorato della Somalia, venne occupata dalle truppe dell'Impero britannico durante la Campagna alleata in Africa orientale, che assunsero l'amministrazione della colonia italiana. Il 21 novembre 1949 l'Assemblea generale delle Nazioni Unite approv\u00f2 la risoluzione n. 289, con la quale assegn\u00f2 il territorio della Somalia italiana in amministrazione fiduciaria all'Italia, bench\u00e9 questa non facesse ancora parte dell'organizzazione, per portarla gradualmente all'indipendenza. Si tratta dell'unico caso di amministrazione fiduciaria assegnata ad una Nazione sconfitta nella Seconda guerra mondiale.\nGli inglesi continuarono ad amministrare l'area fino a quando l'Italia, il 1\u00ba aprile 1950, assunse il controllo diretto della Somalia (atto ratificato dall'Assemblea Generale delle Nazioni Unite il 2 dicembre 1950, con la risoluzione n. 442) e lo mantenne fino al 1\u00ba luglio 1960, quando l'ex colonia divenne indipendente.\nL'Amministrazione italiana fu scandita dalle elezioni generali del 1956 per la semi-autonomia e da quelle del 1959, in cui la Lega dei Giovani Somali divenne partito di maggioranza fino alla proclamazione dell'indipendenza. Con il termine dell'amministrazione fiduciaria italiana e l'indipendenza del Paese, esso si un\u00ec con la Somalia britannica, che aveva ottenuto l'indipendenza il 26 giugno 1960 con il nome di Stato del Somaliland, costituendo la Repubblica Somala.\nOrganizzazione.\nRappresentava il Governo italiano un Amministratore, scelto tra i diplomatici di carriera. Costui, per decreto del Presidente della Repubblica, rivestiva anche le funzioni di Comandante delle Forze Armate in Somalia, composte da un Corpo militare e un Corpo di Polizia: il Corpo di Sicurezza dell'AFIS e il Gruppo Carabinieri della Somalia. Il primo inquadrava e amministrava circa 3.000 uomini, con un generale, 20 ufficiali superiori, 90 ufficiali inferiori; il secondo, circa 2.300 uomini, con un ufficiale superiore e 15 ufficiali inferiori.\nL'AMI costitu\u00ec il Comando Aeronautica della Somalia con alle dipendenze un Gruppo di Volo che comprendeva, oltre a velivoli da trasporto e collegamento Douglas C-47, Douglas C-53 e Stinson L-5 Sentinel, anche una squadriglia caccia dotata di P-51 Mustang (MM.4237, MM.4239, MM.4250, MM.4259) ex 4\u00ba Stormo.\nL'unico intervento che vide Mustang del Comando Aeronautico della Somalia in azione fu un mitragliamento per disperdere un gruppo di somali armati nei pressi di Vittorio d'Africa.\nNel 1962 otto F-51D ex-AMI costituirono poi la prima squadriglia da caccia della Somali Air Force\nNel 1956 ci fu una riorganizzazione, con la creazione dell'Esercito della Somalia e delle Forze di Polizia della Somalia, dove vennero ammessi anche gli ex Zapti\u00e9 che avevano combattuto a fianco degli italiani.\nDivisione amministrativa.\nIl territorio fu diviso in sei \"Commissariati\", denominati poi \"Regioni\", con a capo un Commissario e dal 1956 un Prefetto. I Commissariati erano ulteriormente divisi in \"Residenze\", con a capo un residente militare o civile. All'Amministratore era stato anche demandato il potere legislativo in attesa della costituzione dell'Assemblea legislativa, che fu eletta nel 1956, con anche un esecutivo somalo per le questioni interne guidato da Abdullahi Issa Mohamud.\nInno, bandiera e stemma.\nDal 1\u00ba aprile 1950 fino al 21 ottobre 1954 nell'AFIS venne utilizzata solo la bandiera italiana; dal 21 ottobre 1954 fino al 1\u00ba luglio 1960 a quella italiana venne affiancata quella delle Nazioni Unite.\nFino al 21 ottobre 1954 venne utilizzato lo stemma della Repubblica Italiana; a partire dal 21 ottobre 1954 a quello italiano venne affiancato quello somalo. L'inno nazionale somalo fu dal 1950 al 1960, \"Il Canto degli Italiani\". Il 1\u00ba luglio 1960, giorno dell'indipendenza della Somalia, sul palazzo del Governatore a Mogadiscio il Tricolore italiano e la bandiera delle Nazioni Unite vennero calati sulle note del \"Canto degli italiani\", a simboleggiare la fine del controllo sulla regione.\nLingua ufficiale.\nLe lingue ufficiali erano l'italiano e il somalo (scritto allora con l'alfabeto arabo e non, come avvenne successivamente, con l'alfabeto latino).\nEconomia.\nAgricoltura e allevamento.\nNel 1956 il 17,4% delle terre era utilizzato per l'agricoltura, il 43,5% per l'allevamento.\nNei comprensori agricoli europei, importanti erano le coltivazioni di canna da zucchero e banane. Degni di nota anche cotone, fibre e arachidi.\nL'agricoltura locale, invece, era generalmente poco avanzata e di tipo estensivo, dedicata principalmente a granoturco e sesamo; negli anni '50 si svilupparono per\u00f2 anche delle moderne cooperative agricole.\nTra i prodotto spontanei, si segnalavano incenso, mirra e gomma arabica.\nNel 1952 l'allevamento contava circa 6 milioni di capi, in prevalenza ovini e caprini, seguiti da bovini, cammelli e cavalli.\nTra i nativi era diffusa la pesca dello squalo, esportato poi in Arabia e a Zanzibar. Nella regione del Puntland era presente anche la pesca del tonno.\nTra le maggiori esportazioni (prevalentemente in Italia, seguita da Aden e Arabia), prodotti alimentari, cuoio, pellami e cotone; il 60% dell'export, in particolare, era costituito dalle banane.\nIndustria.\nIndustria principale era quella tessile, con 100 telai e 160 addetti nel 1960. Degna di nota anche l'industria alimentare (conserve di carne) a Mogadiscio.\nA Mogadiscio, Merca e alti centri erano presenti centrali elettrotermiche, mentre era in declino il settore delle saline.\nValuta.\nLa moneta circolante era il Somalo, coniato dalla Banca d'Italia per la Cassa per la circolazione monetaria della Somalia. Il Somalo fu rimpiazzato nel 1962 dallo Scellino somalo.\nOnorificenze conferite dall'AFIS.\nL'AFIS istitu\u00ec le seguenti onorificenze per ricompensare i meriti del personale indigeno:\nFurono anche istituite due medaglie commemorative per l'inizio e la fine del mandato e per i principali reparti militari:"}
{"id": "1876912", "revid": "123567", "url": "https://it.wikipedia.org/wiki?curid=1876912", "title": "Repubblica di Somalia", "text": ""}
{"id": "1876914", "revid": "767487", "url": "https://it.wikipedia.org/wiki?curid=1876914", "title": "It's Over (Jesse McCartney)", "text": "It's Over \u00e8 un singolo di Jesse McCartney, pubblicato il 25 agosto 2008 come secondo estratto dall'album \"Departure\".\nVideo.\nIl video \u00e8 stato girato nella settimana del 20 ottobre 2008 a Los Angeles in California. La video premi\u00e8re di \"It's Over\" \u00e8 stata annunciata per il 18 novembre su Myspace.\nClassifiche.\nSu iTunes, \"It's Over\" \u00e8 la seconda canzone pi\u00f9 scaricata dall'album \"Departure\" dopo Leavin'. Posizionata #12 nella Billboard Bubbling Under Hot 100 chart, #91 nella Billboard Pop 100, and #77 on the Billboard Hot Digital Songs chart, considerando solo i download."}
{"id": "1876916", "revid": "599013", "url": "https://it.wikipedia.org/wiki?curid=1876916", "title": "Alex Bouga\u00efeff", "text": "Carriera.\nNel 1996 si sposta dal Canada agli Stati Uniti accettando una borsa di studio da parte della Rice University, rimanendovi fino al 2000.\nTerminati gli studi sbarca in Italia per la sua prima esperienza da giocatore professionista, contribuendo alla conquista della storica promozione della Pallacanestro Biella in Serie A al termine del suo primo anno in canotta rossoblu. Rimane legato al club biellese fino alla stagione 2004-05, durante la quale \u00e8 anche capitano della squadra nelle partite saltate per infortunio da Fabio Di Bella.\nSi trasferisce quindi a Casale Monferrato nel 2005-06 ma la squadra si classific\u00f2 penultima in Legadue, evitando la retrocessione solo grazie al ripescaggio estivo. Nella successiva stagione vive solamente qualche comparsata (complice un infortunio alla spalla) al Keravnos e al Rouen, compagini rispettivamente impegnate nei campionati cipriota e francese.\nNel 2007 fa ritorno nella Legadue italiana firmando un contratto con il Fabriano Basket dove aiuta il club a raggiungere la salvezza con una media personale di 11,9 punti e 10,4 rimbalzi ottenuti in oltre 35 minuti a partita. Un anno pi\u00f9 tardi Bouga\u00efeff \u00e8 il centro dell'ambiziosa Reyer Venezia Mestre che trad\u00ec per\u00f2 le attese, fallendo l'obiettivo-promozione nella massima serie e chiudendo solamente all'11\u00ba posto. Durante il dicembre 2009, mentre era fuori rosa ma ancora sotto contratto con la societ\u00e0 veneziana, rescinde e passa alla neopromossa Vigevano, disputando ancora una volta il torneo di Legadue.\nNazionale.\nDopo aver fatto parte della selezione canadese Under-22, Bouga\u00efeff \u00e8 stato talvolta convocato anche tra le file della Nazionale maggiore.\nFu anche chiamato per le Maccabiadi 1997, dove vinse la medaglia d'oro con il Canada venendo nominato MVP della competizione. Questa chiamata deriva dalle sue origini ebraiche, nonostante la madre sia francese ed il padre statunitense.\nHa inoltre disputato l'Universiade 1999, sempre rappresentando il suo paese d'origine."}
{"id": "1876917", "revid": "729019", "url": "https://it.wikipedia.org/wiki?curid=1876917", "title": "Cestovia Laveno-Poggio Sant'Elsa", "text": "La cestovia Laveno-Poggio Sant'Elsa \u00e8 un impianto a fune, che si trova a Laveno Mombello, nel Varesotto. La cestovia \u00e8 stata costruita nel 2005 dalla ditta CCM Finotello, ed ha sostituito una precedente cestovia aperta nel 1964.\nStoria.\nLa prima cestovia fu costruita dalla ditta Telemeccanica Atesina per poi essere revisionata dalla Panzeri di Milano che ne cambi\u00f2 i cesti, quando venne inaugurata la cestovia, nel 1974, venne poi aperto il piccolo comprensorio sciistico del Sasso del Ferro, composto da una manovia e da una sciovia.\nLa sciovia, costruita dalla ditta Leitner, era denominata \"Giove\" e partendo dal Poggio Sant'Elsa raggiungeva la vicina vetta del monte Sasso del Ferro (1062 m s.l.m.).\nLa piccolissima stazione sciistica rest\u00f2 in funzione fino ai primi anni '80, quando, a causa delle scarse nevicate e della bassa altitudine chiuse i battenti. \nI ruderi della sciovia e della manovia sono tuttora ben visibili. \nLa cestovia, i cui cesti erano gialli, rest\u00f2 invece in esercizio fino al 2004, quando dovette essere rinnovata per fine vita tecnica.\nOggi l'impianto \u00e8 usato dai molti turisti che salgono al punto panoramico del Sasso del Ferro, ed \u00e8 un passaggio fisso per i praticanti di Parapendio e Deltaplano, che la usano per raggiungere i punti di decollo situati sulla montagna.\nLa costruzione della nuova cestovia, ad opera della ditta CCM \u00e8 stata interamente finanziata dalla Provincia di Varese."}
{"id": "1876923", "revid": "2066040", "url": "https://it.wikipedia.org/wiki?curid=1876923", "title": "Verein f\u00fcr Rasenspiele 1921 Aalen", "text": "Il Verein f\u00fcr Rasenspiele 1921 Aalen, abbreviato in VfR Aalen, \u00e8 una societ\u00e0 calcistica tedesca con sede nella citt\u00e0 di Aalen, Baden-W\u00fcrttemberg. Attualmente milita in 3. Liga, la terza serie del calcio tedesco.\nStoria.\nIl club calcistico \u00e8 nato l'8 marzo 1921 dalla scissione tra la squadra di calcio e il societ\u00e0 di ginnastica del \"MTV Aalen\". Dalla sua creazione ad oggi il club ha giocato quasi sempre a livelli dilettantistici.\nNel 1939 l'Aalen fu promosso in Gauliga W\u00fcrttemberg, una delle sedici massime divisioni create dal regime nazista nel 1933, e vi gioc\u00f2 fino al 1945, terminando il campionato sempre nella seconda met\u00e0 della classifica.\nFinito il secondo conflitto mondiale, la squadra, dopo essersi unita con il \"Boxclub Aalen\" nel 1950, and\u00f2 a giocare in Landesliga W\u00fcrttemberg (III) nello stesso anno. Nel 1951 vinse la divisione (che nel frattempo era diventata Amateurliga W\u00fcrttemberg). Dopo una fugace apparizione in 2. Oberliga S\u00fcd la compagine ritorn\u00f2 a giocare in terza e quarta divisione per i successivi vent'anni prima di scivolare in quinta divisione alla fine degli anni settanta.\nAll'inizio del nuovo millennio, l'Aalen \u00e8 riuscito a conquistare l'accesso in Regionalliga e al termine della stagione 2007-2008 si \u00e8 conquistato un posto per giocare in 3. Liga la stagione successiva. Retrocessa a causa del 19\u00ba posto nella terza divisione 2008-2009, ha vinto il seguente campionato di Regionalliga S\u00fcd riaccedendo alla 3. Liga, mentre alla fine della stagione 2011-2012 ha ottenuto la promozione in 2. Bundesliga. Tornata in terza serie al termine della stagione 2014-2015, vi ha trascorso quattro stagioni prima di retrocedere in Regionalliga.\nRosa.\n\"Aggiornata al 26 gennaio 2019\".\nCronistoria recente.\nFonte: f-archiv.de."}
{"id": "1876929", "revid": "36426", "url": "https://it.wikipedia.org/wiki?curid=1876929", "title": "Motore Simca Flash", "text": "Il Simca Flash \u00e8 stato un motore a scoppio prodotto dal 1955 al 1960 dalla Casa automobilistica francese Simca.\nStoria e caratteristiche.\nLa nascita del motore Flash va collegata al desiderio dei vertici Simca di distaccarsi sempre pi\u00f9 dalla produzione su licenza di modelli Fiat, in corso fin dai primi anni trenta. Gi\u00e0 all'inizio degli anni cinquanta, con il lancio delle prime Simca Aronde, la Casa di Nanterre cerc\u00f2 di proporre qualcosa di nuovo, compreso il motore da 1.2 litri, derivato dalla rialesatura del mitico motore da 1.1 litri della Serie 103, montato sulle Fiat 1100, nonch\u00e9 sull'antenata della stessa Aronde, la Simca 8. La novit\u00e0 pi\u00f9 grande della Aronde \u00e8 stata quindi nella carrozzeria inedita, non pi\u00f9 mutuata dalla produzione Fiat. Ma successivamente, con l'approssimarsi del lancio della seconda serie della \"Aronde\", denominata \"90A\", la Simca decise di rimettere mano al 1.2 di origine Fiat per proporre una nuova motorizzazione di cilindrata leggermente superiore.\nFu cos\u00ec che nacque il motore \"Flash\", in pratica una rialesatura del precedente 1.2, a partire dal quale il diametro dei cilindri fu portato da 72 a 74 mm, per una cilindrata complessiva di 1290 cm\u00b3.\nPer il resto, il nuovo motore manteneva le caratteristiche generali del vecchio 1.2, come l'architettura a 4 cilindri in linea, la distribuzione a valvole in testa e ad albero a camme laterale, il raffreddamento ad acqua, l'alimentazione a carburatore e l'albero a gomiti su tre supporti di banco.\nIl motore Flash \u00e8 stato proposto in due varianti di potenza: la prima variante, che era poi quella di base, aveva un rapporto di compressione di 6.7:1 ed erogava 48 CV a 4800 giri/min, mentre la coppia massima era di 88 Nm a 2700 giri/min. Questa prima variante \u00e8 stata montata su:\nLa seconda variante \u00e8 in pratica una versione potenziata della precedente, poich\u00e9 arriva ad erogare 57 CV a 5200 giri/min (60 CV a partire dal 1957), con coppia massima di 90 N\u00b7m a 3100 giri/min. Qui il rapporto di compressione \u00e8 stato portato ad 8.1:1 ed \u00e8 stata lavorata la testata del motore. I 60 CV raggiunti dall'aggiornamento tecnico del 1957 sono stati ottenuti grazie ad un ulteriore aumento del rapporto di compressione, portato ad 8.2:1. Questa motorizzazione, denominata Super Flash, ha trovato applicazione sulle \"Simca Aronde 90A Montlhery\" (1956-58) e sulle \"Simca Aronde P60\" nelle versioni \"Montlhery\", \"Monaco\", \"Grand Large Special\", \"Plein Ciel\" ed \"Oceane\", prodotte complessivamente dal 1958 al 1960.\nProprio nel 1960 il motore Flash \u00e8 stato rimpiazzato dal motore Rush, sua naturale evoluzione."}
{"id": "1876931", "revid": "287204", "url": "https://it.wikipedia.org/wiki?curid=1876931", "title": "Ivo Van Damme", "text": "Biografia.\nIvo Van Damme inizi\u00f2 la sua carriera sportiva come calciatore, ma all'et\u00e0 di 16 anni pass\u00f2 all'atletica leggera. Il suo esordio ufficiale avvenne nel 1973, quando si classific\u00f2 quarto negli 800 m ai Campionati europei juniores. Sulla stessa distanza, l'anno successivo batt\u00e9 il record nazionale belga.\nNel 1976 conquist\u00f2 il titolo europeo indoor sugli 800 m, e si present\u00f2 tra i favoriti per i Giochi olimpici di , dove si classific\u00f2 al secondo posto dietro al cubano Alberto Juantorena. Anche nella gara dei 1500 m arriv\u00f2 alla medaglia d'argento, questa volta preceduto dal neozelandese John Walker.\nAlla fine dello stesso anno, il 29 dicembre, mor\u00ec in un incidente d'auto nei pressi di Marsiglia; si sarebbe dovuto sposare nel 1977. Da quell'anno il meeting internazionale di atletica di Bruxelles \u00e8 stato intitolato a suo nome, Memorial Van Damme."}
{"id": "1876932", "revid": "1568601", "url": "https://it.wikipedia.org/wiki?curid=1876932", "title": "V\u00e9n\u00e9on", "text": "Il V\u00e9n\u00e9on \u00e8 un torrente che scorre nel dipartimento dell'Is\u00e8re la cui sorgente \u00e8 situata ai piedi dei ghiacciai de La Pilatte (dominato da Les Bans, 3.669\u00a0m) e del Chardon ad ovest dell'imponente barre des \u00c9crins (4102\u00a0m).\nAttraversa Saint-Christophe-en-Oisans, V\u00e9nosc prima di gettarsi nella Romanche a monte di Bourg-d'Oisans."}
{"id": "1876934", "revid": "466539", "url": "https://it.wikipedia.org/wiki?curid=1876934", "title": "Mandato della Societ\u00e0 delle Nazioni", "text": "Il mandato della Societ\u00e0 delle Nazioni si riferisce allo stato giuridico di alcuni territori previsto dalla convenzione della Societ\u00e0 delle Nazioni. \nStoria.\nVenne utilizzato dopo la fine della prima guerra mondiale: la perdita da parte dell'impero tedesco delle colonie fu sancita dal trattato di Versailles del 1919 ed esse furono spartite fra gli alleati della prima guerra mondiale il 7 maggio 1919. I territori ottomani furono divisi per la prima volta con il Trattato di S\u00e8vres del 1920 e sanciti definitivamente dal Trattato di Losanna del 1923. La spartizione dei territori turchi fu stabilita dalle Potenze Alleate nella Conferenza di Sanremo nel 1920. Sebbene la maggior parte dei mandati fosse situata in Africa, Asia e Pacifico, questo strumento fu applicato anche in Europa, in casi importanti come quelli di Danzica, Memel e Saar, tutti territori precedentemente tedeschi.\nDall'entrata in vigore dello Statuto delle Nazioni Unite nel 1945, il mandato della Societ\u00e0 delle Nazioni (eccetto per l'Africa del Sud-Ovest) divenne l'amministrazione fiduciaria delle Nazioni Unite, come convenuto dalla Conferenza di Jalta.\nGeneralit\u00e0.\nEra uno strumento giuridico previsto dall'art. 22 del patto istitutivo della Societ\u00e0 delle Nazioni; tutti i territori soggetti al mandato erano precedentemente controllati dagli stati sconfitti nella prima guerra mondiale, principalmente l'impero tedesco e l'impero ottomano. I mandati erano fondamentalmente diversi dal protettorato, in quanto le potenze Mandatarie avevano delle obbligazioni con gli abitanti dei territori e la Societ\u00e0 delle Nazioni. I mandati rispondono alla Commissione permanente dei mandati che informa il Consiglio della SDN.\nVenivano distinti tre tipi di mandati in base al grado di sviluppo delle popolazioni, la collocazione geografica del territorio, le sue condizioni economiche.\nIl processo di sviluppo del mandato si svolgeva in due fasi:\nRegole per l'istituzione.\nSecondo il Consiglio della Lega delle Nazioni, riunitosi nell'agosto del 1920: \"le ipotesi di Mandati stabilite dalle Potenze Alleate e Associate non saranno definitive finch\u00e9 non saranno state esaminate e approvate dalla Lega... il titolo legale assunto dalla Potenza mandataria dovr\u00e0 essere duplice: uno conferito dalle Potenze Principali e l'altro dalla Lega delle Nazioni.\"\nErano necessarie tre fasi per istituire un Mandato sotto la legge internazionale: (1) Le Principali Potenze Alleate e Associate conferivano un Mandato ad una di esse o ad una terza potenza; (2) tali Potenze notificavano ufficialmente al Consiglio della Lega delle Nazioni che una certa Potenza era stata nominata mandataria per un certo territorio; e (3) il Consiglio della Lega delle Nazioni prendeva ufficialmente nota della nomina della Potenza mandataria e la informava che il Consiglio la considerava \"investita del Mandato, e allo stesso tempo le notificava i termini del Mandato, dopo essersi assicurato che essi fossero conformi alle disposizioni della Convenzione.\"\nTipi di mandati.\nIl livello di controllo e di potere esercitabili da parte delle Potenze mandatarie in ognuno dei territori era deciso dalla Lega delle Nazioni. Prescindendo da questo, era venuto in ogni caso stabilito che alla Potenza mandataria fosse proibito di costruire fortificazioni in queste regioni ed era inoltre obbligatorio che venisse presentato un rapporto annuale sui progressi dei vari territori sotto proprio Mandato alla Societ\u00e0 delle Nazioni. Tale disposizione si reinseriva internamente alla visione wilsoniana di autodeterminazione dei popoli come principio non solo europeo ma universale. Nonostante ci\u00f2, questo territori amministrati per mandato erano visti dalle potenze imperiali europee come delle vere e proprie colonie \"de facto\", ossia come parte integrante dei propri imperi coloniali e in legittimazione al fatto del loro essere le nazioni uscite vincitrici dal grande conflitto del ventesimo secolo. I Mandati erano divisi in tre diversi gruppi a seconda del livello di sviluppo conseguito da ciascuna popolazione locale.\nMandati di classe A.\nIl primo gruppo, o \"Mandati di classe A\", era costituito dalle aree prima controllate dall'Impero ottomano e che si riteneva avessero \"raggiunto uno stadio di sviluppo in cui la loro esistenza come Nazioni indipendenti poteva essere riconosciuta anche se provvisoriamente soggetta all'assistenza amministrativa di una Potenza Mandataria fino a quando non fossero stati in grado di governarsi da soli\". Erano Mandati di classe A:\nIn conclusione, entro il 1948 questi Mandati erano tutti stati sostituiti da monarchie (Iraq, Giordania) o repubbliche (Israele, Libano, Siria).\nMandati di classe B.\nIl secondo gruppo, o Mandati di classe B, era formato da tutti i precedenti \"Schutzgebiete\" (Territori tedeschi) nelle regioni sub-sahariane dell'Africa centro-occidentale, che si riteneva richiedessero un maggiore livello di controllo da parte della Potenza mandataria: \"... la Potenza mandataria dev'essere responsabile dell'amministrazione del territorio, a condizione che garantisca la libert\u00e0 di coscienza e di religione\". Infine, era proibito costruire basi militari o navali all'interno del Mandato. Mandati di classe B furono:\nErano Mandati di classe B anche altri due territori tedeschi, ciascuno diviso in un Mandato inglese e in uno francese, secondo le precedenti zone di occupazione militare:\nMandati di classe C.\nUn ultimo gruppo, i \"Mandati di classe C\", che includeva l'Africa sud-occidentale e alcune isole del Pacifico meridionale, furono considerati da amministrare \"secondo le leggi della Potenza mandataria come parte integrante del suo territorio\". I mandati di classe C erano precedenti possedimenti tedeschi, ovvero:\nSviluppi successivi.\nDopo l'abolizione della Lega delle Nazioni, tutti vecchi Mandati che rimasero sotto il controllo di una Potenza coloniale furono trasformati, con una sola eccezione, in Amministrazioni fiduciarie dall'ONU, uno status pressoch\u00e9 equivalente. Anche le Potenze affidatarie rimasero le stesse, con l'eccezione del Giappone, che aveva perso la Guerra e il cui Mandato del Pacifico Meridionale fu trasferito agli Stati Uniti d'America. L'unico Mandato che mantenne il vecchio status fino all'indipendenza (1990) fu l'Africa sud-occidentale, ovvero l'attuale Namibia. Quasi tutti i vecchi Mandati della Societ\u00e0 delle Nazioni erano Stati sovrani nel 1990, compresi quelli che erano divenuti Amministrazioni fiduciarie ONU. \nDivisione del Mandato giapponese del Pacifico Meridionale.\nLe uniche eccezioni erano alcune parti del Territorio fiduciario delle Isole del Pacifico (ex Mandato giapponese del Pacifico Meridionale) che era stato gradualmente smembrato. In particolare le Isole Marianne Settentrionali sono divenute parte del Commonwealth americano (tutt'oggi governate da un Governatore e prive di un proprio Capo di Stato che \u00e8 il presidente statunitense in carica), la Micronesia e le Isole Marshall avevano ottenuto l'indipendenza il 22 dicembre 1990 (dopo che il Consiglio di Sicurezza dell'ONU ebbe ratificato la fine dell'Amministrazione fiduciaria, effettivamente terminata gi\u00e0 il 10 luglio 1987) e la Repubblica di Palau, ultimo territorio facente parte del Mandato, ottenne l'indipendenza il 1\u00ba ottobre 1994."}
{"id": "1876943", "revid": "729019", "url": "https://it.wikipedia.org/wiki?curid=1876943", "title": "Epatopatia alcolica", "text": "Per epatopatia alcolica in campo medico, si intende qualunque patologia epatica causata da un consumo eccessivo di alcool; tali patologie sono molto pericolose e a volte mortali.\nTipologia.\nLe malattie si dividono in tre gradi, divise nel decorso e a seconda della gravit\u00e0:\nEpatite alcolica.\nL'epatite alcolica, soprattutto nella forma acuta pu\u00f2 anche essere mortale.\nEpidemiologia.\nColpisce prevalentemente le donne, anche se in realt\u00e0 il rapporto fra i due sessi per quanto riguarda il consumo di alcool \u00e8 di 11:4 a favore degli uomini. Si stima che oltre 15 milioni di persone dipendono dall'alcool. Solo una piccola percentuale (10-20%) degli alcolisti sviluppa la cirrosi alcolica. Si presuppone che le donne hanno meno difese per via del minore apporto di alcoldeidrogenasi, che riduce il possibile danno. Studi dimostrano che nella sola Inghilterra in dieci anni (dal 1996 al 2005) i casi clinici di epatopatia alcolica si sono triplicati.\nNegli USA.\nNegli USA \u00e8 stato calcolato che l'epatopatia alcolica coinvolga pi\u00f9 di 2.000.000 di persone e la mortalit\u00e0 per le varie patologie superi quella delle forme pi\u00f9 comuni di tumori.\nIn Italia.\nPer quanto riguarda l'Italia, studi hanno dimostrato che l'epatopatia alcolica \u00e8 presente con maggiore frequenza nelle regioni settentrionali, e condiziona il 20% dei bevitori.\nFattori di rischio.\nLa malattia \u00e8 strettamente correlata all'abuso di alcool, infatti fra i fattori di rischio si distinguono:\nLa durata e la quantit\u00e0 sono strettamente correlate; se una persona \u00e8 predisposta a tali malattie basta anche una quantit\u00e0 davvero misera di alcool assunta per anni per provocare danni anche gravi all'organismo. Ad esempio nella donna possono essere sufficienti soltanto 20 grammi, mentre l'uomo resiste bene fino ai 60 grammi. Altri studi condotti da italiani riferiscono di un dosaggio leggermente diverso, di 30 g di etanolo al giorno per procurarsi seri danni.\nPatogenesi.\nMetabolismo dell'alcool.\nNormalmente l'alcool viene assorbito nello stomaco e dell'intestino tenue. Bench\u00e9 vi siano diverse ipotesi, il procedimento con cui l'alcool provochi un danno alle cellule ancora non \u00e8 chiaro, ma vi sono alcune teorie in proposito come quella dell'etanolo che induce uno stato di \"stress ossidativo\" nell'organismo.\nL'eccesso di idrogenioni (sotto forma di NADH) prodotti dal sovraccarico del metabolismo epatico attuato dall'alcol deidrogenasi e dall'aldeide deidrogenasi induce un incremento della sintesi di piruvato e acidi grassi.\nQuesti ultimi, previamente trasformati in trigliceridi, si accumulano nel fegato provocando steatosi epatica che pu\u00f2 complicarsi in cirrosi epatica, sebbene questo non sia l'unico meccanismo.\nCause genetiche.\nI bevitori sembrano avere una stretta correlazione genetica alla predisposizione alle malattie alcoliche, vi \u00e8 un'alterazione, un \"polimorfismo genetico\" degli enzimi addetti alla trasformazione e assorbimento dell'alcool nell'organismo.\nSintomatologia.\nNormalmente i sintomi compaiono dopo la quarta decade di et\u00e0, peggiorando negli anni dopo e variano a seconda della tipologia, fra la varie forme la steatosi la pi\u00f9 lieve solitamente risulta asintomatica. Vi possono essere presenti: \nMentre negli uomini risultano anche segni evidenti di anomalie ai genitali, fra cui:\nInoltre le varie malattie alcoliche sono correlate anche ad un eccessivo accumulo di ferro nel corpo.\nEsami.\nAi fini diagnostici non serve effettuare alcun esame. Esami come ecografia o tomografia computerizzata dell'addome possono essere effettuati per altri motivi in tal caso si osserver\u00e0 splenomegalia, ma anche ascite o ipertensione portale.\nTerapia.\nIl trattamento pi\u00f9 immediato e importante \u00e8 considerato da anni una combinazione fra l'astinenza da assunzione di alcool e una dieta equilibrata da seguire.\nTrattamento psicologico.\nApporto di psicologi e mezzi di supporto come partecipare agli incontri degli alcolisti anonimi possono gioviare alle persone malate.\nTrattamento farmacologico.\nPer quanto riguarda la somministrazione di farmaci in letteratura \u00e8 discusso l'utilit\u00e0 dei corticosteroidi, e degli antiossidanti, dove necessitano di ulteriori studi\nTrapianto del fegato.\nNel soggetto alcolista, il trapianto di fegato non rappresenta un protocollo terapeutico sufficiente efficace, in quanto il rischio di ripresa dell'abitudine \u00e8 elevato (calcolato intorno al 50%). Per questo, gli alcolisti con insufficienza epatica non possono essere considerati candidati accettabili per il trapianto di fegato. Altri protocolli, prevedono il trapianto di fegato nei soggetti in cui sia documentabile un'astinenza di almeno 6 mesi prima dell'intervento.\nMortalit\u00e0.\nLa mortalit\u00e0 \u00e8 altissima. Per alcune forme di cirrosi ed epatite la sopravvivenza si riduce a 4 anni in pi\u00f9 del 60% dei casi, una prognosi pi\u00f9 infausta del tumore alla prostata e alla mammella."}
{"id": "1876944", "revid": "1543377", "url": "https://it.wikipedia.org/wiki?curid=1876944", "title": "Roy Myrie", "text": "Ricopre il ruolo di difensore centrale o di centrocampista difensivo.\nCarriera.\nClub.\nRoy Myrie ha giocato in patria, nell'Alajuelense dal 2005 al 2008.\nNel 2005 ha sostenuto un periodo di prova nel PSV Eindhoven ma dopo un infortunio durante i test \u00e8 stato rispedito in Costa Rica.\nIl 9 giugno 2008 Myrie ha firmato con i belgi del K.A.A. Gent.\nHa fatto il suo esordio con il Gent nella Jupiler League il 17 agosto 2008 nella partita vinta 3-0 contro il Club Brugge.\nL'8 febbraio 2009 ha prolungato il contratto che lo lega ai \"Buffalo's\" fino al 30 giugno 2012.\nNazionale.\nMyrie ha debuttato in Nazionale costaricana il 16 febbraio 2005 contro l', partita vinta per 2-1 dagli ecuadoriani.\nHa segnato il primo gol in Nazionale il 21 febbraio 2005 contro e si \u00e8 ripetuto due giorni dopo contro . Entrambi i gol nella Coppa delle nazioni UNCAF 2005.\nHa partecipato anche alla Coppa del Mondo FIFA Under-20 del 2001 in Argentina ed ai Giochi Olimpici di Atene 2004."}
{"id": "1876946", "revid": "1318658", "url": "https://it.wikipedia.org/wiki?curid=1876946", "title": "Angelo Musone", "text": "Biografia.\nCarriera da dilettante.\nMusone si \u00e8 avvicinato al pugilato nella palestra Excelsior Boxe di Marcianise, diretta dal maestro Mimmo Brillantino che ne far\u00e0 una fucina di campioni.\nHa vinto la medaglia d'argento ai Giochi del Mediterraneo di Casablanca 1983, nei pesi massimi e quella di bronzo alla Coppa del mondo dello stesso anno, a Roma. Alla fine dell'anno si \u00e8 laureato Campione d'Italia dilettanti, a Parma.\nConvocato a rappresentare l'Italia alle Olimpiadi di Los Angeles del 1984, nei pesi massimi, ha battuto al primo turno il keniano James Omondi (5-0), agli ottavi di finale il boliviano Marvin Perez per rinuncia a salire sul ring e ai quarti di finale lo svedese Hakan Brock (5-0).\nIn semifinale, lo attendeva lo statunitense Henry Tillman che, oltre a combattere in casa era anche il grande favorito della categoria per aver eliminato il giovane Mike Tyson alle selezioni americane. Salito sul ring, Musone malmen\u00f2 letteralmente l'incredulo statunitense per tutte e tre le riprese. Alla fine tre giudici su cinque ne decretarono la vittoria ed anche tale verdetto starebbe stato stretto all'italiano che aveva dominato l'incontro. In base a un'innovazione dell\u2019AIBA, tuttavia, ogni verdetto equilibrato doveva essere ripreso in esame da un giury, il quale - incredibilmente - lo sovvert\u00ec con un 5 a 0 in favore di Tillman. Questi, in finale, si aggiudicher\u00e0 la medaglia d'oro mentre all'italiano non rest\u00f2 che consolarsi con quella di bronzo. Al ritorno in patria, tuttavia, i compaesani di Marcianise lo accolsero festeggiando come se avesse vinto la medaglia d'oro.\nMusone ha concluso la carriera dilettantistica subito dopo le Olimpiadi con un record di 53 incontri, di cui 39 vinti, 9 persi, 4 pari e uno no-contest.\nCarriera da professionista.\nProfessionista dall'ottobre 1984 nei pesi massimi leggeri. Ha ottenuto una striscia iniziale di 20 combattimenti tutti vinti, di cui 13 prima del limite. Al diciannovesimo combattimento ha incrociato i guantoni con Leon Spinks, campione olimpico a Montr\u00e9al 1976 ed ex Campione del mondo dei pesi massimi (1978) a spese del grande Muhammad Ali. Il 22 maggio 1987 sul ring di Jesi, Musone lo mise KO al settimo round.\nIl 15 agosto 1987, alla sua prima trasferta all'estero, Angelo Musone fu messo KO a Saint-Tropez dal mediocre italo-americano Steve Mornino. Dopo di ci\u00f2, a soli ventiquattro anni e soffrendo di problemi fisici, prefer\u00ec abbandonare la boxe agonistica.\nDopo il ritiro.\nMusone \u00e8 stato Consigliere federale della Federazione Pugilistica Italiana e, nel luglio 2016, nominato assessore allo sport, grandi eventi, associazionismo e Cimitero del Comune di Marcianise, dal Sindaco Antonello Velardi.\nOnorificenze.\nmedaglia di bronzo al valore atletico,\nmedaglia d'argento al valore atletico,\nstella di bronzo al valore atletico."}
{"id": "1876947", "revid": "765341", "url": "https://it.wikipedia.org/wiki?curid=1876947", "title": "Time Machine (librogame)", "text": "Time Machine (\"Time Machine\") \u00e8 una serie di 10 librogame in cui il lettore, per mezzo di una macchina del tempo, viaggia nel passato con l'obiettivo di risolvere vari misteri della storia. In lingua originale ne sono stati pubblicati ben 25 tra il 1984 e il 1989, mentre in Italia la serie \u00e8 giunta nel 1987 grazie alla casa editrice Edizioni EL, che ha pubblicato nel 1993 il decimo e ultimo numero.\nProtagonista della serie \u00e8 un ragazzino, alter ego del lettore, che va avanti e indietro nel corso dei secoli con l'obiettivo di risolvere vari misteri: si va dalla scomparsa dei dinosauri alla scoperta delle sorgenti del Nilo, fino alla leggendaria Atlantide.\nSistema di gioco.\nPer giocare non servono matita n\u00e9 dadi. Al termine di ogni paragrafo bisogna scegliere tra due o pi\u00f9 opzioni, che in genere corrispondono a spostamenti temporali da effettuare con la macchina del tempo. L'equipaggiamento consiste negli abiti dell'epoca e qualche volta in un oggetto, da scegliere tra tre messi a disposizione. Prima di iniziare l'avventura c'\u00e8 una Banca Dati contenente una breve introduzione storica, che fornisce utili informazioni. Inoltre alcune scelte possono essere agevolate dai suggerimenti presenti in fondo al libro, che sono per\u00f2 enigmatici e vanno esaminati con attenzione.\nEdizione Quadrifoglio.\nDel primo volume \"L'et\u00e0 dei dinosauri\" \u00e8 stata stampata nel 1993 anche una speciale versione, edita da Edizioni del Quadrifoglio, corredata di apparato didattico realizzato da Roberto Morraglia e che venne diffusa nelle scuole per introdurre la narrativa interattiva. All'inizio del libro c'erano spiegazioni pi\u00f9 dettagliate su cosa \u00e8 un librogioco, mentre alla fine alcune domande a risposta aperta o a crocette stimolavano i ragazzi. Infine c'era un vero e proprio laboratorio di scrittura creativa."}
{"id": "1876949", "revid": "6923", "url": "https://it.wikipedia.org/wiki?curid=1876949", "title": "Ramo di mandorlo fiorito", "text": "Ramo di mandorlo in fiore o Ramo di mandorlo fiorito \u00e8 un dipinto a olio su tela (73.5x92 cm) realizzato dal pittore Vincent van Gogh a Saint R\u00e9my nel 1890. La tela fu un regalo che lo stesso pittore fece al fratello Theo Van Gogh e alla moglie Johanna Bonger per la nascita del loro figlioletto, di nome Vincent Willem.\nL'opera \u00e8 la rappresentazione di un ramo di mandorlo fiorito, dai petali bianchi, quasi perlacei, che si stagliano in un cielo blu, dalle sfumature turchesi. Come simbolo di vita, Van Gogh scelse i rami del mandorlo, uno dei primi alberi in fiore che, nel soleggiato sud, in quel febbraio annunciava l'imminente primavera.La sinfonia dei fiori di mandorlo,creati con delle pennellate spesse,sono eseguiti con gran cura e come \u00e8 possibile osservare,sembrano catturare lo sguardo dell'osservatore,spostando l'attenzione su questa parte che da una fantastica luce al quadro.I fiori,che sembrano quasi esplodere sui rami,rappresentano un vero e proprio inno alla vita,non solo un simbolo,e dunque sembra proprio che l'artista voglia augurare al nipote,solo cose belle.Il grigio,colore dominante dell'inverno,lascia il posto ad un azzurro tenue tipico della primavera,facendo apparire tutto pi\u00f9 luminoso e colorato,donando al quadro una sorta di allegria che lo lascia contraddistinguere dal resto della sua produzione artistica.La realt\u00e0,osservata con grande attenzione,nel contesto,insieme alla costruzione compositiva dei rami,rappresentati dai colori del verde e marrone e dei fiori,si traduce in quel verso che l'artista aveva a lungo cercato di pervenire:grafico e apparentemente piatto,ma d'altro canto,ricolmo di un respiro vasto profondo,vitalisissimo e arioso,il che fa percepire una perfetta sensazione di serenit\u00e0 mista ad una gioia emotiva,non a caso la nascita di suo nipote,rappresentava per Van Gogh,un vero e proprio momento di gioia:la felicit\u00e0 che esprime in questa tela,non \u00e8 possibile ritrovarla in nessun'altra opera.L'artista,non ha di certo vissuto una vita facile,come a tutti \u00e8 noto,eppure la nascita di suo nipote deve aver avuto una valenza particolare all'interno della sua vita e non ha saputo far altro che renderlo noto a chiunque potesse osservarla:osservando l'opera,infatti,le sensazioni da lui provate,pervadono a loro volta,chi la osserva.\nNon \u00e8 uno dei dipinti pi\u00f9 noti,quantomento non \u00e8 messo al pari di altre opere dell\u2019artista stesso,ma rappresenta,in ogni caso,sia la sua volont\u00e0,in un certo senso,di osservare la realt\u00e0 e sia di interpretarla alla luce di un preciso pensiero che deriva dalla sua idea dell'arte che mirava a fare.\nIn questo caso,si ispriava all'arte orientale:l'opera,infatti,fu sicuramente ispirata dalle stampe giapponesi;tutti i nodi e i grovigli dei rami,attraverso l'utilizzo del colore,senza l'utilizzo della prospettiva mantengono quell'eleganza tipica delle stampe in questione.L'opera,probabilmente,fu la prima di una serie che Vincent non riusc\u00ec a terminare perch\u00e9 sconvolto da una crisi:ce ne accorgiamo osservando i contorni della pianta non rifiniti (soprattutto nel ramo in primo piano), e da alcune parti rimaste allo stato di abbozzo iniziale (i rametti sottili a sinistra, al centro ed in alto a destra) e fu lui stesso a dichiararlo al fratello Theo,dichiarando di aver dipinto quest'opera con pi\u00f9 calma e sicurezza,eppure,il giorno dopo,una crisi,appunto,ebbe la meglio su di s\u00e9. \nDando l'idea di un'imminente primavera,quest'opera sembra essere una metafora:l'idea di un miracolo che ogni anno si rinnova,dando il via a desideri di rinascita e di speranza,alla ripresa della vita,possiamo dire che la bellezza di questo ramo fiorito,in natura,dura purtroppo poco,ma grazie a Van Gogh e a quest'opera in particolare,la sua fioritura,rimane un dono eterno.\nIl quadro oggi \u00e8 esposto al Van Gogh Museum di Amsterdam nella sezione 1889-90 Saint R\u00e9my."}
{"id": "1876952", "revid": "1568601", "url": "https://it.wikipedia.org/wiki?curid=1876952", "title": "Romanche", "text": "La Romanche \u00e8 un torrente che scorre nel sud-est della Francia. La sorgente \u00e8 situata nella parte settentrionale del massiccio des \u00c9crins e si getta nel Drac a Champ-sur-Drac, a sud di Grenoble. La valle percorsa dal torrente viene chiamata Oisans.\nLa Romanche attraversa le seguenti citt\u00e0: La Grave nelle Alte Alpi e di Bourg-d'Oisans, nel Livet-et-Gavet, di Vizille e di Champ-sur-Drac nell'Is\u00e8re.\nI suoi principali affluenti sono il V\u00e9n\u00e9on e l'Eau d'Olle.\nTrattasi di un torrente alpino il cui letto \u00e8 stato preservato senza alcun intervento da parte dell'uomo di particolare rilievo, nel suo primo tratto nelle Alte-Alpi grazie all'istituzione del Parco nazionale des \u00c9crins. \nMa nella sua parte mediana e terminale verso Grenoble, il suo corso \u00e8 stato modificato in maniera massiccia a seguito della costruzione di numerosi sbarramenti che formano numerosi laghi artificiali (ne \u00e8 un esempio il Lago di Chambon). Ci\u00f2 non basta, infatti \u00e8 stato anche sapientemente canalizzato al fine di cintare delle zone abitate (pianure di Bourg-d'Oisans e di Vizille) e di produrre energia idroelettrica per le fabbriche."}
{"id": "1876957", "revid": "26891", "url": "https://it.wikipedia.org/wiki?curid=1876957", "title": "K-278 Komsomolets", "text": ""}
{"id": "1876959", "revid": "729019", "url": "https://it.wikipedia.org/wiki?curid=1876959", "title": "Bon Adrien Jeannot de Moncey", "text": "Biografia.\nIl nome \"Moncey\" deriva dal borgo propriet\u00e0 di famiglia, acquistato dal marchese di Cheylard. All'interno della \"Grande Arm\u00e9e\", il maresciallo Moncey ebbe il soprannome di \"Fabius\".\nAncien R\u00e9gime.\nIl padre era avvocato a Besan\u00e7on. Contrariamente al volere della famiglia, all'et\u00e0 di 15 anni Moncey scapp\u00f2 dal collegio e si arruol\u00f2 in fanteria, dove serv\u00ec fra i granatieri sino al 1773. Congedatosi due volte, si impegn\u00f2 nello studio del diritto. Nel 1774 entr\u00f2 nella gendarmeria della Guardia dove rest\u00f2 sino al 1778. L'anno dopo divenne sottotenente nel corpo di fanteria di Nassau-Siegen; nel 1782 tenente in seconda e nel 1785 tenente in prima; il 1\u00ba aprile 1791 divenne capitano.\nGuerre rivoluzionarie.\nNel 1793 si un\u00ec all'Armata dei Pirenei occidentali impegnata contro gli spagnoli, assegnato al 5\u00ba Battaglione di fanteria leggera. Il 26 giugno 1793 divenne \"chef de bataillon\" e si mise alla testa della 5\u00aa \"demi-brigade\" di fanteria leggera. Si distinse, il 5 febbraio 1794, alla difesa del campo dei sanculotti presso Hendaye. Il 18 febbraio venne nominato a titolo provvisorio generale di brigata, a causa della mancanza di ufficiali superiori. Fu anche uno dei quattro militari destinati a diventare marescialli dell'Impero che saltarono il grado di \"chef de brigade\" (colonnello) istituito dal decreto del 21 febbraio 1793. Nel giugno 1794 divenne generale di divisione.\nSi impadron\u00ec dei passi pirenaici, respinse una controffensiva spagnola e cal\u00f2 per le valli spagnole in giugno. Il 30 agosto fu nominato comandante in capo dell'Armata dei Pirenei e riport\u00f2 una serie di vittorie, respingendo gli spagnoli dietro l'Ebro e conquistando Bilbao il 17 luglio 1795.\nDivenne comandante dell'11\u00aa divisione militare nel 1796. Accusato di sostenere la monarchia, fu congedato il 26 ottobre 1797. Riabilitato e divenuto comandante di un corpo d'armata dell'Armata d'Italia nel 1799, contribu\u00ec alla vittoria di Marengo e il 25 dicembre 1800 comand\u00f2 l'ala sinistra dello schieramento francese nella battaglia di Pozzolo.\nGuerre dell'Impero.\nPrest\u00f2 servizio in Svizzera con l'Armata d'Italia nel 1801. Nello stesso anno, il 3 dicembre, Napoleone istitu\u00ec l'ispettorato generale della gendarmeria e la affid\u00f2 a Moncey, il quale divenne cos\u00ec omologo al ministro della Polizia. Conserv\u00f2 il posto durante tutto il Primo Impero e la Restaurazione.\nDivenne maresciallo dell'Impero nel 1804, e comandante dell'armata di riserva del Nord, col grado di maggior generale, quindi comandante dei corpi d'armata di osservazione delle coste dell'oceano (21 dicembre 1807), destinati all'invasione della Spagna.\nEntr\u00f2 in Spagna nel marzo 1808 riportando alcune vittorie e diventando ufficialmente duca di Conegliano il 25 luglio. Dal 1809 al 1813 comand\u00f2 varie armate di riserva.\nNel 1814 divenne comandante della Guardia nazionale parigina, e il 30 marzo, durante la battaglia alle porte della citt\u00e0, diede mostra di fermezza di carattere e presenza di spirito non comuni difendendo la porta di Clicy contro i russi.\nFu nominato pari di Francia da Luigi XVIII alla prima Restaurazione e anche da Napoleone nei Cento Giorni, durante i quali peraltro si tenne in disparte.\nRestaurazione.\nAlla Restaurazione ebbe l'audacia di rifiutare di presiedere il consiglio di guerra incaricato di giudicare il maresciallo Ney, il che gli valse tre mesi di prigione alla fortezza di Ham. Il 3 luglio 1816 fu reintegrato da Luigi XVIII nel suo grado e nella sua dignit\u00e0, nuovamente nominato pari di Francia nel 1819.\nDal 1820 al 1830 comand\u00f2 la 9\u00aa divisione militare. Durante la Spedizione di Spagna conquist\u00f2 nel 1823, alla testa del IV Corpo d'armata, la Catalogna, impadronendosi di Barcellona, Tarragona e Hostalric.\nMonarchia di luglio.\nNel 1833 fu nominato governatore dell'H\u00f4tel des Invalides e accolse il 15 dicembre 1840 le spoglie di Napoleone riportate in patria da Sant'Elena. Gi\u00e0 gravemente malato, si racconta che abbia detto al suo medico: \u00abDottore, fatemi vivere ancora un po', voglio ricevere l'Imperatore\u00bb. Per la cerimonia si fece trasportare su una sedia sino al feretro, accarezz\u00f2 l'impugnatura della spada di Napoleone e dichiar\u00f2 infine: \u00abAdesso andiamo a morire\u00bb.\nMor\u00ec il 20 aprile del 1842, e il maresciallo Soult ne pronunci\u00f2 il discorso funebre. Il decano dei marescialli non viene citato che una volta nel \"Memoriale di Sant'Elena\" redatto da Emmanuel de Las Cases, con le parole: \u00abMoncey \u00e8 stato un onest'uomo\u00bb."}
{"id": "1876960", "revid": "767487", "url": "https://it.wikipedia.org/wiki?curid=1876960", "title": "Emil Fischer (cantante)", "text": "Debutt\u00f2 nel 1857 a Graz nella \"Jean de Paris\" di Boieldieu, quindi si esib\u00ec a Presburgo, Stettino e Brunswick. Dal 1863 al 1870 fu direttore musicale del teatro dell'opera di Danzica.\nNel 1868 \u00e8 Fritz Kothner nel successo della prima assoluta di Die Meistersinger von N\u00fcrnberg diretto da Hans von B\u00fclow al Bayerische Staatsoper dove nel 1869 \u00e8 Alberich in Das Rheingold diretto da Franz W\u00fcllner.\nDal 1875 al 1880 cant\u00f2 a Rotterdam, quindi fino al 1885 a Dresda.\nDal novembre 1885 al 1891 si esib\u00ec alla Metropolitan Opera di New York assieme a Lilli Lehmann, Max Alvary e Marianne Brandt, contribuendo a far conoscere le ultime opere di Richard Wagner negli Stati Uniti arrivando a 376 recite.\nDebutta nella serata d'apertura della stagione come King Heinrich in Lohengrin (opera) diretto da Anton Seidl con la Brandt.\nDal 1895 al 1897 and\u00f2 in tour attraverso gli Stati Uniti assieme alla Compagnia dell'Opera tedesca di Walter Damrosch, mentre si esib\u00ec per l'ultima volta al Met di New York nel 1907 nel \"SPECIAL PERFORMANCE Testimonial Tendered To MR. EMIL FISCHER\"."}
{"id": "1876967", "revid": "22356", "url": "https://it.wikipedia.org/wiki?curid=1876967", "title": "Xenoacantidi", "text": ""}
{"id": "1876971", "revid": "712828", "url": "https://it.wikipedia.org/wiki?curid=1876971", "title": "Vento Aureo", "text": ", nota anche come \"Golden Wind\", \u00e8 la quinta serie del manga \"Le bizzarre avventure di JoJo\" di Hirohiko Araki, edita su \"Weekly Sh\u014dnen Jump\" dal 1995 al 1999.\nL'intera serie \u00e8 ambientata in Italia, e racconta le avventure di Giorno Giovanna, un ragazzo dotato di poteri Stand, che cerca di detronizzare il boss di un'organizzazione mafiosa di nome Passione. In originale il titolo del manga \u00e8 stato modificato in un italiano \"Le bizzarre avventure di GioGio\", data la sua ambientazione italiana.\nTrama.\nSiamo nel 2001, il protagonista di questa quinta serie \u00e8 Giorno Giovanna, figlio di Dio Brando e di una donna giapponese. Il suo vero nome sarebbe Haruno Shiobana, ma in seguito al matrimonio di sua madre con un italiano e al conseguente trasferimento in Italia il suo nome viene italianizzato.\nIl giovane vive a Napoli ed \u00e8 in possesso di uno Stand chiamato Gold Experience. Seguendo il suo sogno di diventare una \"GangStar\" (miscellanea tra gangster e star), entra a far parte dell'organizzazione mafiosa chiamata Passione e viene assegnato a un piccolo gruppo capitanato da Bruno Bucciarati, che come lui vorrebbe salire al potere per eliminare lo spaccio di droga dalle strade di Napoli. Gli altri membri del gruppo sono Fugo Pannacotta, Leone Abbacchio, Narancia Ghirga e Guido Mista, ciascuno dei quali \u00e8 un portatore di Stand.\nPoco tempo dopo l'ingresso di Giorno nel gruppo, alla banda viene commissionato un lavoro dal Boss: recuperare sua figlia, Trish Una, e portarla da lui a Venezia. Dopo numerosi scontri con i membri della Squadra Esecuzioni, membri di Passione che si sono ribellati al Boss e che cercano di ostacolarli, finalmente Giorno e compagni arrivano a Venezia. Qui scoprono per\u00f2 che lo scopo del capo, il cui vero nome \u00e8 \"Diavolo\", \u00e8 quello di uccidere la figlia per cancellare ogni traccia del proprio passato.\nLa banda decide cos\u00ec di proteggere Trish e ribellarsi apertamente al Boss: l'unico che non ne ha il coraggio \u00e8 Fugo Pannacotta, che si separa dal gruppo per non farvi pi\u00f9 ritorno. I protagonisti partono cos\u00ec per la Sardegna, che Trish sa essere il luogo di nascita di Diavolo, dove sperano di trovare qualche indizio sulla sua identit\u00e0. Ma anche un'altra persona \u00e8 sulle tracce delle radici del capo: Aceto Doppio, il quale, convinto di essere il suo pi\u00f9 stretto collaboratore, \u00e8 ignaro di essere la seconda personalit\u00e0 di Diavolo stesso.\nNel corso del viaggio, i nostri eroi devono affrontare altri scontri contro i sicari inviati dal Boss. In uno di questi anche Trish impara ad usare il suo stand; in un altro, Leone Abbacchio perde la vita. Nel frattempo Diavolo giunge a Roma per impadronirsi di una delle frecce che risvegliano il potere Stand di chi ne viene trafitto e che possono donare nuovi poteri agli Stand gi\u00e0 esistenti. La Freccia \u00e8 per\u00f2 in mano di Jean Pierre Polnareff, un personaggio gi\u00e0 comparso nella terza serie. Contattata da Polnareff, anche la banda di Giorno si \u00e8 messa in viaggio per Roma.\nFinalmente tutti raggiungono il Colosseo: in uno scontro durissimo e in seguito a molti imprevisti, Bucciarati e Narancia perdono la vita, e sembra che anche Giorno Giovanna sia destinato alla stessa fine, in quanto dopo essere stato trapassato dalla Freccia non pare aver ottenuto nessun nuovo potere e dunque essere destinato a morire.\nPer\u00f2 non \u00e8 cos\u00ec: il suo Stand Gold Experience ottiene un potere che lo rende praticamente invincibile, anche se non \u00e8 totalmente controllabile dalla volont\u00e0 di Giorno. Dopo aver confinato Diavolo in un limbo tra la vita e la morte, Giorno diventa finalmente il nuovo boss di Passione, con Guido Mista, Trish e Polnareff come ultimi compagni.\nPersonaggi.\nProtagonisti.\nGiorno Giovanna.\n \u00e8 il protagonista della serie. Il suo vero nome sarebbe Haruno Shiobana, ma in seguito al matrimonio di sua madre con un italiano e al conseguente trasferimento in Italia il suo nome viene italianizzato. Il giovane vive a Napoli ed \u00e8 in possesso di uno Stand chiamato Gold Experience. Seguendo il suo sogno di diventare un \"GangStar\" (miscellanea tra Gangster e Star), entra a far parte dell'organizzazione mafiosa chiamata Passione e viene assegnato a un piccolo gruppo capitanato da Bruno Bucciarati, che come lui vorrebbe salire al potere per eliminare lo spaccio di droga dalle strade di Napoli. Ha la curiosa capacit\u00e0 di infilarsi l'intero padiglione auricolare nel buco delle orecchie. Dopo aver ottenuto il potere Stand, i suoi capelli sono diventati da neri a biondo oro.\nNell'anime \u00e8 doppiato da Kensh\u014d Ono, da bambino \u00e8 doppiato da Natsumi Fujiwara\nBruno Bucciarati.\n \u00e8 il leader del gruppo di Passione che intende rovesciare il sistema e deporre il boss. Figlio di un onesto pescatore, Bruno aveva sette anni quando i genitori divorziarono, e scelse di restare a vivere con il padre. Quando suo padre venne coinvolto in uno spaccio di droga e venne gravemente ferito, Bucciarati lo protesse dalle persone che cercavano di ucciderlo, uccidendole a sua volta. Bruno si un\u00ec all'organizzazione criminale \"Passione\" per proteggere la sua famiglia. Dapprima credeva che il gruppo fosse basato su principi di giustizia ma in realt\u00e0 era implicato nel traffico di droga. Cos\u00ec si mise in testa di divenirne il boss in modo da eliminare il traffico di droga nella citt\u00e0 una volta per tutte.\nFa la sua prima apparizione mentre interroga Giorno sulla morte di un altro membro della banda, Luca il lacrimoso. In seguito, Giorno convince Bucciarati ad aiutarlo a rovesciare il capo di Passione, per divenire lui stesso il nuovo boss. Animato dagli stessi sentimenti di lealt\u00e0 e giustizia tipici di Giorno, si trova spesso a combattere al suo fianco, e ogni volta non manca di stupirsi e di lodare le capacit\u00e0 di cui il compagno \u00e8 dotato. In seguito alla defezione da Passione, Bucciarati guida il gruppo contro il boss, che si rivela essere un uomo di nome Diavolo. Pi\u00f9 avanti nella serie, quando il corpo di Bucciarati inizia a decomporsi, si scopre che egli era in realt\u00e0 morto dopo il suo scontro con Diavolo a Venezia, e che il Gold Experience di Giorno aveva solo allungato la sua vita (in un primo momento involontariamente) per un po'. Durante la battaglia finale Bucciarati perder\u00e0 definitivamente la vita, ma il suo intervento sar\u00e0 fondamentale per permettere a Giorno di sconfiggere Diavolo.\nIl suo stand \u00e8 Sticky Fingers, il cui potere consiste nel creare delle cerniere su qualsiasi cosa, animata e non che sia. Ogni cerniera si apre su uno spazio virtuale in grado di contenere qualsiasi cosa riesca a passare nel varco, compreso lo stesso Bucciarati. Le cerniere possono scomporre persone e oggetti in varie parti e, volendo, possono essere richiuse in modo diverso rispetto a come erano in origine. Possono essere usate anche per guarire amputazioni di arti.\nNell'anime \u00e8 doppiato da Y\u016bichi Nakamura da adulto, mentre da bambino \u00e8 doppiato da Shizuka Ishigami.\nLeone Abbacchio.\n \u00e8 uno dei membri di Passione nel gruppo guidato da Bucciarati. \u00c8 un tipo sospettoso e poco fiducioso, caratteristiche che non si preoccupa di nascondere nei confronti di Giorno Giovanna, il nuovo arrivato della banda. Pi\u00f9 volte contesta l'atteggiamento di Giorno, il quale si rifiuta di comportarsi rispettosamente verso i membri pi\u00f9 anziani. Ha la tendenza a eseguire gli ordini pensando solo alla buona riuscita della missione; nonostante non sia insensibile nei confronti dei compagni lasciati indietro, cerca di essere razionale e non si fa troppi scrupoli ad andare avanti ed eseguire gli ordini prima di salvare i compagni.\nIn passato era un poliziotto che un giorno si lasci\u00f2 corrompere da un criminale. In seguito lo stesso criminale uccise il compagno di Abbacchio durante uno scontro a fuoco. Travolto dal senso di colpa e ritenendosi solo un rifiuto, trov\u00f2 una nuova ragione di vita nel diventare un sottoposto di Bruno Bucciarati ed entr\u00f2 a far parte di Passione. Abbacchio \u00e8 il primo della banda ad unirsi a Bucciarati e Giorno quando questi annunciano di voler disertare da Passione. Perder\u00e0 la vita in Sardegna per mano del boss Diavolo, per evitare che tramite il suo stand risalisse alla sua vera identit\u00e0.\nIl suo stand \u00e8 Moody Blues, un essere umanoide che ha sulle mani, sulle spalle e al posto degli occhi dei microfoni simili a quelli di una cornetta telefonica ed un timer sulla fronte. Ha il potere di trasformarsi in una persona qualsiasi e mimare perfettamente le azioni che questa ha compiuto per un determinato periodo di tempo, in modo simile alla riproduzione di una videocassetta. Mentre Moody Blues \"riproduce\" le azioni di una persona non pu\u00f2 fare altro, non pu\u00f2 essere nemmeno disattivato n\u00e9 richiamato; torna ad essere attivo solo una volta che ha finito di \"riprodurre\". Il tempo rimanente viene mostrato dal display sulla fronte, che rimane visibile anche quando assume altre sembianze.\nNell'anime \u00e8 doppiato da Jun'ichi Suwabe.\nGuido Mista.\n \u00e8 uno dei membri di Passione del gruppo di Bucciarati. \u00c8 un individuo testardo e determinato, anche se non molto sveglio. \u00c8 affetto da tetrafobia ovvero \u00e8 convinto che il numero quattro porti sfortuna, quindi ogni volta che questo si manifesta, tende a lasciarsi prendere dal panico.\nQuando era pi\u00f9 giovane, uccise a colpi di pistola un gruppo di malintenzionati nel tentativo di salvare una donna, e venne condannato al carcere per il resto dei suoi anni giovanili, anche se alla fine fu salvato da Bucciarati che, colpito dalle sue abilit\u00e0 con la rivoltella, lo fece entrare in Passione e lo promosse a tiratore scelto del gruppo.\nQuando Giorno e Bucciarati decidono di disertare da Passione, Mista \u00e8 il secondo del gruppo che decide di schierarsi dalla loro parte. Insieme a Giorno e a Trish sar\u00e0 l'unico del gruppo di Bucciarati a sopravvivere allo scontro con Diavolo. Nel romanzo \"Purple Haze Feedback\", storia spin-off de \"Le bizzarre avventure di JoJo\", viene spiegato che Mista era l'unico senza n\u00e9 attaccamenti n\u00e9 rimorsi nei confronti di Passione, e l'unico motivo per cui \u00e8 stato il secondo membro ad aderire alla rivoluzione e non il primo \u00e8 perch\u00e9, se fosse stato il primo, sarebbe stato il quarto membro cronologicamente ad averlo fatto (essendo i primi tre Bruno, Giorno e Trish).\nIl suo stand \u00e8 Sex Pistols e consiste in sei piccoli stand numerati da 1 a 7 (con l'assenza del 4) che controllano la traiettoria dei proiettili sparati dal suo revolver. Hanno una propria personalit\u00e0 e diventano intrattabili se non pranzano e dormono regolarmente.\nNell'anime \u00e8 doppiato da Kousuke Toriumi.\nNarancia Ghirga.\n \u00e8 ciecamente leale e affettuoso nei confronti delle persone che conosce bene, ma tratta con diffidenza chiunque altro. Anche se alle volte si comporta in modo infantile, all'occorrenza sa essere veramente pericoloso. La madre di Narancia mor\u00ec di una malattia, e suo padre lo considerava un perdente. Incastrato per un furto che non aveva commesso, venne rinchiuso in riformatorio dove contrasse una malattia agli occhi. All'et\u00e0 di 14 anni, mentre vagava per la strada venne raccolto da Fugo Pannacotta e incontr\u00f2 Bruno Bucciarati, che gli diede da mangiare e in seguito lo fece ricoverare in una clinica, dove poi guar\u00ec. Narancia fu cos\u00ec colpito dalla gentilezza di Bucciarati che promise di seguirlo per sempre, nonostante il parere contrario di quest'ultimo. Dopo che Bucciarati e Giorno Giovanna decidono di tradire l'organizzazione, Narancia \u00e8 l'ultimo del gruppo a schierarsi con loro. Perder\u00e0 poi la vita durante la battaglia finale per mano di Diavolo.\nIl suo stand \u00e8 Aerosmith, un piccolo modellino aereo che vola e pu\u00f2 sparare bombe e proiettili. \u00c8 in grado di individuare un nemico fuori campo attraverso il respiro tramite un rilevatore di anidride carbonica. Non \u00e8 preciso, quindi spara raffiche di proiettili per sconfiggere l'avversario.\nNell'anime \u00e8 doppiato da Daiki Yamashita.\nFugo Pannacotta.\n \u00e8 un membro dell'organizzazione criminale Passione, ed \u00e8 il braccio destro di Bruno Bucciarati. Secondo quanto raccontato, era un \"enfant prodige\" e si \u00e8 iscritto all'universit\u00e0 da giovanissimo; la sua carriera si interrompe quando aggredisce un professore durante un futile diverbio (nell'anime intendeva invece molestarlo sessualmente). Ha un carattere tendenzialmente irascibile e si \u00e8 distinto per alcune sproporzionate reazioni irose. \u00c8 anche l'unico del gruppo di Bucciarati che, seguendone il consiglio di non inimicarsi l'organizzazione, abbandona la gang quando i suoi compagni, dopo aver salvato la figlia del capo di Passione, decidono di disertare dall'organizzazione e di tradire il boss. Il suo destino in seguito non viene rivelato: nel prosieguo del manga, Fugo ricompare soltanto in un episodio narrato in flashback. \u00c8 tra i personaggi principali delle light novel \"Golden Heart Golden Ring\" e \"Purple Haze Feedback\".\nIl suo Stand \u00e8 Purple Haze, un essere antropomorfo il cui aspetto ricoperto da rombi ricorda molto il costume di Arlecchino, dotato di un elmetto a forma di becco trasparente simile ad una visiera e con la bocca in parte cucita, dalla quale sbava copiosamente. Lo stand sembra rappresentare la personalit\u00e0 bestiale e violenta del suo portatore e ha la bizzarra abitudine di pulirsi ossessivamente quando gli cola della saliva sul corpo. Il suo potere consiste nel rilasciare un virus letale dalle capsule che ha sulle nocche, tre per mano; una volta rotte tale capsule, il virus si propaga in un raggio di cinque metri e infetta ogni organismo che incontra sia per via orale che per contatto, causando una morte rapidissima. Il virus \u00e8 talmente potente che gli organismi infetti arrivano a sciogliersi; tuttavia \u00e8 molto sensibile alla luce, in quanto anche in un ambiente illuminato artificialmente sopravvive appena per dieci secondi. Nel caso degli esseri umani, trenta secondi sono sufficienti perch\u00e9 il virus uccida l'organismo. L'unica persona che riesce a sopravvivere al virus di Purple Haze \u00e8 Giorno Giovanna: trasformando il mattone su cui si era rotta la capsula che conteneva il virus in un serpente, il suo Stand Gold Experience ricava dal sangue del rettile un vaccino in grado di contrastare l'effetto del virus.\nNell'anime \u00e8 doppiato da Junya Enoki.\nTrish Una.\n \u00e8 la figlia di Diavolo, il boss di Passione, e viveva una vita normale prima di scoprire la vera identit\u00e0 del padre. Da quel momento \u00e8 costretta a vivere latitante e costantemente ricercata dagli scagnozzi a servizio di Passione, i quali tentano di catturarla per scoprire l'identit\u00e0, da sempre segreta, del loro boss. Proprio quando riesce per\u00f2 a ricongiungersi con il padre, scopre con orrore che questi aveva dall'inizio intenzione di ucciderla, per eliminare una volta per tutte il pericolo che qualcuno potesse scoprire la sua identit\u00e0. Da quel momento viagger\u00e0 insieme a Giorno, Bruno e gli altri per cercare di detronizzare Diavolo. Durante il viaggio scoprir\u00e0 di essere una portatrice stand, e il suo potere, chiamato Spice Girl, sar\u00e0 in grado di rendere qualsiasi cosa incredibilmente elastica e quindi indistruttibile.\nNell'anime \u00e8 doppiata da Sayaka Senbongi.\nAntagonisti.\nDiavolo.\n \u00e8 il nemico principale della serie. \u00c8 nato il 26 agosto 1967 in una prigione femminile, da madre carcerata, la quale sosteneva che il padre fosse morto di malattia, e che il bimbo fosse stato concepito pi\u00f9 di due anni prima. Naturalmente nessuno le credette, ma una cosa era fuori discussione: in quel penitenziario non vi era alcun uomo, e anche tutte le guardie erano donne, e cos\u00ec il modo in cui la donna fosse rimasta incinta rimase un mistero. Non essendo possibile per la madre tenere il bambino in prigione, il parroco del suo piccolo villaggio d'origine in Sardegna se ne prese cura, e crescendo divenne un ragazzo gentile ed educato, anche se goffo e timido. Quando il ragazzo raggiunse i 19 anni, la parte malvagia della doppia personalit\u00e0 prese definitivamente il sopravvento: il parroco, mentre faceva dei lavori di ristrutturazione alla stanza di Diavolo per permettergli di vivere con la sua nuova amata Donatella Una, trov\u00f2 sotto il pavimento della stanza la madre del futuro boss, sepolta viva in condizioni critiche. Quella stessa notte scoppi\u00f2 un incendio nel villaggio che provoc\u00f2 sette vittime, fra cui il prete e Diavolo, il quale per\u00f2 aveva solo finto la sua morte. In quel periodo Diavolo fece un viaggio in Egitto, per riportare alla luce tesori nascosti e rivenderli: nei suoi scavi trov\u00f2 un arco e sei frecce e scomparve subito con il bottino. Vendette cinque di esse alla vecchia Enya Geil e ne tenne una per s\u00e9, grazie alla quale svilupp\u00f2 il suo Stand. La freccia venne poi affidata a Polpo e al suo Black Sabbath. Nei dieci anni successivi Diavolo inizi\u00f2 la sua scalata all'interno di Passione, usando il nome Solido Naso, fino a raggiungere il vertice: nel farlo uccise tutte le persone che avessero legami di sangue con lui o che riuscivano a scoprire la sua vera identit\u00e0, al fine di assicurarsi l'anonimato pi\u00f9 totale. Tra questi vi era Jean Pierre Polnareff. Ai tempi della storia narrata \u00e8 il capo dell'Organizzazione chiamata Passione e ha appena scoperto di avere una figlia di nome Trish, nata da una relazione avuta in giovent\u00f9 con una donna ed incarica Bucciarati e la sua squadra di scortare la ragazza da lui, ma il suo vero obiettivo \u00e8 quello di ucciderla per cancellare ogni traccia del proprio passato. Nello scontro finale con Giorno, Diavolo viene colpito dal potere di Gold Experience Requiem che lo condanna ad una successione infinita di morti come in un limbo.\nIl suo Stand \u00e8 King Crimson, uno Stand umanoide, dotato di grande forza fisica e velocit\u00e0. Sulla fronte ha una copia pi\u00f9 piccola di se stesso, chiamata Epitaph. \u00c8 in grado di \"cancellare\" il tempo per alcuni secondi (solitamente dai 3 ai 10 secondi), durante i quali Diavolo \u00e8 l'unico a potersi muovere. Grazie a Epitaph infatti Diavolo \u00e8 in grado di prevedere l'immediato futuro, le azioni compiute e i movimenti altrui previsti dal fato prima che accadano e, quando attiva il suo Stand, di poter muoversi e riposizionarsi in punti strategici, seppur non essendo in grado di interagire con le persone intorno a lui; solo Diavolo, nell'intervallo di tempo in cui King Crimson \u00e8 attivo, pu\u00f2 spostarsi e agire liberamente, mentre tutti gli altri saranno costretti a compiere le azioni previste da Epitaph, che si avvereranno senza possibilit\u00e0 di errore perch\u00e9 previste dal fato: perfino le azioni altrimenti compiute dallo stesso Diavolo, poich\u00e9 previste da Epitaph e quindi dal destino, si compiranno quando King Crimson \u00e8 attivo. Inoltre, nessuno eccetto il portatore sar\u00e0 in grado di ricordare ci\u00f2 che accade nell'intervallo di tempo in cui King Crimson \u00e8 attivo. Per esempio, se qualcuno si apprestasse a sparare a Diavolo, questi sarebbe in grado di prevedere la traiettoria del proiettile con Epitaph e, attivando lo Stand, di spostarsi ed evitare di essere colpito. Il possessore dell'arma, o un qualsiasi spettatore, si ritroverebbe quindi con il proiettile gi\u00e0 sparato e vedrebbe Diavolo, altrove, illeso, senza ricordare di averlo visto muoversi o di aver semplicemente sparato. Quando Diavolo, quindi, \"cancella\" il tempo, gli spettatori inconsapevoli si ritrovano con l'azione finale gi\u00e0 compiuta, mentre la \"causa\" delle loro azioni e tutto ci\u00f2 che \u00e8 stato cancellato non verr\u00e0 ricordato, perch\u00e9 semplicemente \u00e8 come se non si fosse mai verificato.\nDiavolo \u00e8 inoltre in possesso di una seconda personalit\u00e0 chiamata : si considera il pi\u00f9 fedele subordinato di Diavolo e non \u00e8 consapevole di essere in realt\u00e0 una sua personalit\u00e0. Diavolo usa Aceto Doppio per interagire con gli altri, senza che la sua vera identit\u00e0 venga scoperta. Se per\u00f2 c'\u00e8 il rischio che venga smascherato o si infuria, Diavolo prende il controllo. Diavolo \u00e8 in grado di comunicare con la sua seconda personalit\u00e0 attraverso oggetti comuni, che solo Doppio vede in forma di telefono e dei quali \"sente\" la loro suoneria emettendo un suono dalla bocca. Il suo comportamento e aspetto fisico sono totalmente l'opposto di quello Diavolo: Doppio \u00e8 gentile ed educato, all'apparenza innocuo, goffo e un po' tontolone, e obbedisce agli ordini senza fiatare. Appare molto giovane e magro, ma quando si \"trasforma\", ovvero cambia personalit\u00e0, i suoi lineamenti ritornano quelli alti e muscolosi di Diavolo. Anche Doppio subisce gli effetti dello scambio di anime di Silver Chariot Requiem: la sua coscienza finir\u00e0 nel corpo di Bucciarati e verr\u00e0 ucciso da Mista. Anche Doppio \u00e8 in grado di utilizzare King Crimson, seppur in maniera limitata: quando lo usa la piccola faccia sulla fronte di King Crimson, Epitaph, compare sulla sua fronte, permettendogli di vedere 10 secondi avanti nel futuro senza alcuna possibilit\u00e0 di errore, e le braccia dello Stand appaiono vicino alle sue.\nNell'anime \u00e8 doppiato da Katsuyuki Konishi, l'altra personalit\u00e0 (Aceto Doppio) \u00e8 doppiata da S\u014dma Sait\u014d.\nSquadra Esecuzioni.\nLa Squadra Esecuzioni \u00e8 composta da portatori di Stand il cui potere ben si presta all'omicidio. Ai suoi membri vengono affidate le missioni pi\u00f9 delicate che prevedono l'eliminazione di qualcuno. Proprio per l'alto livello dei suoi incarichi, la squadra rimane spesso senza lavoro. Di seguito sono indicati i membri della squadra:\nMedia.\nLight novel.\nIl 28 maggio 2001 \u00e8 stato pubblicato in Giappone un adattamento a romanzo dal titolo scritto a due mani da Gichi \u014ctsuka e Miya Sh\u014dtar\u014d. In Italia \u00e8 stato pubblicato nel 2004 da Kappa Edizioni. Un secondo romanzo basato sulla serie, dal titolo e scritto da Kouhei Kadono, \u00e8 stato pubblicato il 16 settembre 2011 per l'anniversario del manga.\nVideogiochi.\nNel 2002 \u00e8 stato pubblicato \"\", un videogioco per PlayStation 2 basato su questa serie.\nAnime.\nDurante una conferenza stampa legata a una nuova mostra artistica dedicata proprio al fumetto, Hirohiko Araki ha annunciato la trasposizione della quinta parte de Le Bizzarre Avventure di JoJo. Prodotta anch'essa dalla David Production, la serie animata ha debuttato a ottobre 2018 in Giappone, il primo episodio \u00e8 stato trasmesso in anteprima il 5 luglio in occasione del Japan Expo a Parigi ed \u00e8 stato ritrasmesso il 7 luglio in occasione dell'Anime Expo a Los Angeles.\nLa serie viene trasmessa in simulcast in Italia dalla web TV VVVVID e da Crunchyroll a partire dal 5 ottobre 2018, in contemporanea con l'uscita televisiva del primo episodio in Giappone. I tre episodi riassuntivi in Italia sono stati trasmessi solo da Crunchyroll. "}
{"id": "1876983", "revid": "278239", "url": "https://it.wikipedia.org/wiki?curid=1876983", "title": "Ramo di mandorlo in fiore", "text": ""}
{"id": "1876986", "revid": "1371684", "url": "https://it.wikipedia.org/wiki?curid=1876986", "title": "Kurgus", "text": "Kurgus \u00e8 una localit\u00e0 dell'alta Nubia situata tra la quarta e la quinta cateratta del Nilo.\nNei pressi di Kurgus \u00e8 stata rinvenuta una stele confinaria egizia databile ai regni di Thutmose I e Thutmose III"}
{"id": "1876990", "revid": "610351", "url": "https://it.wikipedia.org/wiki?curid=1876990", "title": "Soufri\u00e8re", "text": ""}
{"id": "1876997", "revid": "599013", "url": "https://it.wikipedia.org/wiki?curid=1876997", "title": "\u00d3scar Emilio Rojas", "text": "Caratteristiche tecniche.\nCentrocampista rapido e con forza, abilit\u00e0 e buon tiro, agiva prevalentemente in posizione offensiva o da ala.\nCarriera.\nClub.\nDebutta nella Prima Divisione del Messico con La Piedad nell'Invierno 2001. Sparisce dal Massimo Circuito a partire dall'Apertura 2002 fino all'Apertura 2004 quando ritorna con l'appena promosso Dorados.\nPassa al Veracruz nell'Apertura 2005 e milita un anno nei \"Tiburones\" con buon rendimento e per l'Apertura 2006 rinforza i Jaguares de Chiapas.\nIl 7 gennaio 2009 passa al Monarcas Morelia.\nNazionale.\nDebutt\u00f2 contro la Giamaica (vittoria per 1-0) l'11 novembre 2001, in Kingston, Giamaica. Conta 20 partite internazionali e un gol in un'amichevole contro il Per\u00f9 (pareggio 1-1), il 22 agosto 2007, in San Jos\u00e9. Partecip\u00f2 alla CONCACAF Gold Cup 2005 e nelle eliminatorie per il Mondiale del 2002, 2006 e 2010.\nPersonale.\nSposato con Jessica Tencio, ha tre figli, Brenda, Danna ed Oscar."}
{"id": "1877017", "revid": "889336", "url": "https://it.wikipedia.org/wiki?curid=1877017", "title": "Teatro Saverio Mercadante", "text": "Il teatro comunale \"Francesco Saverio Mercadante\" \u00e8 il principale impianto teatrale della citt\u00e0 di Cerignola; costruito su progetto dell'architetto Leopoldo Vaccaro, fu inaugurato nel 1868. Nella sua configurazione attuale presenta due loggioni, che hanno sostituito, successivamente alle due ristrutturazioni dell'edificio, i tre ordini di palchi originari.\nStoria.\nLa storia del \"Mercadante\" risale al 1854, anno in cui l'esattore Giuseppe Cannone propose al decurionato di rilasciare ad un comitato i proventi di ritenuta (corrispondenti a 1.800 ducati) da utilizzare per la costruzione di un teatro. La proposta fu accettata e l'architetto Panzini fu incaricato della realizzazione del progetto e della scelta del sito, la localit\u00e0 designata fu \"Beato Felice\".\nIl progetto iniziale ammontava a 20.400 ducati, troppo esoso anche considerando gli ulteriori 1.800 ducati offerti dall'esattore Cannone; eccessivo fu considerato anche il progetto successivo, ad opera dell'architetto Giuseppe Ricapito.\nInfine, l'architetto Leopoldo Vaccaro present\u00f2 un progetto da 19.366 ducati che fu per\u00f2 accettato rinunciando ad alcuni lavori di rifinitura previsti dal progetto iniziale.\nAi 3.600 ducati di cui si disponeva inizialmente, se ne aggiunsero altri 3.810 provenienti da una pubblica sottoscrizione e 2.000 donati gratuitamente dai cittadini; gli stessi ingegneri che diressero i lavori decurtarono i propri compensi, derivanti dalla loro attivit\u00e0, pur di terminare i lavori. La cittadinanza partecip\u00f2 inoltre con 60.000 mattoni, ferro ed acqua per la costruzione della struttura.\nL'edificio fu inaugurato nel 1868 e in origine era composto da tre ordini di palchi, sostituiti da due loggioni in seguito alle due ristrutturazioni che interessarono la costruzione.\nIl teatro \"Saverio Mercadante\" \u00e8 uno dei monumenti pi\u00f9 importanti per i cerignolani e lo si capisce dall'autotassazione che ha interessato la cittadinanza, che percepiva la costruzione di un teatro come un'esigenza.\nLa stagione teatrale \u00e8 gestita in collaborazione con il Teatro Pubblico Pugliese, un \"Organismo di Promozione e Formazione\" del pubblico riconosciuto dal Ministero dei Beni Culturali. Il tabellone si compone soprattutto di spettacoli di prosa e teatro per ragazzi. \nIl teatro \u00e8 situato nel cuore della citt\u00e0 e questo negli ultimi anni ha favorito l'apertura di numerosi locali nel piazzale antistante, rendendolo di fatto un luogo suggestivo e cardine per l'intrattenimento cittadino."}
{"id": "1877031", "revid": "287204", "url": "https://it.wikipedia.org/wiki?curid=1877031", "title": "Repubblica Serba", "text": "Repubblica Serba, pu\u00f2 riferirsi a:"}
{"id": "1877036", "revid": "599013", "url": "https://it.wikipedia.org/wiki?curid=1877036", "title": "Sam Hines", "text": "Carriera.\nHa giocato per tre stagioni alla Pallacanestro Cant\u00f9: in particolare, dal 2001 al 2003 form\u00f2 con Jerry McCullough (playmaker), Bootsy Thornton (guardia), e Shaun Stonerook (ala grande) l'ottimo quartetto di americani denominato \"Fab Four\", con cui Cant\u00f9 raggiunse una semifinale di campionato (2001-2002) e una finale di Coppa Italia (2003)."}
{"id": "1877039", "revid": "767487", "url": "https://it.wikipedia.org/wiki?curid=1877039", "title": "FA Cup 1994-1995", "text": "La FA Cup 1994-1995 \u00e8 stata la centoquattordicesima edizione della competizione calcistica pi\u00f9 antica del mondo. \u00c8 stata vinta dall' contro il ."}
{"id": "1877043", "revid": "124925349", "url": "https://it.wikipedia.org/wiki?curid=1877043", "title": "Circus 2000", "text": "I Circus 2000 erano un gruppo musicale italiano di rock progressivo.\nStoria del gruppo.\nNel 1969 la cantante torinese Silvana Aliotta, attiva nel mondo musicale da cinque anni, con partecipazioni a Un disco per l'estate e alla Mostra Internazionale di Musica Leggera di Venezia ed alcuni 45 giri incisi per la DKF Folklore con il nome d'arte \"Silva Grissi\", si unisce ad un gruppo di musicisti torinesi con esperienze dal vivo (sono soliti esibirsi allo \"Swing Club\", locale torinese di jazz): nascono cos\u00ec i Circus 2000.\nL'anno successivo ottengono il contratto discografico con la Ri-Fi e pubblicano il primo album omonimo (cantato in inglese), che si mette in evidenza per la bella voce della Aliotta, simile in molti tratti a quella di Grace Slick, la celebre cantante dei Jefferson Airplane, e per la chitarra di Quartarone: il genere \u00e8 il rock progressivo, che si sta affermando in quegli anni.\nDall'album viene anche estratto un 45 giri, dove per\u00f2 le due canzoni sono tradotte in italiano (\"Io la strega\" e \"Pioggia sottile\").\nNel 1971 incidono \"Regalami un sabato sera\", che diventa la sigla del programma televisivo Teatro 10; partecipano inoltre a moltissimi festival in tutta la penisola.\nL'anno successivo il gruppo partecipa alla seconda edizione del Festival di avanguardia e nuove tendenze, tenutosi a Roma a Villa Pamphili dall'1 al 4 giugno 1972, classificandosi al primo posto a pari merito con il Banco del Mutuo Soccorso.\nSempre nel 1972 pubblicano il secondo album, \"An escape from a box\" (sottotitolo: \"Fuga dall'involucro\"), anch'esso in inglese, con le parti musicali molto pi\u00f9 in evidenza; \"Hey man\", il brano acustico che apre l'album, viene pubblicato anche su 45 giri diviso in due parti.\nDopo la tourn\u00e9e relativa il batterista Lo Previte, che ha sostituito Betti, entra nei Duello Madre (in seguito suoner\u00e0 con i Nova e con i Kim &amp; The Cadillacs) e i Circus 2000 si sciolgono.\nLa Aliotta continuer\u00e0 la carriera come solista, partecipando nel 1973 a Un disco per l'estate con la canzone \"Bugie\", suonando come session woman anche in dischi di colleghi come Edoardo Bennato (in Non farti cadere le braccia) o il Banco del Mutuo Soccorso (in Io sono nato libero) e formando nel 1976 il trio di disco music le Streghe, mentre Marcello Quartarone fonder\u00e0 insieme a Betti i Living life e collaborer\u00e0 con Paolo Conte, aprendo infine uno studio di registrazione a Torino, il \"G7 music &amp; co\".\nRoberto Betti si dedicher\u00e0 anche all'attivit\u00e0 di discografico: \u00e8 infatti il fondatore della Shirak; il figlio Elvin prosegue l'attivit\u00e0 di batterista come il padre nella storica formazione torinese dei GOW, per poi approdare nella band Magnifica Scarlatti.\nNel 1999 la Akarma, in occasione della ristampa su CD dei primi due LP pubblica un album con i brani usciti solo su 45 giri ed alcuni inediti."}
{"id": "1877044", "revid": "287204", "url": "https://it.wikipedia.org/wiki?curid=1877044", "title": "Demi-brigade", "text": "La demi-brigade (\"semi-brigata\") era una formazione militare introdotta dall'esercito francese durante le guerre rivoluzionarie. Radunava le varie formazioni della fanteria in una singola unit\u00e0, ed era comandata da uno \"chef de brigade\".\nIl nome fu scelto per evitare la connotazione da \"Ancien r\u00e9gime\" del termine \"R\u00e9giment\". Napoleone Bonaparte impose l'abbandono della denominazione nel 1803, e le \"demi-brigade\" furono ribattezzate \"reggimenti\". Il termine fu reintrodotto pi\u00f9 tardi per alcune unit\u00e0 come la 13\u00aa \"Demi-Brigade\" della Legione straniera, l'unica \"demi-brigade\" permanente nel moderno esercito francese.\nStoria.\nL'Assemblea nazionale francese vot\u00f2 la guerra all'Austria il 20 aprile 1792, e la Prussia scese in guerra contro la Francia. Il 1792 si concluse favorevolmente per la Francia, con la conquista dei Paesi Bassi e di parte della Germania. Tuttavia con l'inizio del 1793 la Francia si ritrov\u00f2 in guerra con la Prima coalizione, comprendente la Gran Bretagna, gli stati tedeschi, il Regno di Sardegna e la Spagna, oltre all'Austria e alla Prussia.\nPer la met\u00e0 del 1793 la Francia aveva perso quanto conquistato l'anno precedente, combatteva su pi\u00f9 fronti e rischiava l'invasione del territorio nazionale. In uno sforzo di ribaltare la situazione si presero provvedimenti. Alla fine di agosto, su ispirazione di Lazare Carnot si introdusse la coscrizione di massa per i giovani non sposati; contemporaneamente fu approvata una legge che istituiva le \"demi-brigade\".\nIl problema principale della fanteria della Francia rivoluzionaria era la mancanza di omogeneit\u00e0; l'esercito comprendeva tre tipi di fanteria, differenti fra loro per uniforme, organizzazione, equipaggiamento e salario:\nLe differenze fra unit\u00e0 creavano problemi logistici, ed una certa animosit\u00e0, dovuta ai differenti salari.\nLa finalit\u00e0 della \"demi-brigade\" era quella di fondere formazioni dei tre tipi in una singola unit\u00e0, con identici equipaggiamento, organizzazione, paga ed uniforme. Una \"demi-brigade\" consisteva di tre battaglioni di fanteria: uno di regolari (dai vecchi reggimenti reali), e due di volontari o della guardia nazionale. Ogni battaglione aveva la stessa organizzazione su una compagnia di granatieri e otto compagnie di fucilieri. Sulla carta una \"demi-brigade\" contava 2.437 uomini e quattro cannoni.\nLa leva di massa aveva portato l'esercito, per l'agosto 1794, ad oltre un milione di uomini. La \"demi-brigade\" cre\u00f2 un metodo semplice per organizzare la fanteria; data la corrente situazione bellica, non ne furono formate sino al principio del 1794. Le diverse \"demi-brigade\" furono organizzate in fanteria di linea (\"demi-brigade de Bataille\", 1792-96 e \"demi-brigade d'Infanterie de Ligne\", 1796-1803) e fanteria leggera (\"Demi-brigade d'Infanterie L\u00e9g\u00e8re\"); mancavano tuttavia di uniformit\u00e0 per quel che riguarda l'equipaggiamento e l'armamento. Col progredire delle guerre rivoluzionarie, le \"demi-brigade\" furono dotate di uniformi specifiche.\nAlla fine del 1794 la Francia complet\u00f2 la riconquista dei Paesi Bassi e della Renania. La \"demi-brigade\" sopravvisse alla transizione politica verso il Direttorio del 1795, alla fine della Prima coalizione, al conflitto con la Seconda coalizione e all'ascesa al potere di Napoleone del 1799, col Consolato.\nCon la pace di Amiens, Napoleone ordin\u00f2 la reintroduzione del termine \"reggimento\". Le \"demi-brigade\" vennero cos\u00ec rinominate."}
{"id": "1877046", "revid": "2036605", "url": "https://it.wikipedia.org/wiki?curid=1877046", "title": "Areteo di Cappadocia", "text": "Biografia.\nAreteo, probabilmente vissuto in epoca successiva a Galeno, esercit\u00f2 a Roma nel II secolo.\nA lui si deve la prima descrizione della celiachia e l'invenzione del termine diabete.\nScrisse un trattato generale sulle malattie diviso in otto libri, due intitolati \"De causis et signis acutorum morborum\", due \"De causis et signis diuturnorum morborum\", due \"De curatione acutorum morborum\" e due \"De curatione diuturnorum morborum\". Tale trattato \u00e8 una tra le pi\u00f9 autorevoli opere dell'antichit\u00e0, vantando particolare accuratezza dei dettagli e della disamina dei sintomi.\nAreteo utilizzava terapie semplici, sagaci e molto pi\u00f9 energiche dei metodici. Somministrava liberamente purganti, non lesinava narcotic,i n\u00e9 era particolarmente contrario al salasso.\nDi lui si pu\u00f2 asserire che fu ben poco attaccato a una particolare opinione, e il suo insieme di osservazioni e trattamenti delle malattie costitu\u00ec un'ottima base per la conoscenza medica del periodo successivo.\nLe opinioni mediche di Areteo sono state discusse da Johann Albert Fabricius, Albrecht von Haller, e Kurt Sprengel."}
{"id": "1877047", "revid": "767487", "url": "https://it.wikipedia.org/wiki?curid=1877047", "title": "Lutz Eigendorf", "text": "Biografia.\nFuggito all'ovest mentre era in attivit\u00e0, secondo indagini e documenti riservati \u00e8 stato ucciso dalla STASI, il servizio segreto della DDR.\nCarriera.\nClub.\nInizi.\nDopo aver cominciato a giocare a calcio nel Motor S\u00fcd Brandenburg, nel 1970 approd\u00f2 alla Dinamo Berlino. Con la Dinamo Berlino gioc\u00f2 100 partite di DDR-Oberliga andando a segno sette volte fino al 20 marzo 1979.\nLa fuga in Occidente.\nIl 20 marzo 1979, al termine dell'amichevole giocata a Gie\u00dfen tra Dinamo Berlino e , Eigendorf fugg\u00ec in Germania Occidentale con la speranza di giocare proprio con i diavoli rossi; la riuscita defezione gli caus\u00f2 tuttavia una squalifica di un anno inflitta dall'UEFA.\nNon era la prima volta che uno sportivo della Germania Orientale fuggiva a occidente della cortina di ferro, ma la questione era piuttosto imbarazzante per il fatto che il giocatore era sotto contratto proprio con la Dinamo Berlino, all'epoca squadra sotto il patrocinio della Stasi e, soprattutto, di Erich Mielke, capo dell'organizzazione. La moglie Gabrielle e la figlia Sandy erano invece rimaste in Germania Orientale, osservate da una decina di agenti. La STASI riusc\u00ec successivamente a convincere la moglie del calciatore a divorziare con lui e a sposare un agente.\nLa morte in Germania Occidentale.\nEigendorf, scontata la squalifica, firm\u00f2 un contratto con il Kaiserslautern e nel 1982 fu ceduto all'. Nel periodo del suo trasferimento all'Eintracht, firm\u00f2 anche, molto probabilmente, la sua condanna a morte; il calciatore infatti accett\u00f2 di farsi intervistare il 21 febbraio 1983 dalla ARD davanti al muro di Berlino e, davanti alla barriera in cemento, critic\u00f2 apertamente il sistema del calcio della Repubblica Democratica Tedesca.\nAlle 23.30 del 5 marzo 1983, il calciatore, a bordo della sua Alfa Romeo Alfetta GTV, si schiant\u00f2 contro un albero in una curva della notoriamente pericolosa strada Braunschweig-Querum e mor\u00ec 34 ore dopo. L'autopsia rivel\u00f2 che aveva una percentuale minima di alcool nel sangue e la Procura della Repubblica archivi\u00f2 il caso per guida in stato di ubriachezza.\nIl complotto della Stasi.\nLa riunificazione tedesca comport\u00f2 la pubblicazione di molti documenti segreti appartenuti alla non pi\u00f9 attiva STASI. Secondo Heribert Schwan, autore del documentario \"Tod der Verrater\" (morte del traditore), lo sportivo fu ucciso dalla Stasi in seguito al suo tradimento; per il giornalista, infatti, gli agenti del servizio iniettarono a Eigendorf una miscela mortale di veleni e sonniferi e, sotto minaccia di morte, lo costrinsero a guidare, sicuri della sua successiva morte.\nNazionale.\nCon la gioc\u00f2 sei partite, impreziosite da tre reti. Debutt\u00f2 il 30 agosto 1978 a Erfurt contro la (2-2), mentre gioc\u00f2 la sua ultima partita l'11 febbraio 1979 a Baghdad contro l' (1-2)."}
{"id": "1877050", "revid": "35804", "url": "https://it.wikipedia.org/wiki?curid=1877050", "title": "FA Cup 1995-1996", "text": "La FA Cup 1995-1996 \u00e8 stata la 115\u00aa edizione della competizione calcistica pi\u00f9 antica del mondo. Si \u00e8 conclusa l'11 maggio 1996 con la finale unica allo Wembley Stadium tra il Manchester United e il Liverpool, vinta dai \"Red Devils\" di Alex Ferguson con il risultato di 1-0."}
{"id": "1877051", "revid": "484362", "url": "https://it.wikipedia.org/wiki?curid=1877051", "title": "Bobby Durham", "text": "Biografia.\nRobert Joseph Durham nasce il 3 febbraio 1937 a Filadelfia, figlio di un ballerino di tip-tap. Impara il trombone, il basso ed il vibrafono prima di dedicarsi alla carriera di batterista in gruppi rhythm and blues, in particolare gli Oreoles, e al seguito del Corpo dei Marines nei tardi anni cinquanta. A 16 anni Durham \u00e8 gi\u00e0 un professionista e suona con King James e lo Stan Hunter Trio.\nNel 1960 si trasferisce a New York dove collabora con artisti come Frank Sinatra, Dizzy Gillespie, Lionel Hampton, Count Basie, Joe Pass, Ella Fitzgerald, Tommy Flanagan, Benny Golson e molti altri.\nFa parte dell'Oscar Peterson trio (durante gli anni cinquanta, sessanta), dell'orchestra di Ella Fitzgerald e della Big Band di Duke Ellington. A partire dagli anni ottanta, Durham \u00e8 freelance e suona con Shirley Scott, Jimmy Jones e McCoy Tyner ed altre jazz stars, oltre a celebrit\u00e0 del soul e rhythm and blues quali James Brown, Ray Charles e Marvin Gaye.\nSul finire degli anni ottanta si ritrova con Peterson, suonando in trio con il pianista ed il bassista Ray Brown e partecipando anche ad una reunion dell'Oscar Peterson Trio con il chitarrista Herb Ellis, ricevendo prestigiosi riconoscimenti. Il critico Jazz Don Heckman scrive sul Los Angeles Times che il gruppo che suona con Bobby Durham \"ha la precisione di un orologio svizzero di buona fattura\".\nA partire dagli anni novanta \u00e8 presente molto spesso in Italia, dove si esibisce per lo pi\u00f9 in trio con Massimo Fara\u00f2, Aldo Zunino, e Paolo Benedettini, ospitando nei suoi concerti ed incisioni altri artisti tra i quali la cantante fiorentina Michela Resi che interpreta \"Estate\" e \"Una lunga storia d'Amore\" rivisitate in chiave jazzistica nell'album \"We Three Plus Friends\" e il sassofonista e organista Bruno Marini con il quale incide gli album \"Blues For Me\",\"Domani's Blues\", \"Live at Ghedi Jazz Festival\" e \"Roots Of Acid Jazz\". In questi ultimi anni di carriera in Italia mette in mostra anche ottime qualit\u00e0 vocali. Nel 1994, ad Erice, viene insignito del Premio \"Una Vita per il Jazz\" dal Brass Group di Trapani. Nel successivo 1995 la stessa associazione, sempre ad Erice, grazie alla caparbiet\u00e0 del suo Presidente, il contrabbassista Andrea Marchione coadiuvato da Alberto Alberti e dallo stesso Massimo Fara\u00f2, riusc\u00ec a riunirlo col trombettista Art Farmer, con enorme sorpresa da parte dei fans e degli stessi due musicisti e Farmer, nel corso del memorabile concerto, riferendosi alla riscoperta metronomicit\u00e0 sbalorditiva di Durham, gli chiese pubblicamente: \"Per favore, almeno una volta sbaglia!!\".\nMuore il 6 luglio 2008 all'et\u00e0 di 71 anni per un cancro ai polmoni all'ospedale Villa Scassi di Genova-Sampierdarena. Ora riposa nel cimitero di Isola del Cantone dove viveva e sulla sua lapide ha voluto che si scrivesse 'Bobby \"Grappa\" Durham. La sua scomparsa \u00e8 stata ricordata da numerose testate giornalistiche tra le quali il \"New York Times\", il \"The Sun\", il \"Washington Post\", \"The Guardian\". A Isola del Cantone ogni estate si tiene il Bobby Durham Jazz Festival in suo onore, animato da Massimo Fara\u00f2."}
{"id": "1877052", "revid": "164044", "url": "https://it.wikipedia.org/wiki?curid=1877052", "title": "FA Cup 1995-1986", "text": ""}
{"id": "1877053", "revid": "125876761", "url": "https://it.wikipedia.org/wiki?curid=1877053", "title": "Faicchio", "text": "Faicchio \u00e8 un comune italiano di abitanti della provincia di Benevento in Campania.\nGeografia fisica.\nIl territorio comunale si estende per 43,88\u00a0km\u00b2.\nNumerose sono le contrade sparse nel comune.\nIl centro storico \u00e8 situato in una posizione elevata rispetto al corso del torrente Titerno e si \u00e8 sviluppato intorno al castello medievale.\nFa parte della comunit\u00e0 montana Titerno e Alto Tammaro.\nDista 38 chilometri dal capoluogo di provincia (Benevento).\nOrigini del nome.\nIl toponimo \"Faicchio\" deriva dal latino \"fagus\" \u2018faggio\u2019 attraverso una forma *\"fag\u0113tulu\", *\"fagitulu\" a cui \u00e8 stato aggiunto un suffisso collettivo -\"\u0113tum\" e un diminutivo -\"ulus\".\nStoria.\nIl territorio comunale di Faicchio \u00e8 stato abitato sin dalla preistoria come testimoniano alcuni reperti rinvenuti in contrada odi e contrada casali, consistenti in alcune punte di lancia, ed alcune punte di freccia, attualmente conservati nel museo del Sannio a Benevento.\nAl VI secolo a.C. risalgono le mura megalitiche osco-sannite che cingono ancora oggi la vetta di monte Acero. Esse proteggevano la cosiddetta \"Arce di monte Acero\", fortezza sannitica per avvistare i nemici. Molto probabilmente il monte Acero era l'ultimo avamposto a sud dei Pentri e a questi serviva per difendersi da eventuali attacchi da parte di popoli pi\u00f9 a sud.\nProbabilmente fu sede di un insediamento romano come testimoniano i resti di un acquedotto, di un criptoportico e di un ponte di tale epoca.\nI Longobardi vi fondarono una chiesa dedicata a San Michele in una grotta sul monte Monaco di Gioia.\nLa prima notizia scritta risale al 1151 quando Faicchio era annoverato fra i possedimenti della famiglia Sanframondo, importante famiglia di origine normanna che aveva in feudo tutti i comuni della valle Titernina.\nParte di Faicchio fu dei Sanframondo fino a tutto il tempo degli Angioini.\nNel 1407 Faicchio come capitania del re Ladislao I di Napoli affidata al ricchissimo Gunello Origlia\nNel 1467, a seguito delle ribellioni contro Ferdinando I, il titolo feudale e i beni rientrarono in potere regio e la Terra di Faicchio venne alienata a Pietro Cola De Alessandro, presidente della Real Camera di S. Chiara, per la somma di 500 ducati, con patto \"de retrovendita\" in favore di Giovanni de Monsorio, milite, consigliere e maggiordomo del Re. Cos\u00ec, nel 1479 il feudo pass\u00f2 al Maggiordomo del Re Ferrante, Giovanni de Monsorio. Alla sua morte, nel 1507, Faicchio, i suoi casali, le Masse passano a figlio Vincenzo Monsori, poi nel 1520 al figlio Antonio Monsorio, poi al figlio Giovanni Monsorio, alla cui morte pass\u00f2 al figlio primogenito Annibale Monsorio, barone di Faicchio, che, sposatosi a tarda et\u00e0 con Adriana di Sangro, ebbe un'unica figlia, Adriana, a cui pass\u00f2 tutti i suoi beni.\nNel 1583 Faicchio fu venduta a un certo Gunello Origlia (su alcuni libri si parla di scambio con Cusano) ma per intervento Reale la vendita fu annullata.\nGunello Origlia era discendente di un altro Gunello Origlia che ai tempi di Re Carlo III Angi\u00f2-Durazzo era gi\u00e0 proprietario di alcune frazioni di Faicchio che poi negli anni passarono ai Gaetani.\nNel 1612 Gabriele De Martino compr\u00f2 per 20100 ducati tutto il territorio di Faicchio (tranne alcune terre) dal Regio Fisco creditore di Ferrante Monsorio per i numerosi debiti contratti. Il De Martino ebbe il titolo di \"Barone Duca di Faicchio\" e restaur\u00f2 il castello trasformandolo in una comoda dimora, pur conservando alcune funzioni difensive. Da allora il castello venne chiamato \"ducale\" in onore del duca De Martino.\nIl terremoto del 5 giugno 1688 rase al suolo molte abitazioni anche se il castello non dovette subire molti danni dato che per un certo periodo ospit\u00f2 il vescovo di Cerreto Sannita mons. Giovanni Battista de Bellis.\nIl comune nel XVIII secolo fu al centro di una furiosa lite fra i feudatari e gli \"eletti\" dell'Universitas (l'amministrazione comunale dell'epoca). Il 18 gennaio 1729 infatti, in pubblico parlamento, i cittadini decisero di presentare ai tribunali superiori di Napoli dodici richieste affinch\u00e9 fosse proibito al duca di interferire nella giurisdizione locale, di arrestare arbitrariamente i cittadini, di portarli nel carcere del castello senza apposita autorizzazione dell'autorit\u00e0 giudiziaria e di requisire con la forza cibo e materiali vari.\nSul finire del 1700, l'ultimo duca di Faicchio fu Salvatore De Martino che non avendo figli maschi, consent\u00ec la successione al titolo alla famiglia Zona-Sanniti di Pietramelara, che per\u00f2, non vennero mai ad abitare nel castello.\nNel 1816 entr\u00f2 a far parte del distretto di Piedimonte d'Alife.\nIl 20 marzo 1829 la contrata Massa allora Massa Inferiore passa dal comune di San Lorenzo Minore ora San Lorenzello al comune di Faicchio.\nDal 1861 fa parte della provincia di Benevento.\nNell'ottobre 1943, durante la seconda guerra mondiale, la zona divenne terra di scontro tra le truppe alleate e i tedeschi. Faicchio venne duramente bombardata dagli americani (il convento delle Suore degli Angeli e altri edifici civili furono colpito dai cannoni americani) mentre le vie di comunicazione vennero minate dai tedeschi per rallentare l'avanzata americana. Oltre agli scontri militari non mancarono episodi di rappresaglia contro la popolazione civile: all'uccisione di Mariano Romano presso la localit\u00e0 Cortesano, segu\u00ec in contrada Odi l'eccidio di cinque civili all'interno della chiesetta di San Francesco (una lapide posta sulla facciata esterna della chiesa ricorda l'avvenimento). Pochi giorni dopo altri quattro civili furono trucidati in localit\u00e0 Macchia. Intanto le truppe alleate riuscirono ad occupare il paese e, il 17 ottobre 1943, Faicchio venne definitivamente liberata dalle forze tedesche.\nSociet\u00e0.\nReligione.\nFaicchio \u00e8 un paese a maggioranza cattolica, ma con numerosi atei e agnostici. Vi sono inoltre piccole minoranze di musulmani sunniti e di cristiani ortodossi.\nCultura.\nScuole.\nNel comune sono presenti 3 scuole dell'infanzia, 2 scuole primarie e una scuola secondaria di primo grado. Per quanto riguarda l'istruzione superiore, il comune \u00e8 sede dell'Istituto Tecnico per il Turismo intitolato a Umberto Fragola, e dell'istituto professionale Odontotecnico; entrambi fanno parte dell'Istituto d'Istruzione Superiore \"Faicchio-Castelvenere\" .\nGeografia antropica.\nUna caratteristica storica del comune di Faicchio \u00e8 che la sua popolazione non abita prevalentemente nel centro storico ma, invece, in pi\u00f9 contrade sparse nel territorio comunale.\nInfatti in un documento del 1748 conservato nell'archivio diocesano di Cerreto Sannita si legge che il paese \u00ab\"con quindici casali\" [...] \"\u00e8 una terra divisa, parte in Casali, e parte unita\" [...] \"e i detti Casali sono lontani dalla Terra\" (centro storico) \"da un miglio, ed i medesimi Casali sono distanti fra di loro, o un quarto, o un mezzo miglio, o anche pi\u00f9\" [...] \u00bb.\nIl centro storico, sviluppatosi intorno al castello, \u00e8 costituito da una parte pi\u00f9 antica con le tipiche strade strette e tortuose, e da una parte relativamente pi\u00f9 recente sviluppatasi alle due estremit\u00e0 della cittadina a partire dal XVIII secolo.\nFrazioni.\nMassa\nMarafi\nFontanavecchia\nCasali\nInfrastrutture e trasporti.\nStrade.\nIl comune di Faicchio ha uno svincolo sulla Strada statale 372 Telesina in localit\u00e0 Marafi.\nIl territorio comunale \u00e8 attraversato da quattro strade provinciali: la S.P. 83 che collega Telese Terme con Gioia Sannitica; la S.P. 77 che collega Faicchio con San Lorenzello; la S.P. 78 che collega San Salvatore a San Lorenzello; la S.P. 84 che termina ai confini con il comune di Gioia Sannitica.\nMobilit\u00e0 su gomma.\nI servizi di trasporto su gomma vengono erogati da:\nAutolinee Ferrazza per Cerreto, Telese e Piedimonte Matese; Autolinee Saquella, per Benevento (una sola corsa giornaliera); Autoservizi irpini per Napoli (una sola corsa giornaliera).\nAmministrazione.\nSindaci.\nIl 26 maggio 2014 viene eletto sindaco Nino Lombardi, riconfermato anche il 26 maggio 2019\nIn precedenza sono sindaci di Faicchio:\nGemellaggi.\nAltre informazioni amministrative.\nIl comune fa parte della Comunit\u00e0 montana Titerno e Alto Tammaro, dell'Unione dei Comuni \"Citt\u00e0 dei Sanniti\" e dell'Associazione Nazionale \"Citt\u00e0 del Vino\".\nUna parte del territorio comunale ricade nel Parco regionale del Matese."}
{"id": "1877054", "revid": "767487", "url": "https://it.wikipedia.org/wiki?curid=1877054", "title": "FA Cup 1997-1998", "text": "La FA Cup 1997-1998 \u00e8 stata la centodiciassettesima edizione della competizione calcistica pi\u00f9 antica del mondo. \u00c8 stata vinta dall' contro il ."}
{"id": "1877055", "revid": "1543377", "url": "https://it.wikipedia.org/wiki?curid=1877055", "title": "Luiz Joaquim dos Santos Marrocos", "text": "Ex studente dell'Universit\u00e0 di Coimbra, nel 1807 era aiuto archivista del padre, Francisco Jos\u00e9, in precedenza professore di Filosofia a Bel\u00e9m. I Santos Marrocos, entrambi stimati funzionari presso la Biblioteca Reale di Lisbona, curavano la conservazione, traduzione e catalogazione dei circa 60.000 preziosi volumi di propriet\u00e0 della Corona portoghese, molti dei quali rari oppure esemplari unici al mondo. All'epoca l'intera raccolta era stimata essere venti volte maggiore di quella contenuta nella Biblioteca del Congresso degli Stati Uniti a Washington.\nNel marzo 1811 Luiz Joaquim fu inviato in Brasile assieme ad un carico di libri, facente parte dei circa 60.000 appartenenti in origine alla Biblioteca Reale, che il 22 novembre del 1807 non si era riusciti ad imbarcare sulle navi in partenza per il Brasile assieme alla Famiglia Reale e alla Corte al completo. Il trasferimento della corte portoghese in Brasile fu di una vera e propria fuga dal Portogallo decisa dal principe reggente, Giovanni VI, per evitare la detronizzazione da parte delle ormai prossime truppe napoleoniche causata dalla sua indecisione nell'aderire al Blocco Continentale.\nUna volta giunto in Brasile il giovane dos Santos Marrocos contribu\u00ec ad organizzare la collocazione dei volumi nella nuova Biblioteca Real a Rio de Janeiro, oggi Biblioteca Nacional do Brasil.\nDurante la sua permanenza a Rio mantenne regolare corrispondenza con la famiglia rimasta in Portogallo. L'intera raccolta \u00e8 costituita da 186 lettere e tale documentazione viene considerata, dagli storici interessati a quel periodo, di grande importanza. Quelle carte infatti, proprio perch\u00e9 scritte da un semplice cittadino, rappresentano una descrizione reale delle enormi trasformazioni nelle quali brasiliani e portoghesi furono coinvolti durante i 13 anni di permanenza della famiglia reale a Rio de Janeiro. Gli intrighi di Corte, la meschinit\u00e0 della burocrazia, la dura realt\u00e0 della schiavit\u00f9 sono descritte in cruda forma nelle carte di Santos Marrocos come in una foto istantanea, senza i ritocchi, le omissioni o i filtri presenti nei documenti o i rapporti ufficiali.\nDos Santos Marrocos mor\u00ec il 17 dicembre 1838, a 57 anni, come riportato nel 'Jornal do Comercio' del 18 dicembre 1838.\nL'Archivista Reale viene ripetutamente citato nel libro \"1808\" del giornalista brasiliano Laurentino Gomes dove si narra della repentino trasferimento della Corte portoghese, prima a Salvador de Bahia, e poi a Rio de Janeiro."}
{"id": "1877058", "revid": "188116", "url": "https://it.wikipedia.org/wiki?curid=1877058", "title": "Ordre nouveau", "text": "Ordre nouveau (nome completo: \"Centre de recherche et de documentation pour l'av\u00e8nement d'un ordre nouveau dans les domaines social, \u00e9conomique et culturel\") \u00e8 stato un movimento politico extraparlamentare dell'estrema destra francese.\nStoria.\nNasce nel novembre 1969 a Parigi da gruppi eterogenei della destra nazionalista, giovani studenti medi e universitari uniti nella rivista \"Occident\", sottoproletari non inquadrati dalla \"gauche\" elitaria e utopista, anziani provenienti dalle file dell'OAS si raccolgono per dare vita a quello che fu il movimento di destra antiliberista e nazional-popolare pi\u00f9 famoso d'Europa.\nI fondatori furono: William Abitbol, Marie-Fran\u00e7oise David, G\u00e9rard \u00c9corcheville, Hugues Lecl\u00e8re, Jack Marchal, Alain Robert e Fran\u00e7ois Duprat. Il primo presidente divenne l'avvocato Jean-Fran\u00e7ois Galvaire.\nIn nome richiamava l'italiano Centro studi Ordine nuovo fondato nel 1956 da Pino Rauti. Il simbolo adottato fu la \"croix celtique\" (croce celtica) simbolo largamente diffuso in Irlanda, Scozia e Inghilterra, ci\u00f2 a significare le radici profonde e cristiane della vecchia Europa. La sede parigina era a poche centinaia di metri dalla Sorbona, di fronte al quartiere latino e precisamente al numero 8 di rue des Lombards, il portone era di acciaio nero blindato con grande croce celtica bianca, segnato dalle incursioni e dalle fiamme delle bombe Molotov. La pi\u00f9 grande manifestazione pubblica si tenne al palais des Sports il 9 marzo 1971 con l'infiammato comizio di Francois Brigneau.\nOrdre nouveau fu sciolto e messo fuori legge nel 1973. Molti esponenti fondarono nel 1974 il Partito delle Forze Nuove (Parti des forces nouvelles) di Jean-Louis Tixier-Vignancour."}
{"id": "1877059", "revid": "93556", "url": "https://it.wikipedia.org/wiki?curid=1877059", "title": "FA Cup 1998-1999", "text": "La FA Cup 1998-1999 \u00e8 stata la centodiciottesima edizione della competizione calcistica pi\u00f9 antica del mondo. \u00c8 stata vinta dal contro il .\nFinale.\nAllenatore Alex Ferguson"}
{"id": "1877068", "revid": "287204", "url": "https://it.wikipedia.org/wiki?curid=1877068", "title": "FA Cup 1999-2000", "text": "La FA Cup 1999-2000 \u00e8 stata la centodiciannovesima edizione della competizione calcistica pi\u00f9 antica del mondo. \u00c8 stata vinta dal contro l' nell'ultima finale di Fa Cup disputata al vecchio Wembley Stadium.\nIl Manchester United, campione in carica, non ha preso parte alla competizione per partecipare al Campionato mondiale per club FIFA 2000"}
{"id": "1877070", "revid": "62244", "url": "https://it.wikipedia.org/wiki?curid=1877070", "title": "FA Cup 1990-1991", "text": "La FA Cup 1990-1991 \u00e8 stata la centodecima edizione della competizione calcistica pi\u00f9 antica del mondo. \u00c8 stata vinta dal Tottenham Hotspur contro il Nottingham Forest."}
{"id": "1877072", "revid": "174925", "url": "https://it.wikipedia.org/wiki?curid=1877072", "title": "Giuramento ippocratico", "text": ""}
{"id": "1877073", "revid": "110157", "url": "https://it.wikipedia.org/wiki?curid=1877073", "title": "Coral Springs", "text": "Coral Springs \u00e8 un comune degli Stati Uniti d'America, nella contea di Broward, nello Stato della Florida. Coral Springs fu fondata ufficialmente come citt\u00e0 il 10 luglio 1963. Nel 2006, la popolazione stimata dall'U.S. Census Bureau \u00e8 salita a 126.875 abitanti.\nGeografia fisica.\nCoral Springs si trova a 26\u00b016'14\" Nord, 80\u00b015'33\" Ovest.\nSecondo l'U.S. Census Bureau, la citt\u00e0 ha un'area totale di 61,98 km\u00b2. 57,50\u00a0km\u00b2 su terraferma e 4,95\u00a0km\u00b2 di acque interne (8,00% del totale).\nSociet\u00e0.\nEvoluzione demografica.\nSecondo il censimento del 2000, ci sono 117.549 abitanti, 39.522 persone che vivono nella stessa casa e 31.301 famiglie residenti nella citt\u00e0. La densit\u00e0 di popolazione \u00e8 di 1898,2\u00a0km\u00b2. Ci sono 41.337 unit\u00e0 abitative e una densit\u00e0 media di 667,5\u00a0km\u00b2. La composizione razziale della citt\u00e0 \u00e8 81,55% bianchi, 9,16% afroamericani, 0,18% nativi americani, 3,53% asiatici, 0,07% isolani del Pacifico, 2,99% di altre razze e 2,52% di due o pi\u00f9 razze. Il 15,52% della popolazione \u00e8 ispanica o latina di qualunque razza.\nCi sono 39.522 persone che vivono nella stessa casa delle quali il 48,4% ha bambini al di sotto dei 18 anni che vivono con loro, il 61,4% sono coppie sposate che vivono insieme, il 13,3% ha un capofamiglia femmina senza marito presente e il 20,8% non sono considerate famiglie. Il 15,2% di tutte le persone che vivono nella stessa casa sono composte da singoli individui e il 4,0% \u00e8 composto da persone che vivono da sole e che hanno dai 65 anni in su. La misura medie di persone che vivon nella stessa casa \u00e8 di 2,96 e la misura media di una famiglia \u00e8 di 3,30.\nNella citt\u00e0 la popolazione \u00e8 distribuita con il 30,7% sotto i 18 anni, 7,9% dai 18 ai 24, 32,2% dai 25 ai 44, 23,1% dai 45 ai 64 e 6,0% dai 65 anni in su. L'et\u00e0 media \u00e8 di 34 anni. Per ogni 100 femmine ci sono 94,9 maschi. Per ogni 100 femmine dai 18 anni in su, ci sono 90,8 maschi.\nIl reddito medio per una persona che vive nella stessa casa con qualcun altro \u00e8 di $58.459 e il reddito medio per una famiglia \u00e8 di $64.193. I maschi hanno un reddito di $45.330 contro i $30.898 per le femmine. Il reddito pro capite per la citt\u00e0 \u00e8 di $25.282. Il 6,3% della popolazione e il 8,0% delle famiglie sono al di sotto del soglia di povert\u00e0. Tra la popolazione totale, il 9,9% di quelli al di sotto dei 18 anni e il 9,0% di quelli dai 65 anni in su vivono al di sotto del livello di povert\u00e0."}
{"id": "1877074", "revid": "154326", "url": "https://it.wikipedia.org/wiki?curid=1877074", "title": "Thomas Cromwell, I Conte di Essex", "text": ""}
{"id": "1877076", "revid": "93556", "url": "https://it.wikipedia.org/wiki?curid=1877076", "title": "FA Cup 1989-1990", "text": "La FA Cup 1989-1990 \u00e8 stata la centonona edizione della competizione calcistica pi\u00f9 antica del mondo. \u00c8 stata vinta dal Manchester United contro il Crystal Palace."}
{"id": "1877084", "revid": "204012", "url": "https://it.wikipedia.org/wiki?curid=1877084", "title": "Contrattura di Dupuytren", "text": ""}
{"id": "1877113", "revid": "599013", "url": "https://it.wikipedia.org/wiki?curid=1877113", "title": "Chandler Thompson", "text": ""}
{"id": "1877121", "revid": "599013", "url": "https://it.wikipedia.org/wiki?curid=1877121", "title": "Will Bynum", "text": ""}
{"id": "1877122", "revid": "63727", "url": "https://it.wikipedia.org/wiki?curid=1877122", "title": "Motore Ford Aquilon", "text": ""}
{"id": "1877123", "revid": "74754", "url": "https://it.wikipedia.org/wiki?curid=1877123", "title": "Silvano Bussotti", "text": ""}
{"id": "1877126", "revid": "599013", "url": "https://it.wikipedia.org/wiki?curid=1877126", "title": "Willie Deane", "text": ""}
{"id": "1877131", "revid": "599013", "url": "https://it.wikipedia.org/wiki?curid=1877131", "title": "Ilian Evtimov", "text": "Ala di 200 cm per 112 kg, ha giocato nella Liga ACB, nella Serie A e nella Basketball-Bundesliga. \u00c8 figlio di Ilia e fratello di Vassil, entrambi cestisti.\nCarriera.\nCresciuto nella North Carolina State University, con la quale ha preso parte al Campionato di pallacanestro NCAA Division I. In Europa \u00e8 passato dall'Estudiantes Madrid, dal VidiVici Bologna e dal Deutsche Bank Skyliners Francoforte."}
{"id": "1877134", "revid": "5925", "url": "https://it.wikipedia.org/wiki?curid=1877134", "title": "Interfaccia (programmazione)", "text": ""}
{"id": "1877135", "revid": "287204", "url": "https://it.wikipedia.org/wiki?curid=1877135", "title": "Pedro Rubiano S\u00e0enz", "text": ""}
{"id": "1877136", "revid": "125410160", "url": "https://it.wikipedia.org/wiki?curid=1877136", "title": "Dewarick Spencer", "text": ""}
{"id": "1877141", "revid": "68105", "url": "https://it.wikipedia.org/wiki?curid=1877141", "title": "Troy Delvon Bell", "text": ""}
{"id": "1877142", "revid": "754039", "url": "https://it.wikipedia.org/wiki?curid=1877142", "title": "Chiesa di San Gennaro (Napoli)", "text": "La chiesa di San Gennaro \u00e8 una chiesa monumentale di Napoli; \u00e8 sita nel parco della reggia di Capodimonte.\nStoria e descrizione.\nDedicata alla gente che abitava nel parco, la sua costruzione fu ordinata da Carlo di Borbone Re di Napoli nel 1745 e venne elevata a parrocchia \" della gente campareccia e dedita ai lavori mercenari\" nel 1776; il progetto venne affidato a Ferdinando Sanfelice, uno tra i pi\u00f9 rilevanti architetti del XVIII secolo. \nChiusa al culto fin dal 1969, \u00e8 stata riaperta ai visitatori marted\u00ec 6 luglio 2021 con un nuovo decoro dell\u2019architetto Santiago Calatrava, protagonista della mostra \u201cSantiago Calatrava. Nella luce di Napoli\u201d. La riapertura al culto \u00e8 avvenuta il 19 novembre 2021 durante una cerimonia presieduta dall'arcivescovo Battaglia nella quale \u00e8 stata benedetta la chiesa.\nL'architetto diede all'edificio una facciata sobria con paraste doriche ed un interno alquanto luminoso, con un invaso ovale ornato da decorazioni sobrie e da quattro statue in nicchie, raffiguranti San Filippo, Santa Elisabetta, San Carlo Borromeo e Sant'Amelia (attualmente sono ancora presenti nell'edificio solo quelle di San Carlo e di Sant'Amelia). Sull'altare maggiore \u00e8 posta una tela di Leonardo Olivieri, raffigurante \"San Gennaro in gloria\"."}
{"id": "1877143", "revid": "287204", "url": "https://it.wikipedia.org/wiki?curid=1877143", "title": "Mauringa", "text": "Mauringa \u00e8 il nome con il quale Paolo Diacono, nella sua \"Historia Langobardorum\", indica la regione dove si stabilirono i Longobardi dopo aver sconfitto i Vandali e lasciato la Scoringa. L'ingresso nella regione fu reso possibile dalla vittoria sulla misteriosa popolazione degli Assipitti.\nIncerta l'esatta collocazione della regione. Di certo si trattava di un'area compresa tra le coste meridionali del Mar Baltico e il fiume Elba. Il termine \"Mauringa\" \u00e8 generalmente interpretato come \"terra delle paludi e degli acquitrini\", probabilmente da identificare con la zona lacustre dell'odierno Meclemburgo occidentale, nella Germania settentrionale, oppure con quella dell'attuale Pomerania."}
{"id": "1877147", "revid": "1355461", "url": "https://it.wikipedia.org/wiki?curid=1877147", "title": "Squalifica", "text": "La squalifica \u00e8 un provvedimento disciplinare in ambito sportivo.\nSport di squadra.\nIn discipline collettive l'atleta pu\u00f2 essere squalificato dopo un determinato numero di provvedimenti (ammonizioni oppure espulsioni), in base alla decisione formalizzata dal giudice sportivo. Ci\u00f2 consiste nell'interdire la partecipazione ad una o pi\u00f9 gare successive. Nel periodo in cui risulta squalificato, l'atleta non pu\u00f2 ricevere la convocazione del proprio allenatore e scendere in campo con la squadra.\nLe squalifiche sono applicabili anche ad altre figure, come tecnici e dirigenti: possono inoltre riguardare la tifoseria le cui intemperanze, ad esempio, comportano la sospensione - per un periodo di tempo - delle gare nell'impianto sportivo della societ\u00e0. Essa deve cos\u00ec giocare gli incontri casalinghi in campo neutro.\nSport individuali.\nIn uno sport individuale, invece, la squalifica causa l'esclusione dell'atleta dalla gara. Motivi che portano a tale provvedimento sono, tra gli altri, il ricorso a sostanze dopanti e l'infrazione (grave e reiterata) ai regolamenti\nPeraltro, in alcune discipline, come quelle di lotta, la squalifica di un atleta comporta l'assegnazione della vittoria al suo avversario."}
{"id": "1877148", "revid": "287204", "url": "https://it.wikipedia.org/wiki?curid=1877148", "title": "Mah\u0101vairocan\u0101bhisa\u1e43bodhi", "text": " \nIl Mah\u0101vairocan\u0101bhisa\u1e43bodhi \u00e8 un testo buddhista indiano tra i pi\u00f9 antichi e importanti nella corrente del cosiddetto tantrismo (o Buddhismo Vajray\u0101na) che contiene gli insegnamenti del \"Tath\u0101gata\" Mah\u0101vairocana (un buddha mitico e immanente, centrale nella cosmologia del Mah\u0101y\u0101na) e di alcuni esseri estremamente avanzati sulla via del risveglio (\"bodhisattva mah\u0101sattva\") come suoi interlocutori o emanazioni.\nOve la tradizione Vajray\u0101na si \u00e8 diffusa, questo testo sacro \u00e8 particolarmente venerato come prima esposizione organica ed esauriente degli insegnamenti ad essa tradizionalmente correlati, quali l'uso di \"mantra\", \"dh\u0101ra\u1e47\u012b\" e \"ma\u1e47\u1e0dala\" in ambito rituale e di forme di \"yoga\" in ambito meditativo.\nAltrettanto importante \u00e8 la prima istituzione di un'iniziazione tantrica completa per il discepolo (\"abhi\u1e63eka\").\nPi\u00f9 in generale nel \"Mah\u0101vairocan\u0101bhisa\u1e43bodhi\" si assiste alla sintesi di molti elementi di pratica buddhista preesistenti, provenienti da insegnamenti frammentari, i quali vengono ricondotti alla loro origine ultramondana: la predicazione del Buddha Mah\u0101vairocana e il suo insegnamento universale, il \"metodo dei mantra\" (\"mantranaya\").\nTitolo e traduzioni.\nIl titolo \"Mah\u0101vairocan\u0101bhisa\u1e43bodhi\" \u00e8 una abbreviazione comune per Mah\u0101vairocan\u0101bhisa\u1e43bodhivikurvit\u0101dhi\u1e63\u1e6dh\u0101na. Sebbene secondo autori come Alex Wayman quest'ultimo potrebbe essere il titolo pi\u00f9 arcaico del testo, quando l'opera sanscrita (oggi perduta) fu tradotta in cinese e in tibetano era gi\u00e0 stata catalogata col titolo esteso di \"Mah\u0101vairocan\u0101bhisa\u1e43bodhivikurvit\u0101dhi\u1e63\u1e6dh\u0101na Vaipulyas\u016btrendrar\u0101jan\u0101ma Dharmapary\u0101ya\", ossia come \"Discorso del Dharma, Re Indra dei s\u016btra del Mah\u0101y\u0101na\".\nIl significato del titolo vero e proprio (\"Mah\u0101vairocan\u0101bhisa\u1e43bodhivikurvit\u0101dhi\u1e63\u1e6dh\u0101na\") non \u00e8 tuttavia di facile traduzione, poich\u00e9 \u00e8 in stretta relazione con i contenuti del tutto particolari dell'opera nel contesto delle dottrine mah\u0101y\u0101na e vajray\u0101na.\nUna traduzione possibile \u00e8: \"Prodigiosa Immanenza del Risveglio di Mah\u0101vairocana\", posto che alcuni dei termini sanscriti utilizzati hanno implicazioni dottrinali complesse. Il termine adhi\u1e63\u1e6dh\u0101na (p\u0101li: \"adhi\u1e6d\u1e6dh\u0101na\", cin.: \u52a0\u6301 \"ji\u0101ch\u00ed\", giapp.: \"kaji\", tib.: \"byin rlabs\") per esempio, qui reso con \"\"immanenza\", nel buddhismo Mah\u0101y\u0101na indica la persistenza o la trasmissione di una qualit\u00e0 trascendente e si riferisce al \"potere\" salvifico del risveglio di Mah\u0101vairocana. Abhisa\u1e43bodhi, qui reso con \"risveglio\"\", indica un processo, ma in questo s\u016btra non si colloca nel tempo o nello spazio bens\u00ec su un piano universale e simbolico, manifesto in ogni cosa.\nUna copia del \"Mah\u0101vairocan\u0101bhisa\u1e43bodhi\" fu inizialmente raccolta dal pellegrino cinese W\u00fax\u00edng (\u7121\u884c, ?-685) a N\u0101land\u0101 dove soggiorn\u00f2 con il nome monastico di Praj\u00f1\u0101deva e dove mor\u00ec nel 685, ma fu comunque recuperata dal Governo cinese e trasportata a Chang'an.\nL'opera fu tradotta in cinese nel 724 da Subh\u0101karasi\u1e43ha (\u5584\u7121\u754f, Sh\u00e0nw\u00faw\u00e8i, 637-735) e Y\u012bx\u00edng (\u4e00\u884c, 684-727) e inserita nel \"M\u00ecji\u00e0ob\u00f9\" al T.D. 848.18.1-55 con il titolo \u5927\u6bd8\u76e7\u906e\u90a3\u6210\u4f5b\u795e\u8b8a\u52a0\u6301\u7d93 \"D\u00e0 p\u00edl\u00fazh\u0113n\u01ce ch\u00e9ngf\u00f3 sh\u00e9nbi\u00e0n ji\u0101ch\u00ed j\u012bng\" (coreano \ub300\ube44\ub85c\uc790\ub098\uc131\ubd88\uc2e0\ubcc0\uac00\uc9c0\uacbd \"Dae birojana seongbul sinbyeon gaji gyeong\"; giapponese \"Dai birushana j\u014dbutsu jinben kaji ky\u014d\"; vietnamita \"\u0110\u1ea1i t\u1ef3 l\u00f4 gi\u00e0 na th\u00e0nh ph\u1eadt th\u1ea7n bi\u1ebfn gi\u00e0 tr\u00ec kinh\").\nPi\u00f9 brevemente ci si riferisce a questa opera con il titolo \u5927\u65e5\u7d93 \"D\u00e0r\u00ec j\u012bng\" (coreano \ub300\uc77c\uacbd \"Daeil gyeong\"; giapponese \"Dainichi ky\u014d\"; vietnamita \"\u0110\u1ea1i nh\u1eadt kinh\").\nTradotto in lingua tibetana nell'812 da \u015a\u012blendrabodhi e dPal brTsegs, il \"Mah\u0101vairocan\u0101bhisa\u1e43bodhi\" \u00e8 conservato nel Canone tibetano (\"Kanjur\" sezione \"Rgyud\", vol. IX, Toh. 494) con il titolo \u0f62\u0fa3\u0f58\u0f0b\u0f54\u0f62\u0f0b\u0f66\u0fa3\u0f44\u0f0b\u0f58\u0f5b\u0f51\u0f0b\u0f46\u0f7a\u0f53\u0f0b\u0f54\u0f7c\u0f0b\u0f58\u0f44\u0f7c\u0f53\u0f0b\u0f54\u0f62\u0f0b\u0f62\u0fab\u0f7c\u0f42\u0f66\u0f0b\u0f54\u0f62\u0f0b\u0f56\u0fb1\u0f44\u0f0b\u0f46\u0f74\u0f56\u0f0b\u0f54\u0f0b\u0f62\u0fa3\u0f58\u0f0b\u0f54\u0f62\u0f0b\u0f66\u0fa4\u0fb2\u0f74\u0f63\u0f0b\u0f54\u0f0b\u0f56\u0fb1\u0f72\u0f53\u0f0b\u0f42\u0fb1\u0f72\u0f66\u0f0b\u0f62\u0fb3\u0f7c\u0f56\u0f0b\u0f54\u0f0b\u0f64\u0f72\u0f53\u0f0b\u0f4f\u0f74\u0f0b\u0f62\u0f92\u0fb1\u0f66\u0f0b\u0f54\u0f0b\u0f58\u0f51\u0f7c\u0f0b\u0f66\u0fa1\u0f7a\u0f60\u0f72\u0f0b\u0f51\u0f56\u0f44\u0f0b\u0f54\u0f7c\u0f60\u0f72\u0f0b\u0f62\u0f92\u0fb1\u0f63\u0f0b\u0f54\u0f7c\u0f0b\u0f5e\u0f7a\u0f66\u0f0b\u0f56\u0fb1\u0f0b\u0f56\u0f60\u0f72\u0f0b\u0f46\u0f7c\u0f66\u0f0b\u0f40\u0fb1\u0f72\u0f0b\u0f62\u0fa3\u0f58\u0f0b\u0f42\u0fb2\u0f44\u0f66, \"rNam par snang mdzad chen po mngon par rdzogs par byang chub pa rnam par sprul pa byin gyis rlob pa shin tu rgyas pa mdo sde'i dbang po'i rgyal po zhes bya ba'i chos kyi rnam grangs\".\nBibliografia.\nIn lingue europee:"}
{"id": "1877150", "revid": "228587", "url": "https://it.wikipedia.org/wiki?curid=1877150", "title": "FA Cup 1945-1946", "text": "La FA Cup 1945\u201346 fu la 65\u00aa edizione del pi\u00f9 antico torneo a eliminazione calcistico del mondo, la Football Association Challenge Cup, generalmente chiamata FA Cup, e il primo dopo la Seconda guerra mondiale. Dato il pi\u00f9 agevole e gestibile formato ad eliminazione, fu possibile fin da questa annata ricominciare la coppa, a differenza del campionato che ancora non fu disputato. Il fu il vincitore, battendo il Charlton Athletic 4 a 1 dopo un tempo supplementare nella finale giocata allo stadio Wembley di Londra.\nRisultati.\nPrimo turno.\nA questa fase del torneo 43 squadre di Terza Divisione Nord e Terza Divisione Sud diventarono le prime 25 squadre non professionistiche a partecipare alle qualificazione della FA Cup.\nIl primo incontro fu giocato sabato 17 novembre 1945 e il ritorno si fece sabato 24 novembre 1945. Non fu necessario nessuno spareggio.\nSecondo turno.\nIl primo incontro fu giocato sabato 8 dicembre 1945 e il ritorno si fece sabato 15 dicembre 1945. Non fu necessario nessuno spareggio.\nTerzo turno.\nIn questa fase della coppa entrarono anche i club di prima e seconda divisione.\nIl primo incontro fu giocato sabato 5 gennaio 1946 e i ritorni iniziarono luned\u00ec 7 gennaio 1946. Furono necessari due spareggi entrambi giocati mercoled\u00ec 16 gennaio 1946.\nQuarto turno.\nIl primo incontro fu giocato sabato 26 gennaio 1946 e i ritorni iniziarono luned\u00ec 28 gennaio 1946. Fu necessario uno spareggio, giocato il 4 febbraio 1946.\nQuinto turno.\nIl primo incontro fu giocato sabato 9 febbraio 1946 e i ritorni iniziarono luned\u00ec 11 febbraio 1946.\nTurni finali.\nSesto turno.\n vince 5 \u2013 4.\nBirmingham City vince 8 \u2013 2.\nCharlton Athletic vince 9 \u2013 4.\nBolton Wanderers vince 2 \u2013 0.\nFinale.\nLa finale si gioc\u00f2 sabato 27 aprile 1946 al Wembley \u00e8 fin\u00ec 4\u20131 per il dopo un tempo supplementare. Bert Turner apr\u00ec le marcature con un autogoal all'85', al quale ripar\u00f2 egli stesso un minuto dopo siglando l'1-1. Un gol di Peter Doherty e due di Jack Stamps completarono la vittoria del Derby County."}
{"id": "1877173", "revid": "642594", "url": "https://it.wikipedia.org/wiki?curid=1877173", "title": "Psicosi di Korsakoff", "text": ""}
{"id": "1877174", "revid": "125863574", "url": "https://it.wikipedia.org/wiki?curid=1877174", "title": "Stazione di Policoro-Tursi", "text": "La stazione di Policoro-Tursi \u00e8 una stazione ferroviaria posta sulla linea Metaponto-Reggio di Calabria, a servizio dei centri abitati di Policoro e Tursi.Viene utilizzata per precedenze e incroci dai treni merci e fermata di stazione (era collegata in precedenza con le altre stazioni della Ferrovia Jonica con treni regionali e regionali veloci oltre che dall'ICN \"Intercity Notte\" Milano Centrale-Reggio Calabria Centrale e dall'Espresso Pitagora attivi fino al 2005 mentre ora \u00e8 fermata di un Intercity A/R Taranto-Reggio Calabria Centrale) essendo il tratto Taranto-Metaponto-Sibari collegato alla ferrovia Sibari-Cosenza e quindi tramite la ferrovia Cosenza-Paola alla Ferrovia Tirrenica Meridionale con il Porto di Gioia Tauro\nStoria.\nOriginariamente denominata \"Tursi-Policoro\", assunse il nome attuale nel 1961. Dal 1961 fino ad oggi la denominazione della stazione \u00e8 \"Policoro-Tursi\" essendo la stazione localizzata tra Policoro e Policoro Lido e poich\u00e9 serve principalmente le citt\u00e0 di Policoro e Tursi. La stazione \u00e8 collegata alla cittadina dalla SS 106 Jonica e dalla strada comunale Policoro-Policoro Lido.\nMovimento.\nLa stazione \u00e8 attualmente attiva, con due binari funzionanti (un binario presente ma scollegato dalla linea attualmente per il ricovero dei treni cantiere per manutenzione e elettrificazione a sud di Sibari) per il servizio passeggeri sulla linea Jonica Taranto-Crotone-Catanzaro-Reggio Calabria: presso di essa effettuano fermata tutti i Treni regionali e effettuano fermata anche gli Intercity. La stazione \u00e8 collegata al centro abitato di Policoro ed \u00e8 situata tra la citt\u00e0 e il lungomare di essa. Viene effettuato un servizio bus navetta e taxi (oltre che autobus). La stazione di Policoro-Tursi raccoglie l'utenza dei comuni limitrofi elencati a fianco : Policoro, Tursi, Valsinni, Colobraro, Senise, Francavilla in Sinni (queste sprovviste di una linea ferroviaria e stazione) e i seguenti comuni solo per treni Intercity che non fermano nelle loro rispettive stazioni: Scanzano Jonico, Montalbano Jonico, Sant'Arcangelo, Rotondella, Nova Siri, Rocca Imperiale, Nocara, Oriolo, Cersosimo.\nServizi.\nLa stazione dispone di:"}
{"id": "1877177", "revid": "110157", "url": "https://it.wikipedia.org/wiki?curid=1877177", "title": "Centro dantesco dei Frati minori conventuali", "text": "Il Centro Dantesco dei Frati Minori Conventuali \u00e8 un'attivit\u00e0 culturale della Provincia Bolognese del medesimo Ordine (Ente ecclesiastico civilmente riconosciuto con R.D. 7 marzo 1932) inaugurata a Ravenna alla vigilia del VII Centenario della nascita di Dante Alighieri da padre Severino Ragazzini (1920-1986).\nScopi.\nQuesto Centro si propone con la propria attivit\u00e0 di approfondire l'identit\u00e0 cristiana dell'opera del sommo Poeta riproponendola - come affermato da Papa Paolo VI nella Lettera apostolica \"Altissimi cantus\" data \"motu proprio\" per il VII Centenario della nascita di Dante Alighieri - come un vero e proprio \"itinerarium mentis in Deum\", il cui fine \u00ab\u00e8 togliere dallo stato di miseria i viventi in questa vita e condurli allo stato di felicit\u00e0\u00bb (Dante Alighieri, \"Epistola a Cangrande della Scala\", 15)\nAttivit\u00e0.\nPresso la propria sede il Centro Dantesco ha costituito nel corso degli anni una biblioteca specialistica nella quale, oltre alle diverse edizioni delle opere di Dante (nella lingua originale come nelle tante traduzioni) e agli studi inerenti al suo pensiero e alla sua eredit\u00e0 culturale, confluiscono altri documenti, tra i quali una collezione di circa duemila cartoline a soggetto dantesco. Il catalogo della biblioteca \u00e8 consultabile sull'OPAC della Rete Bibliotecaria di Romagna e San Marino del Servizio Bibliotecario Nazionale.\nDal 2003 organizza - attraverso la Sezione Studi e Ricerche - un convegno biennale di studi e dal 2007, in collaborazione con l'Universit\u00e0 Cattolica del Sacro Cuore, la Scuola Estiva internazionale in Studi Danteschi. Nell'ambito delle annuali manifestazioni con cui la citt\u00e0 di Ravenna nel mese di settembre ricorda la morte del sommo Poeta, il Centro cura la celebrazione della cosiddetta \"Messa di Dante\" (la seconda domenica del mese) al termine della quale la delegazione del Comune di Firenze rinnova l'offerta dell'olio per la lampada votiva che arde nella tomba dell'Alighieri. Dall'anno 2005 poi propone, nella sera del giorno 13, la commemorazione della sua morte attraverso il \"Dantis Poetae Transitus\".\nUna particolare attenzione il Centro ha da sempre riservato all'interpretazione artistica contemporanea della \"Commedia\" soprattutto attraverso la Biennale Internazionale Dantesca, concorso della medaglia e della piccola scultura in bronzo, che nel 2003 ha raggiunto la XIII edizione. \nSoprattutto grazie alla Biennale il Centro ha raccolto nel corso degli anni una significativa collezione d'arte, per lo pi\u00f9 contemporanea, tra cui oltre duemila medaglie ispirate a Dante e alla sua opera."}
{"id": "1877181", "revid": "6923", "url": "https://it.wikipedia.org/wiki?curid=1877181", "title": "Miroglio Vestebene", "text": ""}
{"id": "1877186", "revid": "767487", "url": "https://it.wikipedia.org/wiki?curid=1877186", "title": "Nik Caner-Medley", "text": ""}
{"id": "1877191", "revid": "287204", "url": "https://it.wikipedia.org/wiki?curid=1877191", "title": "Campionati portoghesi di ciclismo su strada", "text": "I campionati portoghesi di ciclismo su strada sono la manifestazione annuale di ciclismo su strada che assegna il titolo di campione del Portogallo. I vincitori hanno il diritto di indossare per un anno la maglia di campione portoghese, come accade per il campione mondiale.\n\u00c8 stato organizzato senza interruzioni solo a partire dal 1985. Prima del 1985 i plurivincitori della corsa sono stati Joaquim Agostinho con sei successi dal 1968 al 1973 e Fernando Mendes nel 1974 e 1975."}
{"id": "1877192", "revid": "1645873", "url": "https://it.wikipedia.org/wiki?curid=1877192", "title": "Arthur Meighen", "text": " Fu il nono Primo ministro del Canada dal 10 luglio 1920 al 29 dicembre 1921, poi dal 29 giugno 1926 al 25 settembre 1926 per uno secondo mandato.\nBiografia.\nArthur Meighen nacque a Anderson, Perth County, in Ontario da Joseph Meighen e Mary Jane Bell. Nel 1904, spos\u00f2 Isabel J. Cox (1882-1985) da cui ebbe due figli (Maxwell e Theodore) e una figlia (Lillian)."}
{"id": "1877193", "revid": "1745361", "url": "https://it.wikipedia.org/wiki?curid=1877193", "title": "Lisippa", "text": "Lisippa in (greco antico \u039b\u03c5\u03c3\u03af\u03c0\u03c0\u03b7 \"L\u00fcs\u00ecpp\u0113\"), nella mitologia greca era figlia di Stenebea e del marito Preto re di Argo ed in seguito sovrano di Tirinto.\nMitologia.\nConosciuta anche come Lisippe, aveva due sorelle (Ifinoe ed Ifianassa) che con lei avevano il nome di Pretidi e che, per causa di una maledizione divina (data nei loro confronti dalla dea Era offesasi dalle loro affermazioni), divennero folli e condannate a vagare allo stato selvaggio sulle montagne, assalendo come belve gli sfortunati viandanti.\nFu guarita dalla pazzia da Melampo il quale (alle tre sorelle) fece bere da una fonte in cui aveva buttato una pianta di elleboro.\nMelampo poi spos\u00f2 Ifinassa."}
{"id": "1877194", "revid": "767487", "url": "https://it.wikipedia.org/wiki?curid=1877194", "title": "David Vendetta", "text": "Si esibisce regolarmente nei principali club musicali del mondo e conduce il programma radiofonico \"The Cosa Nostra Show\", in onda su Resident Radio FG Paris la domenica mattina."}
{"id": "1877195", "revid": "106725550", "url": "https://it.wikipedia.org/wiki?curid=1877195", "title": "Campionati austriaci di ciclismo su strada", "text": "I campionati austriaci di ciclismo su strada sono la manifestazione annuale di ciclismo su strada che assegna il titolo di campione d'Austria. I vincitori hanno il diritto di indossare per un anno la maglia di campione austriaco, come accade per il campione mondiale.\nIl plurivincitore della corsa \u00e8 Georg Totschnig che \u00e8 riuscito ad aggiudicarsi sette titoli, di cui due nella prova in linea e cinque in quella contro il tempo.\nAlbo d'oro.\nTitoli maschili.\n\"Aggiornato all'edizione 2019.\""}
{"id": "1877217", "revid": "297218", "url": "https://it.wikipedia.org/wiki?curid=1877217", "title": "Cantalice Descritto ed Illustrato", "text": ""}
{"id": "1877220", "revid": "599013", "url": "https://it.wikipedia.org/wiki?curid=1877220", "title": "Mummificazione (BDSM)", "text": "La mummificazione \u00e8 una pratica di bondage legata al BDSM, e consiste nell'avvolgere completamente o quasi il corpo di un soggetto consenziente, con materiali di vario tipo, quali la gomma, il lattice, la camicia di forza, la pellicola trasparente per alimenti, nastro isolante o altro, in ogni caso materiali capaci di offrire una minima elasticit\u00e0 e una efficace resistenza che ne eviti la rottura. Lo scopo della mummificazione consiste nell'ottenere una condizione temporanea di immobilizzazione, simile a quella delle mummie egizie. Inoltre, il soggetto mummificato pu\u00f2 esperire una parziale deprivazione sensoriale, che pu\u00f2 essere accresciuta dall'ausilio di altri strumenti quali bendaggio visivo, ball-gag, tappi nelle orecchie e altro.\nSicurezza.\nCome in tutte le pratiche BDSM, \u00e8 essenziale il profilo della sicurezza: di regola, si segue il protocollo del SSC, ovvero tutte le pratiche, compresa la mummificazione, devono svolgersi consensualmente, in condizioni igieniche idonee e in assoluta sicurezza per tutti i partecipanti. Il consenso deve poter essere ritirato in qualsiasi momento, motivo per cui la persona sottoposta a mummificazione deve in ogni caso conservare la possibilit\u00e0 di esprimersi, parlando o, nel caso non ci riesca, mediante un gesto concordato (ad esempio lasciando andare un oggetto inserito in una mano), per manifestare la sua volont\u00e0 di interrompere il gioco e di essere liberato.\nUn aspetto che va curato nella mummificazione \u00e8 quello dell'idratazione del soggetto, in particolare laddove si adoperino materiali come la pellicola, che provoca intensa sudorazione. Va inoltre valutata attentamente l'elasticit\u00e0 del materiale adottato, per evitare fenomeni di asfissia o una eccessiva riduzione della capacit\u00e0 respiratoria, e una vigilanza costante sul soggetto sottoposto, in modo da assicurare una tempestiva liberazione in caso di difficolt\u00e0 fisiche dello stesso."}
{"id": "1877221", "revid": "438678", "url": "https://it.wikipedia.org/wiki?curid=1877221", "title": "Il vento ci porter\u00e0 via", "text": "Il vento ci porter\u00e0 via (\"Bad ma ra khahad bord\") \u00e8 un film del 1999 diretto da Abbas Kiarostami.\nTrama.\nBehzad, Keyvan, Ali e Jahan si dirigono a bordo di una jeep da Teheran verso il villaggio curdo di Siah Dareh, per ragioni che rimangono ignote agli abitanti del villaggio. I quattro vengono accolti in una casa dalle finestre e dalle porte di colore azzurro e si abbandonano ben presto all'ozio.\nBehzad comincia ad interessarsi alle condizioni di salute di una anziana signora ed \u00e8 intenzionato a documentare i rituali funebri della gente del posto. Resta cos\u00ec in attesa della morte della donna e nel frattempo decide di girovagare per il villaggio con l'aiuto di un bambino del posto, con il quale stringer\u00e0 un legame di amicizia.\nBehzad comincia ad apprezzare lo stile di vita della gente del villaggio, che per\u00f2 appare quasi del tutto disinteressata ai quattro forestieri. Giunto al cimitero del villaggio, posto in cima ad una collina, unico punto in cui vi \u00e8 sufficiente segnale per il telefono cellulare, Behzad prende con s\u00e9 un osso dissotterrato da un uomo che sta scavando una fossa ma che non viene mai inquadrato.\nBehzad continua cos\u00ec a girare per il villaggio con la sua auto, recandosi sulla collina ogni qualvolta riceve una telefonata. L'attesa della morte dell'anziana signora si fa snervante, Keyvan, Ali e Jahan decidono di lasciare il villaggio e Behzad ha un piccolo alterco con il bambino, con il quale si riconcilia subito dopo. L'uomo che scavava la buca ha un incidente e Behzad se ne accorge in tempo per chiedere aiuto e far trasportare l'uomo da un dottore con la sua auto.\nCon la morte della signora, appena accennata dai lamenti di dolore dei familiari che l'assistevano, Behzad scatta alcune foto a un piccolo corteo di donne e decide, apparentemente soddisfatto, di fare ritorno a Teheran. Sulla via del ritorno, getter\u00e0 in un fiume l'osso che aveva conservato con s\u00e9.\nAccoglienza.\nCritica.\nSu \"L'Unit\u00e0\", Alberto Crespi si lamenta come nel film accada pochissimo e il regista lasci tutto volutamente \"sospeso, misterioso e aleatorio\". In definitiva, Kiarostami \"avrebbe ben poco da dire, pur sapendolo dire ancora molto bene\".\nCuriosit\u00e0.\nIl film \u00e8 ispirato a una poesia di Forugh Farrokhzad, intitolata \"Il vento ci porter\u00e0 via\":"}
{"id": "1877223", "revid": "767487", "url": "https://it.wikipedia.org/wiki?curid=1877223", "title": "ABC Africa", "text": "ABC Africa \u00e8 un film del 2001 diretto da Abbas Kiarostami, presentato fuori concorso al 54\u00ba Festival di Cannes."}
{"id": "1877224", "revid": "767487", "url": "https://it.wikipedia.org/wiki?curid=1877224", "title": "Dieci (film 2002)", "text": "Dieci \u00e8 un film del 2002 diretto da Abbas Kiarostami, presentato in concorso al 55\u00ba Festival di Cannes. L'intero film \u00e8 stato realizzato con due videocamere digitali poste ciascuna al lato opposto del cruscotto di una automobile, in modo da mostrare sia il guidatore che il passeggero.\nTrama.\nIl film \u00e8 diviso in dieci scene, ognuna delle quali mostra una diversa conversazione tra un'autista donna (interpretata da Mania Akbari) e una variet\u00e0 di passeggeri mentre guida per Teheran. I suoi passeggeri includono il suo giovane figlio (interpretato dal vero figlio di Akbari, Amin Maher), sua sorella, una sposa, una prostituta e una donna che sta andando a pregare. Il film, attraverso i vari incontri, prova a mettere in luce il ruolo della donna all'interno della societ\u00e0 iraniana.\nRiconoscimenti.\nL'autorevole rivista del British Film Institute \"Sight &amp; Sound\" l'ha indicato fra i trenta film chiave del primo decennio del XXI secolo."}
{"id": "1877227", "revid": "767487", "url": "https://it.wikipedia.org/wiki?curid=1877227", "title": "Five (film)", "text": "Five (\"Five Dedicated to Ozu\") \u00e8 un film del 2003 diretto da Abbas Kiarostami.\nLa pellicola \u00e8 stata presentata fuori concorso al 57\u00ba Festival di Cannes.\nTrama.\nUn film poetico e privo di dialoghi, composto da cinque parti che hanno per tematica l'acqua. Si compone di cinque campi lunghi della natura, come precisa il titolo originale: \"Five Dedicated to Ozu\".\nProduzione.\nI campi lunghi sono sequenze \"single-take\", girate con un palmare DV fotocamera, lungo le rive del Mar Caspio. Una scena \u00e8 girata in Italia, a Lucera."}
{"id": "1877228", "revid": "767487", "url": "https://it.wikipedia.org/wiki?curid=1877228", "title": "Dov'\u00e8 la casa del mio amico?", "text": "Dov'\u00e8 la casa del mio amico? \u00e8 un film del 1987 diretto dal regista iraniano Abbas Kiarostami.\nTrama.\nIl piccolo Ahmed, tornato a casa, trova nella sua cartella il quaderno del suo compagno di scuola Mohamed Reza Nematzadeh. Per evitare che quest'ultimo venga espulso dalla scuola, Ahmed deve rintracciare Mohamed, ma non sa dove l'amichetto abiti. Parte quindi alla sua ricerca, incontrando per\u00f2 tante difficolt\u00e0 e il disinteresse degli adulti. Non riuscendo nell'impresa, Ahmed torna a casa, affranto. L'indomani, al rientro a scuola, Ahmed riporta il quaderno a Mohamed, confidandogli di aver fatto i compiti per lui, giusto in tempo per il controllo da parte del maestro.\nAccoglienza.\nCritica.\nIrene Bignardi su Repubblica ha sottolineato la carica formativa del film: \"Al di l\u00e0 dell'apparenza edificante, il film di Kiarostami, tra i silenzi della corsa di Ahmad da una casa all'altra e il torrente di chiacchiere da caff\u00e8 degli adulti, racconta ben altro che un episodio da libro Cuore: quello che qualcuno ha definito 'l'apprendistato dell'indifferenza' un mondo miserando legato a valori patriarcali ed autoritari, incapace di prestare orecchio alle richieste di aiuto e di comprensione dei piccoli - e dei deboli -, organizzato sulla disciplina della paura, pensato per la conservazione a ogni costo e a tutti i livelli\"."}
{"id": "1877230", "revid": "767487", "url": "https://it.wikipedia.org/wiki?curid=1877230", "title": "Close Up (film)", "text": "Close Up \u00e8 un film del 1990 diretto dal regista iraniano Abbas Kiarostami.\nTrama.\nHossein Ali Sabzian, un giovane disoccupato, riesce a introdursi presso una famiglia benestante, facendosi passare per il noto regista Moshen Makhmalbaf e millantando un progetto cinematografico per un film di cui quella famiglia dovr\u00e0 essere protagonista. Quando l'inganno viene scoperto, Sabzian finisce in tribunale.\nIl regista Abbas Kiarostami chiede e ottiene dal giudice la possibilit\u00e0 di filmare il processo. Una delle telecamere viene fissata in \"close-up\" (primo piano) sul volto di Sabzian.\nNel corso delle udienze, Sabzian spiega i motivi che l'hanno spinto a compiere il suo gesto e rivela il suo amore incondizionato per il cinema e in particolare per il film \"Il\" \"ciclista\", successo di Makhmalbaf che ha cambiato la sua vita.\nConvincendo il giudice di non aver agito in maniera malintenzionata e ottenendo la clemenza dei membri della famiglia, Sabzian viene prosciolto.\nDopo il processo, il vero Moshen Makhmalbaf accompagna Sabzian con la sua motocicletta presso la casa della famiglia che aveva ingannato, per una definitiva riconciliazione.\nProduzione.\nRegia.\nIl film \u00e8 tratto da una storia di cronaca vera e i protagonisti del film sono le persone direttamente coinvolte nei fatti.\nQuando fu reso noto l'episodio, Kiarostami stava girando un altro film, \"Pocket Money\", ma l'evento lo colp\u00ec tanto da lasciarlo addirittura sveglio per due notti. Il regista iraniano riusc\u00ec comunque a convincere la produzione a bloccare le riprese per immergersi in questo nuovo progetto. Le riprese per il nuovo film durarono solo 40 giorni e il budget speso fu ridottissimo (come si pu\u00f2 intuire anche dalla scarsa filigrana delle riprese in tribunale).\nAccoglienza.\nCritica.\nFilm particolarmente apprezzato dal regista italiano Nanni Moretti, che ha distribuito la pellicola nel suo Nuovo Sacher e alla quale ha dedicato un cortometraggio promozionale dalle tinte autoironiche intitolato Il giorno della prima di Close-up. Moretti ha definito il film di Kiarostami \"Una riflessione sul potere del cinema\".\nIn un tributo a New York tenutosi dopo la morte del regista iraniano, Martin Scorsese ha paragonato \"Close up\", per purezza e verit\u00e0, ai film del Neoralismo italiano come Pais\u00e0 e Sciusci\u00e0.\nSu Quinlan, Giampiero Raganelli sottolinea la portata culturale del film: \"Sembra difficile immaginare che anche con la sharia, la legge islamica in vigore in Iran, si possa dare tanto credito a un reato irrisorio come quello di cui si \u00e8 macchiato Sabzian. La frode, dal punto di vista pecuniario, \u00e8 consistita solo nei soldi di una corsa di taxi. Quello che interessa a Kiarostami \u00e8 ovviamente il millantare dell\u2019uomo, la sua suggestione. Il processo sembra un momento infantile come quelli che il regista coglie quando riprende l\u2019infanzia\".\nNel 2012 \u00e8 stato incluso dal British Film Institute tra i migliori 100 film della storia del cinema alla 42\u00aa posizione.\nCuriosit\u00e0.\nAll'inizio del film si cita tra i grandi giornalisti internazionali Oriana Fallaci.\nIl titolo del film nella sua distribuzione internazionale contiene un trattino tra le parole Close e up, a differenza della distribuzione italiana."}
{"id": "1877234", "revid": "473173", "url": "https://it.wikipedia.org/wiki?curid=1877234", "title": "Eritroblasti", "text": ""}
{"id": "1877235", "revid": "767487", "url": "https://it.wikipedia.org/wiki?curid=1877235", "title": "E la vita continua (film 1992)", "text": "E la vita continua (\"Zendegi va digar hich\") \u00e8 un film del 1992 scritto e diretto da Abbas Kiarostami.\n\u00c8 stato presentato nella sezione Un Certain Regard al 45\u00ba Festival di Cannes.\nTrama.\nNel 1990 un forte terremoto ha colpito la regione di Gilan, dove nel 1987 il regista Kiarostami aveva ambientato il suo film \"Dov'\u00e8 la casa del mio amico?\". Un uomo e suo figlio si recano nei luoghi delle riprese per ritrovare i due ragazzini protagonisti del film.\nCollegamenti esterni.\nApprofondimento su Cinema Iraniano blog"}
{"id": "1877236", "revid": "438678", "url": "https://it.wikipedia.org/wiki?curid=1877236", "title": "Roberto Succo (film)", "text": "Roberto Succo \u00e8 un film del 2001 diretto da C\u00e9dric Kahn, presentato in concorso al 54\u00ba Festival di Cannes. Il film parla della storia del serial killer italiano Roberto Succo, diciannovenne reo di aver ucciso i due genitori, in fuga via dall'Italia insieme alla sedicenne L\u00e8a.\nTrama.\nLa trama narra le vicende del latitante Roberto Succo, attivo negli anni '80, dopo aver ucciso i genitori Succo scappa in Francia dove continuer\u00e0 ad uccidere."}
{"id": "1877238", "revid": "438678", "url": "https://it.wikipedia.org/wiki?curid=1877238", "title": "Ragazze (film)", "text": "Ragazze (\"Career Girls\") \u00e8 un film del 1997 diretto da Mike Leigh."}
{"id": "1877239", "revid": "438678", "url": "https://it.wikipedia.org/wiki?curid=1877239", "title": "Tutto o niente (film 2002)", "text": "Tutto o niente (\"All or Nothing\") \u00e8 un film del 2002 diretto da Mike Leigh, presentato in concorso al 55\u00ba Festival di Cannes."}
{"id": "1877240", "revid": "767487", "url": "https://it.wikipedia.org/wiki?curid=1877240", "title": "Il principio dell'incertezza", "text": "Il principio dell'incertezza (\"O princ\u00edpio da incerteza\") \u00e8 un film del 2002 diretto da Manoel de Oliveira, presentato in concorso al 55\u00ba Festival di Cannes.\ntrama\nJos\u00e8 e Antonio hanno sempre vissuto come fratelli, condividendo ogni esperienza. Una volta adulti Antonio sposa la donna amata dal fratello, Camilla, e ha come amante la socia di quest'ultimo, Vanessa, donna avida e pericolosa, tenutaria di un bordello. Attraverso le vicende dei due protagonisti il regista portoghese mette in scena le tensioni tra l'alta societ\u00e0, cui appartiene Antonio, e il proletariato urbano, da cui proviene invece l'amico.\nNote"}
{"id": "1877243", "revid": "438678", "url": "https://it.wikipedia.org/wiki?curid=1877243", "title": "L'avversario (film)", "text": "L'avversario (\"L'adversaire\") \u00e8 un film del 2002 diretto da Nicole Garcia, tratto dall'omonimo romanzo di Emmanuel Carr\u00e8re, presentato in concorso al 55\u00ba Festival di Cannes.\nTrama.\nJean-Marc Faure vive in Franca Contea, nei pressi del confine con la Svizzera, assieme alla moglie Christine e i piccoli Alice e Vincent. Da pi\u00f9 di diciott'anni i genitori, i suoceri, gli amici e tutti quelli che lo conoscono hanno di lui una stima indiscussa come medico dell'OMS di Ginevra, ma la realt\u00e0 \u00e8 ben diversa: non \u00e8 un medico ed ha sempre finto di essere ci\u00f2 che non \u00e8, dal secondo anno di medicina in poi, inventando una lunga sequela di bugie per decenni.\nDa allora ha mentito trascinando se stesso e gli altri in un vortice della menzogna da cui non pu\u00f2 ormai pi\u00f9 uscire. Ogni mattina parte \"per il lavoro\", salvo poi sostare per ore in parcheggi fuori mano o affittare stanze d'albergo quando simula improvvise partenze per l'estero, o farsi vedere a Ginevra nei rari casi in cui ha dovuto concordare un appuntamento. Nei frequenti momenti di solitudine cresce in lui il tormento per una vita fittizia che comincia a condurlo, gi\u00e0 fragile \"ab origine\", nel baratro della pazzia.\nI pochi soldi che \u00e8 riuscito ad ottenere con la truffa (prevalentemente prestiti) stanno volgendo al termine e la moglie comincia ad avvicinarsi alla verit\u00e0. Jean-Marc, allora, decide: un giorno di gennaio stermina la famiglia, qualche ora pi\u00f9 tardi sopprime i genitori e durante la sera tenta di uccidere anche l'amante Marianne. Poi, per completare il folle disegno, d\u00e0 fuoco alla casa e ingerisce barbiturici scaduti. Nello sconcerto generale vengono rinvenuti i cadaveri, mentre i pompieri portano in salvo l'uomo.\nStoria vera.\nLa vicenda \u00e8 ispirata a un dramma realmente verificatosi il 9 gennaio 1993 nel dipartimento dell'Ain, nel Rodano-Alpi. Jean-Claude Romand, che aveva finto di essere medico per diciotto anni e che stermin\u00f2 consorte, figli e genitori (i cui nomi sono stati cambiati nella pellicola), \u00e8 stato condannato all'ergastolo in un carcere nei sobborghi di Ch\u00e2teauroux."}
{"id": "1877245", "revid": "438678", "url": "https://it.wikipedia.org/wiki?curid=1877245", "title": "Marie-Jo e i suoi due amori", "text": "Marie-Jo e i suoi due amori (\"Marie-Jo et ses deux amours\") \u00e8 un film del 2002 diretto da Robert Gu\u00e9diguian.\nLa pellicola \u00e8 stata presentata in concorso al 55\u00ba Festival di Cannes."}
{"id": "1877247", "revid": "767487", "url": "https://it.wikipedia.org/wiki?curid=1877247", "title": "Exils", "text": "Exils \u00e8 un film del 2004 scritto e diretto da Tony Gatlif, presentato in concorso al 57\u00ba Festival di Cannes e vincitore del premio per la miglior regia."}
{"id": "1877248", "revid": "1429175", "url": "https://it.wikipedia.org/wiki?curid=1877248", "title": "Sorelle", "text": "Sorelle \u00e8 il plurale di sorella. Pu\u00f2 anche indicare:"}
{"id": "1877250", "revid": "438678", "url": "https://it.wikipedia.org/wiki?curid=1877250", "title": "Gadjo dilo - Lo straniero pazzo", "text": "Gadjo dilo - Lo straniero pazzo (\"Gadjo Dilo\") \u00e8 un film del 1997, scritto e diretto da Tony Gatlif, regista francese di origini rom e cabile, che ne ha composto, con la collaborazione della co-protagonista Rona Hartner, anche la colonna sonora.\nIl titolo, in lingua roman\u00ed, significa letteralmente \"Gadjo pazzo\" (dove il termine \"gadjo\" significa non-Rom, straniero appunto). Gran parte del film \u00e8 stato girato nel villaggio di Cre\u0163ule\u015fti, sito a pochi chilometri da Bucarest, e alcuni degli attori sono dei rom locali.\n\"Gadjo Dilo\" conclude un'ideale trilogia di film, ed \u00e8 stato preceduto da \"L'uomo perfetto\" e da \"Latcho Drom\".\nTrama.\nSt\u00e9phane \u00e8 un giovane parigino recatosi in Romania alla ricerca di una cantante rom, Nora Luca, di cui il padre gli ha lasciato una vecchia registrazione audio su nastro che spesso ascoltava prima di morire. Giunto, verso sera, presso un piccolo paese in cerca di una sistemazione per la notte, St\u00e9phane si imbatte in un vecchio rom, Izidor, che, in preda alla disperazione, annega nell'alcool il proprio dolore per l'incarcerazione del suo unico figlio, Adriani, a causa dei loschi rapporti che il giovane intratteneva con la mafia locale. Non riuscendo a rimediare una stanza a causa del coprifuoco, il giovane finisce per ubriacarsi col vecchio che verso l'alba lo porta con s\u00e9 al suo villaggio, distante circa 80\u00a0km dalla capitale. Izidor lo accoglie nella sua casa ed i due finalmente si addormentano. Al suo risveglio, St\u00e9phane si ritrova solo e guardato male dalla comunit\u00e0 rom che lo chiama \"Gadjo\" (cio\u00e8 non-rom, straniero) a cui poi accosteranno l'aggettivo \"Dilo\", pazzo, per la sua strana fascinazione e ricerca maniacale della Musica. Izidor lo difender\u00e0 contro i pregiudizi dei componenti del suo villaggio e si batter\u00e0 perch\u00e9 il giovane venga accettato da tutti.\nI giorni passano e St\u00e9phane continua la ricerca della misteriosa Nora Luca, proseguendo a registrare i canti e le musiche gitane, pur trovando pian piano il suo posto all'interno della comunit\u00e0 gitana. Tutto nella comunit\u00e0 parla di povert\u00e0, il fango \u00e8 ovunque. La vita dei gitani pu\u00f2 essere definita allo stato bruto, ed essi ribaltano contro St\u00e9phane l'abitudine ad essere guardati e giudicati con sospetto e pregiudizio, ad essere pi\u00f9 spesso respinti che amati. La barriera linguistica si dimostra un vero handicap, ma fortunatamente il \"Gadjo\" riesce a socializzare con Sabine, l'unica nel villaggio a conoscere un po' di francese, essendo stata in Belgio. A seguito di numerose peregrinazioni e diversi spettacoli, il legame tra St\u00e9phane e Sabine si rafforza sempre pi\u00f9.\nNonostante le difficolt\u00e0 linguistiche la musica e l'amore per Sabine permettono allo straniero pazzo di integrarsi definitivamente e di apprendere gradualmente gli usi ed i costumi del popolo Rom. Alla progressiva integrazione si associa anche la comprensione delle difficolt\u00e0 del vivere sempre ai margini della societ\u00e0, e la completa mutazione della stessa persona di St\u00e9phane e del suo modo d'intendere la vita. \u00c8 a questo punto che il figlio di Isidor, esce dal penitenziario. Una grande gioia attraversa il villaggio. Viene organizzata una festa dove alcool e canti gitani la fanno da padrone. Poco dopo, a seguito di un battibecco tra Adriani ed un rumeno non Rom, il figlio di Isidor viene ucciso ed il villaggio bruciato. In questo clima caotico St\u00e9phane lascia il villaggio con Sabine. \u00c8 questo il punto di partenza di una nuova avventura e St\u00e9phane interra, alla maniera gitana, le sue registrazioni di musica.\nMusica.\nLa musica che si ascolta nel film \u00e8 una musica \"che grida la paura ed il dolore di un popolo che ha l'anima ferita. Ecco perch\u00e9 la musica gitana \u00e8 bella\" ha affermato il regista Gatlif. Ha poi aggiunto che il film: \"musicalmente va fuori dalle righe, \u00e8 pieno di note sbagliate, gli strumenti sono messi insieme con qualsiasi oggetto da cui si possa ricavare un suono\". Ma questo \u00e8 esattamente come il regista aveva immaginato il film perch\u00e9 in esso la musica deve essere \"(...) un grido di dolore, dolore che viene dall'anima antica di un popolo. Questa \u00e8 la ribellione pura, rivoluzione, nulla \u00e8 creato artificialmente, tutto \u00e8 urlato\". Quando le parole di una persona non sono quelle di un'altra, sono i gesti, gli sguardi e le attenzioni, le bevute di alcolici, ma soprattutto la musica e la danza che permettono di raccontare e condividere.\nIl ruolo della musica nel film \u00e8 evidente fin dalla canzone che sui titoli di testa espone in molte lingue il carattere libero dei Rom. Le musiche di \"Gadjo Dilo\" sono state affidate sia all'Orchestra Marin Ioan che all'Orchestra Gipsy Star. La musica racconta con sapienza ed ebbrezza la cultura musicale gitana euforica ed inebriante, basata sui clarini, le fisarmoniche, i bassi e qualsiasi strumento atto alle percussioni, con i musicisti che suonano in cerchio, forsennatamente e fino allo sfinimento. Si tratta di \"un misto di archi e fiati, di ottoni e legni, di voci imbizzarrite e dolenti, che si dimenano, invasate allo stesso modo, in matrimoni e funerali, o in feste da sbronza (...) la colonna sonora di \"Gadjo Dilo\" sapr\u00e0 ricordarvi questo mondo e farvene intuire la potenza e la bellezza ingovernabile\"\nRisposta della critica.\nLa critica ha accolto generalmente con favore il film. Lietta Tornabuoni su \"La Stampa\" sottolinea come, per tutto il film, i gitani saltano, gridano, si ubriacano dando l'impressione di divertirsi enormemente guidando le loro enormi e scassate autovetture. Il film d\u00e0 una lezione di tolleranza (ciascuno di noi \u00e8 \"gadjo\" rispetto a qualcun altro) mostrando da un punto di vista diverso (quello dei rom) i pregiudizi ed i luoghi comuni. I gitani rivolti verso lo straniero lo insultano \"con gli epiteti razzisti di solito riservati ai rom, ladro, pazzo\".\nAndrea Olivieri su \"Cinema del silenzio.it\" ha osservato che Gatlif con questo film si \u00e8 confermato un \"sensibile narratore di storie di marginalit\u00e0\". Per tutto il film pare esistere una continua ricerca della melodia che \"si carica di significati metaforici riguardanti equilibri esistenziali\". Soprattutto \"Gadjo Dilo\" appare essere una testimonianza di un incontro magico tra mondi molto differenti tra loro, con visioni estremamente diverse della realt\u00e0 eppure in grado di dialogare e di incontrarsi."}
{"id": "1877251", "revid": "599013", "url": "https://it.wikipedia.org/wiki?curid=1877251", "title": "Tutto o niente", "text": ""}
{"id": "1877256", "revid": "438678", "url": "https://it.wikipedia.org/wiki?curid=1877256", "title": "La voltapagine", "text": "La voltapagine \u00e8 un film del 2006 diretto da Denis Dercourt, presentato al 59\u00ba Festival di Cannes nella sezione Un Certain Regard.\nTrama.\nA dieci anni M\u00e9lanie Prouvost \u00e8 una bambina dotata di un eccellente talento al pianoforte. Per\u00f2, durante un'audizione per entrare al conservatorio, una distrazione provocata dalla presidente della commissione ne pregiudica la prova. La delusione \u00e8 enorme per M\u00e9lanie, tanto che decide di rinunciare per sempre alla musica. Dieci anni dopo l'accaduto, la ragazza, ormai cresciuta, viene assunta come babysitter del figlio dell'avvocato Jean Fouch\u00e9court e sua moglie Ariane, la quale si scopre essere la donna che dieci anni prima aveva causato, seppur senza volerlo, l'abbandono della carriera musicale di M\u00e9lanie. La ragazza, dopo essere entrata nelle grazie della signora, diviene la sua voltapagine durante i concerti. Tra le due donne si instaura un rapporto molto intimo e M\u00e9lanie, ossessionata dalla pianista e desiderosa di vendicarsi per lo smacco subito da bambina, la seduce e poi l'abbandona, rivelando infine la relazione al marito."}
{"id": "1877257", "revid": "289247", "url": "https://it.wikipedia.org/wiki?curid=1877257", "title": "Tuffi alle olimpiadi estive", "text": ""}
{"id": "1877260", "revid": "2079728", "url": "https://it.wikipedia.org/wiki?curid=1877260", "title": "Briano", "text": "Briano \u00e8 una frazione del comune di Caserta.\nGeografia fisica.\nSi colloca tra il Parco reale della Reggia, l'oasi di San Silvestro e il settecentesco sito borbonico di San Leucio.Ha origine da Re Briano, celtico irlandese longobardo(detto anche Brian Boru, mediatore tra longobardi e normanni). Anche Villa di Briano e Monte Briano (e l'avita Frignano Piccola) ebbero origine da Re Briano.\nStoria.\nIl toponimo risulta menzionato per la prima volta in un documento del X secolo, mentre non risulta citato in una bolla del 1113 del vescovo Sennete, che cita i vicini casali di Sala e Civecorna.\nDurante il Medioevo il territorio di Briano fu feudo in possesso di diverse famiglie, tra cui la famiglia Scialla. La piccola cappella di Santa Maria di Gerusalemme, oggi alla fine di via Gerusalemme, e un tempo, prima della costruzione della Reggia di Caserta, situata sulla strada verso Puccianiello, fa supporre che Briano fosse luogo di sosta sulla via che i pellegrini percorrevano verso la Terra Santa.\nAgli inizi del XVII secolo Matteo II Acquaviva vi costru\u00ec un palazzo su tre piani dotato di un grande giardino che giunge sino all'odierna frazione di Sala, oggi sede della congregazione delle Suore degli Angeli.\nNel XVIII secolo la frazione vide un forte sviluppo dell'agricoltura e dell'allevamento dei bachi da seta, allevati sulle piante di gelso, che rifornivano la vicina manifattura di San Leucio, fondata dal re Ferdinando IV di Borbone.\nLo sviluppo industriale ottocentesco, con l'insediamento di numerose fabbriche per la lavorazione della seta, determin\u00f2 una rapida crescita demografica, con la popolazione quadruplicata in pochi anni ().\nDurante il fascismo, tra il 1925 e il 1945 il paese fu invece interessato dall'emigrazione oltreoceano.\nToponimo.\nL'etimologia del toponimo \u00e8 stata fatta risalire al longobardo \"Breanum\" o alla trasformazione della denominazione del dio Giano Bifronte (\"Bis Ianum\"), al quale sarebbe stato dedicato il capitello votivo lungo la via Acquaria, che attraversava il territorio diretta verso l'antica Capua.\nMonumenti e luoghi d'interesse.\nLa Chiesa Parrocchiale di San Vincenzo Martire.\nSita in piazza A. Fiorillo presenta una facciata settecentesca a tre portali con un imponente campanile. La Chiesa a tre navate \u00e8 interamente ricoperta di affreschi e contiene vari altari pregiati; uno dedicato a Sant'Anna (copatrona insieme a San Vincenzo), uno al Sacro Cuore di Ges\u00f9, uno sovrastato da un grande quadro raffigurante la Madonna del Rosario (risalente ai primi del '700) e l'altare maggiore con l'effigie di San Vincenzo patrono della borgata. Di notevole pregio artistico \u00e8 la cupola dedicata a Sant'Anna interamente ricoperta di stucchi. \nIl monumento ai caduti.\nIl ricordo dei caduti nel corso della prima e della seconda guerra mondiale \u00e8 conservato dal monumento eretto in piazza Madonna di Pompei.\nSociet\u00e0.\nEvoluzione demografica.\nAlla fine degli anni novanta si \u00e8 avuta una nuova crescita della popolazione, e la costruzione di nuovi quartieri."}
{"id": "1877261", "revid": "123405601", "url": "https://it.wikipedia.org/wiki?curid=1877261", "title": "Fabio Rainieri", "text": "Nato a San Secondo Parmense, \u00e8 proprietario assieme al fratello di un podere agricolo a Ponte Taro, dove svolge l'attivit\u00e0 di agricoltore e allevatore bovino, esperto nell'allevamento della razza frisona. \u00c8 stato deputato per la Lega Nord, nella XVI legislatura dal 29 aprile 2008 al 14 marzo 2013. Dal 27 maggio 2012 al 19 dicembre 2015 ha ricoperto la carica di segretario della Lega Nord Emilia, succeduto da Gianluca Vinci(ex deputato Leghista, passato a FdI).\nAttualmente ricopre la carica di consigliere regionale e di vicepresidente dell'Assemblea legislativa della regione Emilia-Romagna.\nBiografia.\nAttivit\u00e0 politica.\nIscritto alla Lega Nord, \u00e8 stato eletto consigliere presso l'amministrazione comunale di Fontevivo, in opposizione all'amministrazione di centro-sinistra. Per molti anni ha appoggiato le proteste dei lavoratori agricoli per il problema delle quote latte stabilite dalla Unione europea, appoggiando il movimento Cobas del latte e organizzando nel 1994 una manifestazione di protesta degli allevatori presso l'aeroporto di Malpensa.\nEletto alla carica di presidente della Lega Nord Emilia nel 2006, si \u00e8 battuto contro l'immigrazione clandestina nella regione emiliana.\nElezione a deputato.\nAlle elezioni politiche dell'aprile 2008, \u00e8 stato eletto alla camera dei deputati a Roma. Nel febbraio 2010 si \u00e8 candidato alla carica di Sindaco di Fontevivo, con una lista di centro-destra \"Cambiamento Fontevivo\" formata da PdL-Lega Nord, venendo per\u00f2 superato dalla lista di centro-sinistra di Massimiliano Grassi.\nNel 2010 viene rinviato a giudizio con l'accusa di dichiarazione fraudolenta tramite false fatture, e successivamente assolto con formula piena.\nIl 27 maggio 2012 \u00e8 stato eletto dal congresso nazionale della Lega Nord segretario della Lega Nord Emilia..\nIl 7 ottobre 2012, a Venezia, in occasione della festa dei popoli padani, \u00e8 intervenuto tenendo un discorso per dare sostegno e solidariet\u00e0 ai terremotati in Emilia.\nAlle elezioni politiche del 2013 \u00e8 candidato al Senato della Repubblica, in \"regione Emilia-Romagna\", nelle liste della Lega Nord (in seconda posizione, dietro a Giulio Tremonti che era capolista in pi\u00f9 circoscrizioni), tuttavia non riesce ad essere eletto poich\u00e9 la Lega Nord in Emilia-Romagna si ferma al 2.68% dei consensi (e dunque non supera la soglia di sbarramento del 3% per poter eleggere senatori).\nA partire dal 2014, si \u00e8 fatto promotore e organizzatore della Festa Provinciale della sezione Lega Nord di Parma, manifestazione che si svolge l'ultimo week-end di luglio a Fontevivo.\nConsigliere regionale.\nIn occasione delle elezioni regionali in Emilia-Romagna del 2014 si \u00e8 candidato per la carica di consigliere regionale, in provincia di Parma, nelle liste della Lega Nord, venendo eletto con oltre 2.600 preferenze.\nIn consiglio regionale assume la carica di Vicepresidente dell'Assemblea Legislativa.\nViene rieletto in occasione delle elezioni regionali in Emilia-Romagna del 2020, con oltre 5.600 preferenze, venendo riconfermato Vicepresidente dell'Assemblea legislativa il 28 febbraio 2020.\nProvvedimenti giudiziari.\nIl 12 gennaio 2015 \u00e8 stato condannato a un anno e tre mesi di reclusione e al pagamento di un risarcimento di 150.000 euro: l'accusa era di diffamazione aggravata dalla discriminazione razziale. Tutto \u00e8 nato da un'immagine pubblicata sulla sua pagina Facebook, dove il ministro di origini congolesi C\u00e9cile Kyenge veniva rappresentata con il volto da scimmia. All'epoca della denuncia dichiar\u00f2: \u00aba noi leghisti dicono di peggio a me, ad esempio, quante volte hanno dato del bovaro\u00bb, e al momento della sentenza ha ricevuto il supporto del segretario della Lega Nord Matteo Salvini\nAttivit\u00e0 a favore dell'agricoltura.\nNel 1995, ha fondato il \"Comitato Produttori Latte\", divenuto poi Associazione Produttori Latte \"Emilat\", con diversi soci-allevatori della regione Emilia-Romagna, cos\u00ec da dar vita ad una serie d'incontri presso il Ministero dell'Agricoltura, per la soluzione di diverse problematiche che hanno attanagliato il settore agroalimentare ed in particolare la produzione lattiero-casearia, uno dei punti di forza per l'economia della regione emiliana, ossia la produzione del Parmigiano-Reggiano."}
{"id": "1877262", "revid": "289247", "url": "https://it.wikipedia.org/wiki?curid=1877262", "title": "Vela alle olimpiadi estive", "text": ""}
{"id": "1877266", "revid": "123115122", "url": "https://it.wikipedia.org/wiki?curid=1877266", "title": "C\u00e9dric Kahn", "text": "Carriera.\nNel 2016 ha partecipato al film \"Dopo l'amore\"."}
{"id": "1877267", "revid": "110157", "url": "https://it.wikipedia.org/wiki?curid=1877267", "title": "Microregione di Santo \u00c2ngelo", "text": "Santo \u00c2ngelo \u00e8 una microregione del Rio Grande do Sul in Brasile, appartenente alla mesoregione di Noroeste Rio-Grandense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 16 comuni:"}
{"id": "1877268", "revid": "438678", "url": "https://it.wikipedia.org/wiki?curid=1877268", "title": "Luci nella notte", "text": "Luci nella notte (\"Feux rouges\") \u00e8 un film del 2004 diretto da C\u00e9dric Kahn. Il film prende spunto dall'omonimo romanzo di Georges Simenon edito in Italia da Adelphi nel 2004 con lo stesso titolo e da Mondadori nel 1960 con il titolo di \"Luci rosse\".\nTrama.\nAlla vigilia delle ferie estive, Antoine ed H\u00e9l\u00e8ne, una coppia parigina, partono in auto per le vacanze con l'intenzione di fermarsi prima nella colonia nel sud della Francia a prendere i due figli. Ma il viaggio inizia in forte ritardo e non prosegue bene: le interminabili code autostradali creano un clima molto teso tra i due, accentuato dal bisogno di Antoine di fermarsi spesso a bere: e Antoine beve solo birra o whisky. Il desiderio di quest'ultimo di sostare in un bar lungo la strada, unito al fatto che lui ha voluto uscire dall'autostrada per evitare code, provoca una furiosa lite che spinge H\u00e9l\u00e8ne a proseguire da sola in treno. Dopo avere atteso al bar diverso tempo e avere bevuto molto, Antoine si rimette in marcia, dando un passaggio a un autostoppista. Per\u00f2 non vedendo la moglie ormai da diverse ore, inizia a preoccuparsi; al cellulare non risponde e nei locali e ristoranti lungo la strada nessuno l'ha vista. H\u00e9l\u00e8ne sembra davvero sparita nel nulla, ma per Antoine i problemi sembrano essere solo all'inizio, dato che l'autostoppista \u00e8 in realt\u00e0 un pericoloso evaso in fuga dalla polizia e probabilmente \u00e8 pure responsabile della scomparsa di H\u00e9l\u00e8ne.\nRiconoscimenti.\nIl film \u00e8 stato candidato agli Independent Spirit Awards 2005 come miglior film straniero."}
{"id": "1877270", "revid": "1543377", "url": "https://it.wikipedia.org/wiki?curid=1877270", "title": "Bossoroca", "text": "Bossoroca \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Santo \u00c2ngelo."}
{"id": "1877272", "revid": "1305772", "url": "https://it.wikipedia.org/wiki?curid=1877272", "title": "Catu\u00edpe", "text": "Catu\u00edpe \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Santo \u00c2ngelo."}
{"id": "1877273", "revid": "57342", "url": "https://it.wikipedia.org/wiki?curid=1877273", "title": "Jacques Audiard", "text": "Ha vinto i maggiori premi assegnati al Festival di Cannes, ossia la Palma d'oro per \"Dheepan - Una nuova vita\", il Grand Prix Speciale della Giuria per \"Il profeta\" e il Prix du sc\u00e9nario per \"Un h\u00e9ros tr\u00e8s discret\". Ha inoltre vinto 4 Premi C\u00e9sar e per il film \"Il profeta\" si \u00e8 aggiudicato un Premio BAFTA e un National Board of Review, ricevendo inoltre la candidatura all'Oscar al miglior film straniero.\nBiografia.\nFiglio del regista e sceneggiatore Michel Audiard, dopo aver abbandonato gli studi di Lettere entra nel mondo del cinema come montatore. All'inizio degli anni ottanta si dedica alla sceneggiatura, collaborando fra l'altro con il padre per il film \"Mia dolce assassina\" (1983), diretto da Claude Miller.\nEsordisce alla regia nel 1994 con il noir \"Regarde les hommes tomber\", tratto dal romanzo \"Triangle\" di Teri White e interpretato da Jean-Louis Trintignant, Mathieu Kassovitz e Jean Yanne. Presentato nella Settimana internazionale della critica del 47\u00ba Festival di Cannes, il film conquista tre Premi C\u00e9sar, fra cui quello per la migliore opera prima. La sua opera seconda, \"Un h\u00e9ros tr\u00e8s discret\" (1996), di nuovo con Trintignant e Kassovitz, viene presentata in concorso al 49\u00ba Festival di Cannes, dove riceve il premio per la miglior sceneggiatura.\nNel 2001 realizza \"Sulle mie labbra\", con Emmanuelle Devos e Vincent Cassel, candidato a nove Premi C\u00e9sar, tra cui miglior film e miglior regista, e vincitore di tre premi (migliore attrice, miglior sceneggiatura e miglior sonoro). Il suo quarto film, \"Tutti i battiti del mio cuore\" (2005), con Romain Duris, remake del film statunitense \"Rapsodia per un killer\" di James Toback, viene presentato in concorso al Festival di Berlino, dove riceve un Orso d'argento per la colonna sonora, e trionfa ai Premi C\u00e9sar, vincendo otto premi (su dieci candidature), tra cui quelli per il miglior film e il miglior regista.\nLa definitiva consacrazione arriva con \"Il profeta\" (2009), vincitore del Grand Prix Speciale della Giuria del 62\u00ba Festival di Cannes e di nove Premi C\u00e9sar, nonch\u00e9 candidato all'Oscar al miglior film straniero. In occasione del 67\u00ba Festival di Cannes ha tenuto una masterclass aperta al pubblico durante la quale ha parlato della sua idea di cinema e del lavoro del regista. Nel 2015 vince la Palma d'oro al 68\u00ba Festival di Cannes con il film \"Dheepan - Una nuova vita\".\nVita privata.\n\u00c8 stato sposato con la regista Marion Vernoux, dalla quale ha avuto tre figli."}
{"id": "1877274", "revid": "124596952", "url": "https://it.wikipedia.org/wiki?curid=1877274", "title": "Er giorno der giudizzio", "text": "Er giorno der giudizzio \u00e8 un sonetto composto da Giuseppe Gioachino Belli il 25 novembre del 1831.\nCommento.\nLa fonte iconografica del sonetto.\nA una prima considerazione verrebbe da pensare che Belli, nella descrizione di questo Giudizio universale, si sia rifatto al famoso affresco di Michelangelo soprattutto per il verso iniziale di quei \"quattro angeloni\" che richiamano le immagini statuarie del pittore della Cappella Sistina; ma basta poco per capire che non \u00e8 cos\u00ec quando il rimanente del verso descrive un universo con \"quattro cantoni\" dando una limitazione spaziale pi\u00f9 congeniale alla mente semplice del plebeo romano che molto probabilmente, al contrario del poeta, non era mai entrato nella Sistina. La critica letteraria ha infatti osservato come la descrizione del giudizio, nel proposito di Belli di mantenersi distinto dal suo protagonista plebeo, si rif\u00e0 piuttosto a un qualche quadro barocco presente in una delle tante chiese romane che colpiva per i suoi toni enfatici, molto di pi\u00f9 delle forme classiche michelangiolesche, la fantasia popolare. La conferma verrebbe poi anche dalla descrizione dei trapassati come una \"filastrocca de schertri a pecorone\" raffigurazione tipica della iconografia della morte diffusa nell'et\u00e0 della Controriforma, che nella Roma ottocentesca del Belli \u00e8 ancora viva e operante.\nMa \u00e8 molto probabile che un'ulteriore e diretta fonte iconografica possa vedersi negli affreschi di Luca Signorelli per la Cappella di San Brizio nel Duomo di Orvieto, che Belli, nei suoi frequenti viaggi giovanili verso le Marche e nei successivi in Umbria a trovare il figlio Ciro studente, aveva visitato spinto, forse, anche da un certo interesse di documentazione \"etnografica\" nei confronti della reliquia del miracolo eucaristico di Bolsena ivi conservata.\nNon era certo la condivisione per il culto delle reliquie che lo avrebbe portato ad Orvieto in quanto, da autentico \"buon cristiano\", Belli avversava ogni manifestazione miracolistica (basta leggere i sonetti ed i commenti agli stessi, con la costante e aspra contestazione del culto dei santi e delle relative \"erliquie\" e manifestazioni straordinarie).\nLa conoscenza dell'affresco de \"La resurrezione della carne\", \u00e8 testimoniata dalla forte affinit\u00e0 che si riscontra con i versi del sonetto: la presenza dei grandi angeli con le \"trombe in bocca\" (in questo caso due, data la bidimensionalit\u00e0 del dipinto, ma che rimandano alle \"due schiere\" dei santi e dei reprobi che vanno formandosi), ma, soprattutto, gli \"scheletri\" che escono carponi dalla terra, si rialzano e riprendono la loro figura umana e, per finire, la \"sonagliera\" di angeli che turbina sullo sfondo.\nIl filosofo \"plebeo\".\nChi altro poi se non un involontario blasfemo popolano romano avrebbe potuto paragonare Dio a una chioccia? Qui ancora sembra non essersi realizzata quell'ambiguit\u00e0 tra il punto di vista del plebeo romano e quello dell'autore che caratterizza la produzione poetica posteriore a questo sonetto dov'\u00e8 pi\u00f9 difficile riconoscere il \u00absoggetto dell'enunciato\u00bb , l'autore, che vuole mantenersi distante e neutrale, dai suoi personaggi popolari.\nQuando poi il sonetto termina con quella sfiduciata e sconsolata conclusione (\"Smorzeranno li lumi, e bona sera\"), che richiama l'espressione popolare dialettale romana \u00ab\"e bbonanotte ar secchio\"\u00bb, \u00e8 senz'altro il filosofo plebeo che parla e che conclude la sua descrizione del giorno del giudizio universale con una rassegnata considerazione di come \"spente le luci\" sulla grandiosit\u00e0 della scena, e calato il sipario non ci sar\u00e0 pi\u00f9 niente da fare che andarsene a dormire per l'eternit\u00e0 l\u00e0 dove il Padreterno ha deciso per suo insindacabile giudizio."}
{"id": "1877275", "revid": "110157", "url": "https://it.wikipedia.org/wiki?curid=1877275", "title": "Dezesseis de Novembro", "text": "Dezesseis de Novembro \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Santo \u00c2ngelo."}
{"id": "1877276", "revid": "110157", "url": "https://it.wikipedia.org/wiki?curid=1877276", "title": "Entre-Iju\u00eds", "text": "Entre-Iju\u00eds \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Santo \u00c2ngelo."}
{"id": "1877277", "revid": "438678", "url": "https://it.wikipedia.org/wiki?curid=1877277", "title": "Ognuno cerca il suo gatto", "text": "Ognuno cerca il suo gatto (\"Chacun cherche son chat\") \u00e8 un film del 1996 diretto da C\u00e9dric Klapisch.\nIl film \u00e8 ambientato ed \u00e8 stato girato nel quartiere parigino della Bastiglia, per la precisione l'11\u00b0 Arrondissement.\nTrama.\nParigi: Chloe, una giovane truccatrice, \u00e8 alla vigilia delle ferie e il suo problema principale \u00e8 trovare una sistemazione per il suo gatto. Dopo aver provato invano ad affidarlo a molti dei suoi conoscenti, la ragazza trova la disponibilit\u00e0 di una vecchietta, amante degli animali e che abita nel suo stesso quartiere. Al ritorno dalle vacanze, Chloe trova un'amara sorpresa; la signora \u00e8 disperata perch\u00e9 il gatto, da circa tre giorni, sembra essere sparito nel nulla. Chloe si d\u00e0 subito da fare per trovarlo, sostenuta dall'aiuto di alcune persone, tra cui diverse signore anziane ed un ragazzo ritardato. Ma il quartiere \u00e8 immenso e nessuna delle tante persone che Chloe conosce durante la ricerca sembra averlo visto; trovare il gatto non sar\u00e0 facile..."}
{"id": "1877279", "revid": "110157", "url": "https://it.wikipedia.org/wiki?curid=1877279", "title": "Eug\u00eanio de Castro", "text": "Eug\u00eanio de Castro \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Santo \u00c2ngelo."}
{"id": "1877281", "revid": "110157", "url": "https://it.wikipedia.org/wiki?curid=1877281", "title": "Giru\u00e1", "text": "Giru\u00e1 \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Santo \u00c2ngelo."}
{"id": "1877284", "revid": "110157", "url": "https://it.wikipedia.org/wiki?curid=1877284", "title": "Pirap\u00f3", "text": "Pirap\u00f3 \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Santo \u00c2ngelo."}
{"id": "1877285", "revid": "1564499", "url": "https://it.wikipedia.org/wiki?curid=1877285", "title": "Cervino (disambigua)", "text": ""}
{"id": "1877286", "revid": "1965021", "url": "https://it.wikipedia.org/wiki?curid=1877286", "title": "Tony Gatlif", "text": "Ha vinto il premio per la miglior regia al Festival di Cannes 2004 con il film \"Exils\" e due volte il Premio C\u00e9sar per la migliore musica da film, nel 1999 con \"Gadjo dilo - Lo straniero pazzo\" e nel 2001 con \"Vengo - Demone flamenco\".\nBiografia.\nTony Gatlif \u00e8 nato ad Algeri, nell'allora Algeria francese, il 10 settembre del 1948 da padre cabilo e da madre di etnia rom. Si trasferisce con la famiglia in Francia nel 1960, durante la Guerra d'Algeria. Grazie ad un corso d'arte drammatica dal riformatorio arriva ad incontrare l'attore Michel Simon nel 1966. Quindi recita a teatro fino a realizzare il suo primo film nel 1975, \"La t\u00eate en ruines\".\nNel 1981 inizia il tema che approfondir\u00e0 di film in film: i Rom."}
{"id": "1877288", "revid": "110157", "url": "https://it.wikipedia.org/wiki?curid=1877288", "title": "Santo Ant\u00f4nio das Miss\u00f5es", "text": "Santo Ant\u00f4nio das Miss\u00f5es \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Santo \u00c2ngelo."}
{"id": "1877290", "revid": "4175", "url": "https://it.wikipedia.org/wiki?curid=1877290", "title": "Andy Priaulx", "text": "Carriera.\n\u00c8 l'unico pilota ad aver vinto quattro titoli consecutivi a livello internazionale in competizioni FIA riservate a vetture turismo, dal 2004 al 2007. Il record precedente erano i tre successi di Roberto Ravaglia, ottenuti dal 1986 al 1988.\nPriaulx ha iniziato a competere con i kart a otto anni e dopo una breve esperienza con il powerboat \u00e8 passato all'hillclimbing, specialit\u00e0 nella quale riusc\u00ec a vincere il campionato britannico nel 1995.\nPass\u00f2 quindi alle corse in circuito partecipando al campionato britannico di Formula Renault e poi al campionato britannico di Formula 3. Nel 1998 giunse secondo nella Formula Palmer Audi Winter Series e nel 1999 vinse il campionato nazionale riservato alle Renault Spider. Torn\u00f2 poi alla Formula 3 nelle stagioni 2000 e 2001, piazzandosi sesto in classifica nel 2001.\nNel 2001 Priaulx debutt\u00f2 nel campionato britannico turismo a Oulton Park con il team Egg Vauxhall in sostituzione di Phil Bennett, ottenendo la pole position e un podio. Fu cos\u00ec ingaggiato dalla Honda per la stagione successiva: vinse una corsa e ottenne altri tre podi, chiudendo al quinto posto. Nel 2003 firm\u00f2 per la BMW per l'Europeo Turismo, combattendo per il titolo quasi fino alla fine e concludendo terzo. Occasionalmente ha partecipato anche a gare valide per il campionato australiano Supercars.\nIl 2004 fu l'anno che lo vide diventare campione europeo dopo un lungo duello con Dirk M\u00fcller. Entrambi ottennero lo stesso numero di punti ma Priaulx prevalse avendo vinto cinque corse contro le tre dell'avversario.\nPriaulx si ripet\u00e9 nel 2005, in quello che intanto era diventato un campionato mondiale, il WTCC, con tappa finale a Macao: si laure\u00f2 campione con i secondi posti nelle due manche dell'ultimo GP mentre i suoi rivali pi\u00f9 vicini, Dirk M\u00fcller e Fabrizio Giovanardi non andarono a punti. Nello stesso anno vinse la 24 Ore del N\u00fcrburgring con la BMW M3 GTR.\nNel 2006 invece gli bast\u00f2 arrivare al quinto posto nell'ultima gara per rimanere con un punto di vantaggio su J\u00f6rg M\u00fcller. Infine nel 2007 si impose vincendo la seconda prova dell'ultima gara, sempre a Macao. Nel 2008 si classific\u00f2 quarto con una sola vittoria a Pau. Conferm\u00f2 il quarto posto finale anche nelle stagioni 2009 e 2010, rispettivamente con due e sei vittorie all'attivo. In tutte queste stagioni gareggi\u00f2 con una BMW 320si.\nDopo aver disputato nel 2011 la Intercontinental Le Mans Cup, nel 2012 ha esordito nel Deutsche Tourenwagen Masters, correndo sempre con una BMW."}
{"id": "1877291", "revid": "110157", "url": "https://it.wikipedia.org/wiki?curid=1877291", "title": "S\u00e3o Luiz Gonzaga", "text": "S\u00e3o Luiz Gonzaga \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Santo \u00c2ngelo."}
{"id": "1877294", "revid": "110157", "url": "https://it.wikipedia.org/wiki?curid=1877294", "title": "S\u00e3o Nicolau (Brasile)", "text": "S\u00e3o Nicolau \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Santo \u00c2ngelo."}
{"id": "1877296", "revid": "767487", "url": "https://it.wikipedia.org/wiki?curid=1877296", "title": "Senador Salgado Filho", "text": "Senador Salgado Filho \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Santo \u00c2ngelo."}
{"id": "1877297", "revid": "767487", "url": "https://it.wikipedia.org/wiki?curid=1877297", "title": "Carmelo Buonocore", "text": "Carriera.\nLa sua carriera \u00e8 legata soprattutto all'Ambrosiana (poi Inter), dove giunse nella stagione 1936-1937. Gioc\u00f2 con i colori nerazzurri fino al campionato 1942-1943, contribuendo alla conquista dello scudetto del 1937-1938, della Coppa Italia nel 1938-1939 e ancora allo scudetto del 1939-1940.\nHa giocato anche a Palmi nella Palmese, a Messina nella Peloro e nel Calcio Messina ed a Lecco nel Calcio Lecco."}
{"id": "1877298", "revid": "339392", "url": "https://it.wikipedia.org/wiki?curid=1877298", "title": "Doura", "text": ""}
{"id": "1877299", "revid": "110157", "url": "https://it.wikipedia.org/wiki?curid=1877299", "title": "Ubiretama", "text": "Ubiretama \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Santo \u00c2ngelo."}
{"id": "1877301", "revid": "767487", "url": "https://it.wikipedia.org/wiki?curid=1877301", "title": "Vit\u00f3ria das Miss\u00f5es", "text": "Vit\u00f3ria das Miss\u00f5es \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Santo \u00c2ngelo."}
{"id": "1877303", "revid": "1442080", "url": "https://it.wikipedia.org/wiki?curid=1877303", "title": "M-learning", "text": "M-learning o mobile learning, \u00e8 l'apprendimento a distanza con l'ausilio di dispositivi elettronici mobili personali come PDA, telefono cellulare, riproduttori audio digitali, fotocamere digitali, registratori vocali, pen scanner, ecc.\nPu\u00f2 essere finalizzata ad alcuni obiettivi del progetto educativo di un'istituzione educativa svincolando l'intervento didattico dai limiti posti dalla compresenza fisica dei studenti. Nasce come evoluzione dell'e-learning o \"electronic learning\", cio\u00e8 apprendimento con l'ausilio di dispositivi elettronici, il quale - a sua volta - trae origine dal d-learning o \"distance learning,\" ovvero apprendimento a distanza. Le differenze tra e-learning e m-learning sono molteplici. La prima presuppone la disponibilit\u00e0 di un computer desktop o laptop, fruibile solo in alcuni contesti, mentre gli strumenti mediante i quali si accede al m-learning non sono vincolati a un luogo e possono essere fruibili ovunque e in qualsiasi situazione.\nIl rapido sviluppo della tecnologia delle comunicazioni e dell'informatica ha reso possibile sviluppare nuove forme di istruzione. La conoscenza di dispositivi mobili da parte degli studenti di oggi rende possibile l'ingresso dell'apprendimento mobile. Gli allievi che usano dispositivi di apprendimento mobile ricercano lezioni \"just-in-time\", \"just-for-me\" (\"al momento, proprio per me\") in formati piccoli e gestibili, da poter utilizzare laddove ne abbiano bisogno. In generale, l'apprendimento mobile pu\u00f2 essere considerato una forma di insegnamento o di studio che si verifica quando un allievo interagisce attraverso dispositivi mobili.\nStoria.\nLa storia del m-learning inizia nel 1927 quando Jacques Roston, fondatore di Linguaphone cominci\u00f2 a distribuire il proprio corso di lingue non pi\u00f9 a mezzo di speciali fonolettori ma mediante dischi per i grammofoni di uso comune.Un passo avanti verso il moderno m-learning fu immaginato da Alan Kay, consulente dello Xerox Palo Alto Research Center Incorporated, che, a partire dal 1968, propose l'idea, rivoluzionaria per l'epoca, di una sorta di computer portatile (dallo stesso denominato Dynabook) con il quale poter approcciare i bambini al mondo dell'informatica.Dal 2000 in poi la Commissione Europea ha finanziato vari progetti in tal senso, tra cui:"}
{"id": "1877304", "revid": "110157", "url": "https://it.wikipedia.org/wiki?curid=1877304", "title": "Rolador", "text": "Rolador \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Santo \u00c2ngelo."}
{"id": "1877310", "revid": "767487", "url": "https://it.wikipedia.org/wiki?curid=1877310", "title": "Opera nazionale per il Mezzogiorno d'Italia", "text": "L'Opera nazionale per il Mezzogiorno d'Italia \u00e8 una rete di orfanotrofi e altre strutture dedicate all'assistenza dei pi\u00f9 poveri concepita dal barnabita padre Giovanni Semeria e da lui fondata insieme a don Giovanni Minozzi.\nI due religiosi avevano toccato con mano le condizioni in cui la prima guerra mondiale aveva lasciato le regioni pi\u00f9 povere d'Italia, e avevano coltivato insieme il progetto di raccogliere il testamento di tanti genitori morti in guerra. Cominciarono cos\u00ec ad occuparsi dei bambini rimasti orfani. Decisero quindi di partire dal sud d'Italia, che dalla guerra aveva ricevuto le ferite pi\u00f9 consistenti. Crearono case, strutture di formazione e di preghiera. Il loro impegno era quello di preparare uomini per il futuro.\nNel 1919, il 15 agosto, si inaugur\u00f2 cos\u00ec il primo istituto dell'Opera, ad Amatrice. Ospitava all'inizio dodici orfanelle. Lo seguirono quelli di Potenza, Gioia del Colle, e centinaia di altre istituzioni, sempre nel Mezzogiorno del Paese: orfanotrofi, scuole, asili, centri di formazione professionale di tipo agrario e di indirizzo artigianale (tipografia, falegnameria, calzoleria) ed Istituti Superiori.\nIl Minozzi vide la necessit\u00e0 di consolidare il lavoro che veniva svolto. Decise di abbandonare il modello collaborativo, per il quale ognuno degli istituti dell'Opera veniva affidato a sacerdoti o religiosi chiesti in prestito ai rispettivi superiori, e volle fondare una congregazione religiosa, la Pia societ\u00e0 dei discepoli. Essa ottenne l'approvazione pontificia nel 1931.\nNel 1940 ci fu poi l'approvazione delle suore Ancelle del Signore, con la finalit\u00e0 di continuare a prestare il servizio nelle case dell'Opera."}
{"id": "1877311", "revid": "729019", "url": "https://it.wikipedia.org/wiki?curid=1877311", "title": "Microregione di Soledade", "text": "Soledade \u00e8 una microregione del Rio Grande do Sul in Brasile, appartenente alla mesoregione di Noroeste Rio-Grandense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 8 comuni:"}
{"id": "1877314", "revid": "254059", "url": "https://it.wikipedia.org/wiki?curid=1877314", "title": "Barros Cassal", "text": "Barros Cassal \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Soledade."}
{"id": "1877318", "revid": "1305772", "url": "https://it.wikipedia.org/wiki?curid=1877318", "title": "Fontoura Xavier", "text": "Fontoura Xavier \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Soledade."}
{"id": "1877320", "revid": "729019", "url": "https://it.wikipedia.org/wiki?curid=1877320", "title": "Motore Simca Rush", "text": "I motori Simca Rush sono stati una piccola famiglia di motori a scoppio prodotti dal 1959 al 1969 dalla Casa automobilistica francese Simca.\nCaratteristiche.\nLa famiglia dei motori \"Rush\" \u00e8 composta da due versioni: una da 1.3 litri ed una da 1.1 litri, rispettivamente imparentate in maniera stretta con il motore Flash e con il motore Fiat da 1089 cm\u00b3 (codice interno della Casa: 312), rispetto ai quali sono state introdotte non poche novit\u00e0 (si stima che nel caso della versione 1.3 siano stati ben 172 i singoli pezzi cambiati nel passaggio da \"Flash\" a \"Rush\"). Dei motori che le versioni \"Rush\" vanno a sostituire, venne riproposta la tradizionale architettura a 4 cilindri in linea e le caratteristiche dimensionali di entrambi. Per il resto, cambiano invece numerosi particolari, come l'albero a gomiti su 5 supporti di banco anzich\u00e9 3. \u00c8 stata inoltre rivista la testata con nuove valvole e sedi delle valvole, ed ancora vi furono nuovi collettori di aspirazione e scarico ed un nuovo filtro olio di tipo centrifugo.&lt;br&gt;\nDei motori \"Rush\" \u00e8 esistita una sola variante da 1.1 litri e ben quattro da 1.3 litri:\nIl motore \"Rush\" \u00e8 stato sostituito all'inizio del 1970 da un motore nuovo, non pi\u00f9 imparentato con il Rush stesso, ma con il 1.5 2N2, e denominato 2L2."}
{"id": "1877322", "revid": "110157", "url": "https://it.wikipedia.org/wiki?curid=1877322", "title": "Ibirapuit\u00e3", "text": "Ibirapuit\u00e3 \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Soledade."}
{"id": "1877327", "revid": "110157", "url": "https://it.wikipedia.org/wiki?curid=1877327", "title": "Lago\u00e3o", "text": "Lago\u00e3o \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Soledade."}
{"id": "1877328", "revid": "1318658", "url": "https://it.wikipedia.org/wiki?curid=1877328", "title": "Castrum Novum (Fara Novarese)", "text": "Il Castrum Novum, noto anche come Castello Superiore, sorge sulla collina di Fara Novarese, a nord del pi\u00f9 antico \"Castrum Vetus\".\nStoria.\nIl secondo castello di Fara viene menzionato per la prima volta in una relazione del 1450, diretta al nuovo duca di Milano Francesco Sforza: l'anno successivo, lo Sforza autorizz\u00f2 la fortificazione dei due castelli. Il castello \u00e8 nuovamente menzionato in un documento del 1499, nel quale si cita la presenza di due porte.\nNel 1618 Giovanni Andrea Tornielli, acquis\u00ec il castello apportandovi alcune modifiche. Una cappella posta vicino ad un ingresso, consacrata all'Annunciazione, doveva gi\u00e0 essere stata demolita a quel tempo e il nuovo proprietario ne fa erigere una nuova intitolata a San Gerolamo.\nIl \"Castrum Vetus\" doveva essere gi\u00e0 in rovina nel XVII secolo e il \"Castrum Novum\" doveva presentarsi non pi\u00f9 riconoscibile come struttura fortificata: in una relazione del 1635 di Matteo Tornielli sulle condizioni di Fara, viene riferito che nel paese \"N\u00e9 vi \u00e8 castello, roccha, fortezza, n\u00e9 carceri\".\nNel 1766 il conte Carlo Maria Tornielli inizi\u00f2 la trasformazione del fabbricato in villa di campagna, realizzando la monumentale scalinata meridionale e ricavando un giardino.\nNell'XIX secolo la struttura venne acquistata dalla famiglia Orlani di Turbigo, che fece realizzare il giardino all'italiana, aggiungendo scalinate e grotte decorate a mosaico.\nIl castello, ormai trasformato in villa, pass\u00f2 per molti proprietari, fino al 1915, anno in cui venne trasformato in seminario intitolato a San Gerolamo, gestito dalla Congregazione dei Servi della Carit\u00e0. Il seminario chiuse nel 1949 a causa della diminuzione delle vocazioni, e venne sostituito da un collegio.\nDal 1990 la struttura \u00e8 stata trasformata di una casa di cura privata.\nStruttura.\nDell'antica struttura del \"Castrum Novum\" \u00e8 rimasto l'ingombro: gli antichi edifici sono inglobati nella parte meridionale dell'attuale casa di cura, mentre la parte nord \u00e8 moderna.\nLa cappella di San Gerolamo era ancora in piedi nel 1916, ma venne demolita in seguito ai danni subiti per un incendio. Una nuova cappella sempre dedicata a San Gerolamo, in stile neogotico, venne ricavata nel 1918 al posto delle antiche scuderie. La cappella \u00e8 stata decorata con fregi e medaglioni riproducenti santi legati alla Congregazione dei Servi della Carit\u00e0, opera del pittore milanese Guglielmo Da Re.\nIncastrata nelle fondamenta dell'abside della cappella neogotica, sporgente dall'ingombro delle antiche strutture, nel 1925 venne realizzata una piccola riproduzione della Grotta di Lourdes, accessibile dal giardino."}
{"id": "1877330", "revid": "36426", "url": "https://it.wikipedia.org/wiki?curid=1877330", "title": "Statua di Marco Aurelio", "text": ""}
{"id": "1877331", "revid": "110157", "url": "https://it.wikipedia.org/wiki?curid=1877331", "title": "Morma\u00e7o", "text": "Morma\u00e7o \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Soledade."}
{"id": "1877334", "revid": "767487", "url": "https://it.wikipedia.org/wiki?curid=1877334", "title": "S\u00e3o Jos\u00e9 do Herval", "text": "S\u00e3o Jos\u00e9 do Herval \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Soledade."}
{"id": "1877339", "revid": "110157", "url": "https://it.wikipedia.org/wiki?curid=1877339", "title": "Soledade (Rio Grande do Sul)", "text": "Soledade \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Soledade."}
{"id": "1877341", "revid": "110157", "url": "https://it.wikipedia.org/wiki?curid=1877341", "title": "Tunas", "text": "Tunas \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Soledade."}
{"id": "1877344", "revid": "33751", "url": "https://it.wikipedia.org/wiki?curid=1877344", "title": "Stadio di Shanghai", "text": "Lo stadio di Shanghai (\u4e0a\u6d77\u9ad4\u80b2\u5834) \u00e8 uno stadio multi-uso di Shanghai, in Cina. Viene attualmente utilizzato soprattutto per le partite di calcio. \nCostruito tra il 1997 e il 1999, \u00e8 stato inaugurato il 14 marzo 1999, in occasione dell'ottava edizione dei Giochi nazionali di Cina, tenutisi a Shanghai.\n\u00c8 in grado di contenere circa 80 000 persone e viene per questo chiamato anche \"Ottantamillesimo stadio del popolo\". \u00c8 uno dei trenta pi\u00f9 grandi stadi di calcio nel mondo e il secondo pi\u00f9 grande della Cina dopo il completamento dello stadio nazionale di Pechino nel 2007. \u00c8 stato utilizzato per le partite dei gironi del torneo calcistico dell'Olimpiade pechinese del 2008.\nOspita anche lo Shanghai Golden Grand Prix, meeting annuale di atletica leggera parte del circuito della Diamond League.\nLo stadio di Shanghai \u00e8 situato vicino allo stadio coperto di Shanghai. Dato che i nomi sono simili, i due impianti sono spesso confusi, specialmente dopo l'apertura della linea 4 della metropolitana, che ha due fermate con questi nomi.\nL'8 agosto 2015 ha ospitato la gara di Supercoppa italiana vinta dalla per 2-0 contro la .\nTrasporti.\nPer raggiungere lo stadio di Shanghai bisogna prendere la linea 4 e scendere a stadio di Shanghai."}
{"id": "1877356", "revid": "1543377", "url": "https://it.wikipedia.org/wiki?curid=1877356", "title": "Mitridate III del Ponto", "text": "Pu\u00f2 aver regnato in un periodo, non definibile con certezza, compreso tra il 220 a.C. e il 190 a.C. circa, di cui niente si conosce, poich\u00e9 il regno del Ponto spar\u00ec dalla storia. La sua stessa esistenza viene contestata da alcuni storici, anche se \u00e8 necessario considerare l'indicazione di Appiano riguardo a Mitridate Eupatore come l'ottavo re della dinastia e il sesto che porta questo nome."}
{"id": "1877361", "revid": "599013", "url": "https://it.wikipedia.org/wiki?curid=1877361", "title": "Freddy Loix", "text": "Biografia.\nInizi\u00f2 con i kart a 15 anni, per passare presto per\u00f2 ai rally. Disput\u00f2 la sua prima gara nel 1990 al \"RTS Rally\", in Belgio, a bordo di una Lancia Delta HF 4WD, non riuscendo a terminare la gara. Esord\u00ec invece nel mondiale nel 1993 al Rally di Sanremo, su una Opel Astra GSi 16V, classificandosi al nono posto assoluto e al secondo nella classe A7. Nel 1994 divent\u00f2 campione belga della classe 2 litri (F2).\nLa carriera nel mondiale WRC.\nNel 1996 approd\u00f2 nel massimo campionato, disputando tre gare con una Toyota Celica GT-Four del \"Toyota Team Belgium\" affiancato dal copilota Sven Smeets, col quale condivise tutto il resto della sua carriera nel mondiale WRC; conquist\u00f2 i suoi primi punti iridati al rally di Sanremo, dove fu quarto e termin\u00f2 l'annata al'ottavo posto in classifica generale. Nel 1997 partecip\u00f2 a sei appuntamenti mondiali sempre con la Toyota Celica e ottenne in suo primo podio al Rally del Portogallo, piazzandosi al secondo posto. Nel 1998 pass\u00f2 a guidare la Toyota Corolla WRC, sempre per la divisione belga della squadra giapponese, conquistando altri due podi in quattro gare disputate e giungendo ancora ottavo a fine stagione.\nNel 1999 Loix e Smeets passarono alla squadra ufficiale Mitsubishi, affiancando il tre volte campione del mondo Tommi M\u00e4kinen alla guida della Carisma GT Evo VI e dovendo affrontare grandi difficolt\u00e0 a causa di un brutto incidente accaduto loro nel Safari Rally, quando capottarono a oltre 160 km/h e Loix fu costretto a trascorrere la notte in ospedale per precauzione. Nonostante ci\u00f2 riusci a ottenere quattro quarti posti che gli valsero ancora una volta l'ottavo posto nella generale. Continu\u00f2 a guidare per Mitsubishi nelle due stagioni successive, senza tuttavia riuscire a ottenere piazzamenti a podio.\nNel 2002 venne ingaggiato dalla Hyundai Motorsport e ottenne un solo punto in tutta la stagione con la Accent WRC, con la quale gareggi\u00f2 anche nel 2003 con risultati analoghi. La sua esperienza nel mondiale rally termin\u00f2 alla fine della stagione 2004, quando Loix disput\u00f2 soltanto cinque gare sulla 307 WRC della squadra ufficiale Peugeot, con la quale debutt\u00f2 nell'ultimo rally del 2003, in Galles, come sostituto di Richard Burns con la 206 WRC.&lt;br&gt;\nIn totale nel WRC Loix conta 89 gare disputate, 3 podi conquistati e un totale di 34 prove speciali vinte.\nIl passaggio all'IRC.\nDal 2007 Loix pass\u00f2 alla competizione FIA Intercontinental Rally Challenge (IRC) con il team \"Peugeot Sport Belgio\", alla guida di una Peugeot 207 S2000, con la quale ottenne il suo miglior risultato nella stagione 2008 con 3 vittorie e piazzandosi secondo nella classifica finale piloti. Nella stagione 2010 pass\u00f2 al team \u0160koda Motorsport, alla guida di una \u0160koda Fabia S2000, con la quale ottenne 3 vittorie in altrettante partecipazioni.\nLoix, al termine del 2010, risultava il pilota ad aver collezionato il maggior numero di vittorie in un rally IRC, con un totale di sei vittorie, compresa una tripletta nel 2010. Gareggi\u00f2 in questa serie sino al 2012, classificandosi terzo nel 2009 e quarto sia nel 2010 che nel 2011.\nDal 2013 partecip\u00f2 esclusivamente a eventi minori, soprattutto in Belgio, e decise di ritirarsi dall'attivit\u00e0 di pilota professionista nel 2016. Ha gareggiato anche come copilota in tre occasioni, distribuite tra il 2013 e il 2017."}
{"id": "1877363", "revid": "6923", "url": "https://it.wikipedia.org/wiki?curid=1877363", "title": "A\u00e9rospatiale Lama", "text": ""}
{"id": "1877366", "revid": "92723", "url": "https://it.wikipedia.org/wiki?curid=1877366", "title": "Stile Yin di Baguazhang", "text": "Lo Stile Yin di Baguazhang (\u5c39\u6c0f\u516b\u5366\u638c) \u00e8 un ramo dello stile Baguazhang (uno degli stili fondamentali delle scuole interne del Kung-fu) creato da Yin Fu. Anche detto Scuola Yin di Baguazhang (Yinpai Baguazhang, \u5c39\u6d3e\u516b\u5366\u638c)\nUna caratteristica di questo stile, \u00e8 il palmo detto a \u201cLingua di Bue\u201d (Niushezhang, \u725b\u820c\u638c).\nI palmi vengono chiamati Yingzhang (\u786c\u638c, palmi duri).\nLa trasmissione di Yin Yuzhang.\nLa Scuola Yin insegnata da Yin Yuzhang (\u5c39\u7389\u748b) \u00e8 descritta nel suo libro \"Baguazhang Jianbian\" (\u516b\u5366\u638c\u7b80\u7f16) e nel libro \"Bagua Sanshou Shiliusi Lu\" (\u516b\u5366\u6563\u624b\u516d\u5341\u56db\u8def).\nEssa ha come basi gli Otto Grandi Palmi (Badazhang, \u516b\u5927\u638c) divise in figure che contengono un numero differente di tecniche: 1) prima figura: Huanzhang (\u6362\u638c); 2) seconda figura: dazhang (\u642d\u638c) e kaizhang (\u5f00\u638c)\uff1b3) terza figura: chuanzhang (\u7a7f\u638c), puzhang (\u6251\u638c), tuozhang (\u6258\u638c) e tianzhang (\u586b\u638c); 4) quarta figura: tiazhang (\u6311\u638c), zhenzhang (\u9707\u638c), yezhang (\u6396\u638c) e liaozhang (\u64a9\u638c); 5) quinta figura: chongzhang (\u51b2\u638c), qiezhang (\u5207\u638c) e tuizhang (\u63a8\u638c); 6) sesta figura: jiezhang (\u622a\u638c), xuezhang (\u524a\u638c), zazhang (\u7838\u638c), shuaizhang (\u6454\u638c), pizhang (\u6279\u638c) e baozhang (\u62b1\u638c); 7) settima figura: bizhang (\u95ed\u638c), tanzhang (\u63a2\u638c) e zhang (\u638c); 8) ottava figura: jizhang (\u6324\u638c) e zhuangzhang (\u649e\u638c).\nLa trasmissione di Men Baozhen.\nLo stile Yin tramandato da Xie Peiqi (\u89e3\u4f69\u542f), allievo di Men Baozhen, \u00e8 caratterizzato da Otto distinte Immagini di Animali che ne sono il centro dell'insegnamento e che corrispondono ai Badazhang (Otto Grandi Palmi).\nOgni \u201cAnimale\u201d \u00e8 un sistema complete di per se stesso, possedendo un carattere proprio, proprie abilit\u00e0, applicazioni e funzioni. Ognuno degli otto sistemi contiene otto metodi per colpire, ed ogni metodo per colpire \u00e8 composto di 7 colpi. Tre di questi sette sono considerati colpi \u201cprincipali\u201d e gli viene data maggiore enfasi nella pratica individuale rispetto agli altri. In totale la trasmissione di Xie Peiqi della Scuola Yin di Baguazhang possiede 448 colpi all'interno di questi otto \u201cAnimali\u201d.\nQuesto sistema \u00e8 descritto con tutte le sue ramificazioni nel libro di Men Baozhen (\u95e8\u5b9d\u73cd) dal titolo Bagua Chuanzhang Zhengzhong (\u516b\u5366\u7a7f\u638c\u6b63\u5b97, Scuola Ortodossa di Palmo Penetrante degli Otto Trigrammi). Rispetto alla tabella descritta sopra, vi sono delle differenze: l'ordine degli animali non corrisponde (nel libro di Men \u00e8 Shi, Lin, Long, Feng, She, Ji, Xiong, Hou); al posto dello Sparviero compare il Gallo (Ji, \u9e21).. \nIl sistema di Men Baozhen si completa di Luohanquan(\u7f57\u6c49\u62f3) e di vari metodi di Qinna (\u64d2\u62ff). Queste le armi: Yuanyangyue (\u9e33\u9e2f\u94ba), Qixing gan (\u4e03\u661f\u6746), Panguanbi (\u5224\u5b98\u7b14), Lujia bang (\u9e7f\u89d2\u68d2), Zilu zhuan huan dao (\u5b50\u8def\u8f6c\u73af\u5200), Zhuan jian (\u8f6c\u5251), Zhuan qiang (\u8f6c\u67aa), tang (\u9557), ecc.\nLa trasmissione di Gong Baotian.\nLa versione di Gong Baotian (\u5bab\u5b9d\u7530) della Scuola Yin di Baguazhang, utilizza molte forme ed enfatizza l'utilizzo del Luohanquan di Yin Fu. Siccome \u00e8 stata tramandata all'interno della Citt\u00e0 Proibita, tra le Guardie Imperiali, questa versione \u00e8 chiamata Gongting Baguazhang (\u5bab\u5ef7\u516b\u5366\u638c, Baguazhang Imperiale) ed \u00e8 da molti considerato un ramo a s\u00e9 dello stile principale creato da Dong Haichuan.\nIn particolare in questa scuola vengono insegnati Otto Grandi Palmi (\u516b\u5927\u638c, Badazhang) che sono: 1) il cambiamento singolo di palmo (\u5355\u6362\u638c, danhuanzhang); 2) il cambiamento doppio di palmo (\u53cc\u6362\u638c, shuanghuanzhang); 3) Il palmo girando il corpo (\u8f6c\u8eab\u638c, Zhuanshenzhang); 4) Il palmo ruotando in senso contrario (\u7ffb\u8eab\u638c, fanshenzhang); 5) i tre palmi che penetrano (\u4e09\u7a7f\u638c, sanchuanzhang); 6) il palmo dietro la schiena (\u80cc\u8eab\u638c, beishenzhang); 7) i due palmi che si scontrano (\u53cc\u649e\u638c, shuangzhuangzhang); 8) i palmi che scuotono il corpo (\u6447\u8eab\u638c, yaoshenzhang).\nOltre a queste basi il sistema comprende: Xiao Kaimen (\u5c0f\u5f00\u95e8); Bianhuazhang (\u53d8\u5316\u638c); Lianhuanzhang (\u8fde\u73af\u638c); Tuishou (\u63a8\u624b); esercizi in coppia (Duilian) e combattimento libero (Sanshou \u6563\u624b).\nQueste le armi: Ziwu Yuanyang yue (\u5b50\u5348\u9e33\u9e2f\u94ba); Panguanbi (\u5224\u5b98\u7b14); dao (\u5200); jian (\u5251); qiang (\u67aa); gun (\u68cd); gou (\u94a9); e molte altre ancora.\nLa trasmissione di Cao Zhongsheng.\nSecondo il testo \"Caoshi Baguazhang Pu\" (\u66f9\u6c0f\u516b\u5366\u638c\u8c31, Spartito del Baguazhang della Famiglia Cao) la scuola di Baguazhang tramandata da Cao Zhongsheng ha come base 64 rotazioni dei palmi (\u8f6c\u638c\u516d\u5341\u56db, Zhuan Zhang Shiliusi), divise in otto percorsi (\u516b\u8def, Balu) ognuno dei quali contiene Otto Modelli (\u516b\u5f0f, Bashi). In questo sistema poi ci sono ulteriori forme a completarlo: Luohanquan (\u7f57\u6c49\u62f3), Paochui (\u70ae\u6376), ecc.\nCome armi in questa scuola vengono insegnate: Baguajian (\u516b\u5366\u5251); Qixing gan (\u4e03\u661f\u6746); Yuanyangxiao (\u9e33\u9e2f\u9500); Panguanbi (\u5224\u5b98\u7b14); Shiba Jiedao (\u5341\u516b\u622a\u5200); Hutou Shuanggou (\u864e\u5934\u53cc\u94a9); Qinglongdao (\u9752\u9f99\u5200); daqiang (\u5927\u67aa); ecc.\nLa trasmissione di He Jinkui.\nHe Jinkui (\u4f55\u91d1\u594e) ha tramandato una Scuola Yin che contiene: Luohanquan (\u7f57\u6c49\u62f3), Paochui (\u70ae\u6376), Mianquan (\u7ef5\u62f3), Baguazhang liushisi shi (\u516b\u5366\u638c\u516d\u5341\u56db\u5f0f) e Qishier Sanshou Zhang (\u4e03\u5341\u4e8c\u6563\u624b\u638c). Come armi: Bagua zhuan dao (\u516b\u5366\u8f6c\u5200), Lianhuandao (\u8fde\u73af\u5200), Zilu dao (\u5b50\u8def\u5200), Chunqiu Dadao (\u6625\u79cb\u5200), Simen qiang (\u56db\u95e8\u67aa), Bagua zhuan qiang (\u516b\u5366\u8f6c\u67aa), Shuangtoushe (\u53cc\u5934\u86c7), Fangbian chan (\u65b9\u4fbf\u94f2), Lujiao dao (\u9e7f\u89d2\u5200), Qixingbei (\u4e03\u661f\u676f), Panguanbi (\u5224\u5b98\u7b14) ecc.\nAltre Branche.\nAltri rami dello Stile Yin di Baguazhang includono differenti forme e metodi. Altri sottostili, come quelli di Liu Zhenlin e Li Baosen si concentrano sugli Otto Palmi Singoli;\nI caratteri generazionali.\nNella Scuola Yin sono stati introdotti, ad opera di Ma Gui, 20 ideogrammi (\u4e8c\u5341\u5b57\u5b97\u8c31, Ershi zi zongpu) che avevano l'intento di sottolineare la posizione genealogica dei praticanti. Essi erano: Hai (\u6d77) Fu (\u798f) Shou (\u5bff) Shan (\u5c71) Yong (\u6c38)\uff0cQiang (\u5f3a) Yi (\u6bc5) Ding (\u5b9a) Guo (\u56fd) Ji (\u57fa)\uff0cChang (\u660c) Ming (\u660e) Guang (\u5149) Da (\u5927) Lu (\u9646)\uff0c Dao (\u9053) De (\u5fb7) Jian (\u5efa) Wu (\u65e0) Ji (\u6781). Oggi non sono pi\u00f9 utilizzati nemmeno nella Scuola Yin."}
{"id": "1877369", "revid": "2184720", "url": "https://it.wikipedia.org/wiki?curid=1877369", "title": "Wikipedia in russo", "text": "La Wikipedia in russo, spesso abbreviata in ru.wikipedia, ru.wiki o ru-wiki (in lingua originale \u0420\u0443\u0441\u0441\u043a\u0430\u044f \u0412\u0438\u043a\u0438\u043f\u0435\u0434\u0438\u044f, \"Russkaja Vikipedija\") \u00e8 l'edizione in lingua russa dell'enciclopedia online Wikipedia. Tale edizione ebbe inizio ufficialmente nel maggio 2001.\nStatistiche.\nLa Wikipedia in russo ha voci, pagine, utenti registrati di cui attivi, amministratori e una di (al ).\n\u00c8 la settima Wikipedia per numero di voci ma, come \"profondit\u00e0\", \u00e8 la 18\u00aa fra quelle con pi\u00f9 di 100.000 voci (al 29 settembre 2021)."}
{"id": "1877372", "revid": "123840407", "url": "https://it.wikipedia.org/wiki?curid=1877372", "title": "Mitridate IV del Ponto", "text": "La data della sua ascesa al trono \u00e8 del tutto un mistero, poich\u00e9 si \u00e8 sentito parlare di lui come regnante soltanto nel 154 a.C., quando viene ad essere menzionata una spedizione da lui fatta di forze ausiliarie per Attalo II contro Prusia II, re della Bitinia (un importante evento, in quanto segnalato all'inizio di una politica di amicizia del Ponto con Roma e i suoi alleati che sarebbe continuata fino a Mitridate VI Eupatore). La sola menzione che noi abbiamo di lui risale a circa 25 anni prima (179 a.C.): il suo nome viene associato con quello di suo fratello Farnace nel trattato concluso da questi con il re di Pergamo Eumene II, in un modo tale che si potrebbe supporre che egli fosse gi\u00e0 ammesso a condividere il potere sovrano."}
{"id": "1877374", "revid": "287204", "url": "https://it.wikipedia.org/wiki?curid=1877374", "title": "24 Ore di Le Mans 2006", "text": "La 74\u00aa edizione della 24 Ore di Le Mans si \u00e8 svolta il 17 e 18 giugno 2006 sul Circuit de la Sarthe.\nContesto.\nNel 2006 l'ACO vara un nuovo regolamento tecnico che apre le porte alle automobili spinte da motori diesel: un delicato equilibrio tra le due motorizzazioni viene ricercato concedendo ai motori a gasolio cilindrata e pressione di sovralimentazione maggiori rispetto ai motori a benzina, per compensare i maggiori pesi e ingombri del diesel.\nDopo anni di dominio da parte dell'Audi R8 Sport, la Casa di Ingolstadt presenta una nuova vettura, la Audi R10, dotata di un motore V12 diesel da 5,5 l V12 biturbo che erogava 650 CV e 1100 Nm di coppia e che viene testata alla Sebring, dove ottiene la prima vittoria. La concorrenza \u00e8 formata dai prototipi della Courage Comp\u00e9tition schierati dalla casa madre e da molti team minori, ma con poche speranze di vittoria. Nelle altre classi era grande l'attesa per il duello in GT1, dove la General Motors schierava le sue nuove Corvette C6-R ufficiali nello scontro con le Aston Martin DBR9 ufficiali portate in pista dalla Prodrive.\nGara.\nL'edizione 2006 della 24 Ore di Le Mans vede la sesta vittoria in sette anni da parte dell'Audi.\nIl terzetto formato da Emanuele Pirro, Frank Biela e Marco Werner conduce alla vittoria la vettura di Ingolstadt, prima automobile dotata di motore diesel a vincere la 24 ore di Le Mans. l'auto trascorre pochissimo tempo ai box grazie anche al basso consumo di gasolio.\nAl 2\u00ba posto si piazza la Pescarolo condotta da Loeb, Helary e Montagny. Completa il podio l'altra Audi di Capello, Kristensen e McNish, che non sono riusciti a realizzare la doppietta per l'Audi poich\u00e9 hanno perso pi\u00f9 di 20 minuti ai box durante la notte per un problema al sistema di alimentazione e inoltre sono stati ulteriormente rallentati dalla sosta necessaria a sostituire una sospensione danneggiata in seguito al contatto con una vettura di classe Gt1 attorno alla decima ora di gara.\nNonostante abbia sofferto di problemi elettrici nelle ultime ore di gara, tra i meno potenti prototipi della LMP2 si \u00e8 imposta, conquistando anche l'ottava posizione nella classifica generale, la MG-Lola EX264 del team RML pilotata da Erdos, Newton e Wallace con ben diciassette giri di vantaggio sulla seconda di classe, la Lola B05/40 dell'americane Intersport Racing, entrambe dotate di motore AER 2 litri turbo.\nIn classe Gt1 si \u00e8 riproposto il duello del 2005 tra la Corvette C6-R e l'Aston Martin DBR9. L'americana numero 64 affidata a Gavin/Beretta/Magnussen e l'inglese numero 009 pilotata da Sarrazin/Lamy/Ortelli hanno gareggiato a ritmi elevatissimi e il distacco tra le due non ha mai superato un giro, marcandosi strette anche nelle soste ai box per il cambio dei piloti e il rifornimento. La lotta serrata \u00e8 durata fino alle 14:05 di domenica, quando la vettura inglese \u00e8 stata costretta ad una prolungata sosta ai box per colpa della frizione e Jan Magnussen, che era in quel momento alla volante, ha ceduto il comando della gara ai rivali, che l'hanno mantenuto fino alla bandiera a scacchi con un vantaggio finale di 5 giri sull'altra Aston Martin numero 007 di Enge/Turner/Piccini.\nAlle spalle dei primi, grazie alla loro regolarit\u00e0, la Corvette C5-R privata del team Luc Alphand Aventures guidata da Patrice Goueslard, Jerome Policand e dallo stesso Luc Alphand,\nL'altra Corvette C6-R, la numero 63 guidata da Ron Fellows, Johnny O'Connell e Max Papis \u00e8 giunta settima nonostante diversi problemi meccanici, il pi\u00f9 grave dei quali alla trasmissione, che ha costretto i meccanici di entrambe le vetture del team a mettersi al lavoro per ricostruirla completamente (la sostituzione della trasmissione \u00e8 vietata dal regolamento), permettendo cos\u00ec a Johnny O'Connell di rientrare in gara dopo solo un'ora e nove minuti passati ai box.\nSalgono cos\u00ec a cinque su sei partecipazioni i successi della Gran Turismo americana e questo \u00e8 il quarto consecutivo, nonch\u00e9 la terza affermazione di fila per l'equipaggio Gavin/Beretta/Magnussen a Le Mans.\nIn Classe GT2 vittoria a sorpresa della Panoz Esperante del team LNT condotta da Tomlinson, Dean e Kimber-Smith, che riesce a battere le ben pi\u00f9 collaudate Porsche 911 GT3 RSR. Tale risultato \u00e8 stato ottenuto anche grazie ai problemi al cambio che nell'ultima ora di gara hanno afflitto la Porsche del team Farnbacher Racing, che conduceva la gara fino a quel momento e che ha in seguito rischiato di cedere anche la seconda posizione andando a sbattere alla curva Tetre Rouge. Completa il podio la debuttante Ferrari F430GT grazie all'equipaggio formato da Kirkardy, Mullen e Niarchos."}
{"id": "1877376", "revid": "33751", "url": "https://it.wikipedia.org/wiki?curid=1877376", "title": "Stadio del Centro olimpico di Tientsin", "text": "Lo stadio del Centro olimpico di Tientsin (in cinese: \u5929\u6d25\u5965\u6797\u5339\u514b\u4f53\u80b2\u4e2d\u5fc3\u4f53\u80b2\u573a) \u00e8 uno stadio di calcio di Tientsin, Cina. Ospita le partite interne del Tianjin Taida, trasferitosi qui dopo aver lasciato il TEDA Football Stadium. La sua costruzione inizi\u00f2 nel mese di agosto del 2003 e fu completata nel mese di agosto 2007.\nLo stadio ha ospitato le partite del Mondiale di calcio femminile del 2007 e le gare di calcio della fase a gironi dell'Olimpiade estiva del 2008. Esso copre un'area di metri quadrati e ha una capienza di posti.\nCon una lunghezza di 380 m, una larghezza di 270 m e un'altezza di 53 m \u00e8 soprannominato la \"goccia d'acqua\", perch\u00e9 l'esterno del locale \u00e8 stato progettato per assomigliare una goccia d'acqua. Per costruire l'impianto sono stati spesi quasi di Yuan."}
{"id": "1877377", "revid": "436907", "url": "https://it.wikipedia.org/wiki?curid=1877377", "title": "Diamond Bitch", "text": "Diamond Bitch \u00e8 il primo album della cantante polacca Doda. Tra i singoli ricordiamo \"Katharsis\" e \"Nie daj si\u0119\"."}
{"id": "1877379", "revid": "1232112", "url": "https://it.wikipedia.org/wiki?curid=1877379", "title": "Capitan Cosmo", "text": "Capitan Cosmo \u00e8 un film per la Tv del 1993, diretto dal regista Carlo Carlei.\nIl film fu prodotto e realizzato in alta definizione dalla RAI nel 1991.\nFu l'ultima apparizione cinematografica dell'attore Walter Chiari pochi mesi prima della sua morte.\nTrama.\nL'anziano direttore del Museo di Scienza e Tecnica, De Nittis, sul letto di morte di un ospedale, in grave stato di incoscienza, immagina la lotta tra bene e male, rappresentati da un orribile mostro e da un simil superman con tanto di tutina rossobl\u00f9."}
{"id": "1877385", "revid": "2108263", "url": "https://it.wikipedia.org/wiki?curid=1877385", "title": "Mitridate II di Partia", "text": "Biografia.\nFiglio di Artabano I, re dal 122 a.C. circa all'88 a.C. respinse i Saci e i Tocari, conquist\u00f2 nel 95 a.C. l'Armenia imponendo come re Tigrane II. Invase la Commagene, spingendosi fino alla Cilicia, ma dovette stipulare un trattato nel 92 a.C. con Lucio Cornelio Silla, propretore in quella provincia. Fronteggi\u00f2 un'invasione degli Sciti nel 90 a.C. Combatt\u00e9 contro Antioco X di Siria e nell'88 a.C. fece prigioniero Demetrio III."}
{"id": "1877399", "revid": "125735662", "url": "https://it.wikipedia.org/wiki?curid=1877399", "title": "Up (film 2009)", "text": "Up \u00e8 un film d'animazione del 2009 scritto e diretto da Pete Docter e Bob Peterson (quest'ultimo in veste di co-regista).\nIl film, basato su una storia originale di Docter, Peterson e Tom McCarthy, \u00e8 il 10\u00b0 lungometraggio animato realizzato dai Pixar Animation Studios, in co-produzione con la Walt Disney Pictures, e distribuito dai Walt Disney Studios Motion Picture.\nAcclamato dalla critica e dal pubblico, la pellicola ha aperto il 62\u00ba Festival di Cannes il 13 maggio 2009. Inoltre \u00e8 stato il secondo film di animazione della storia ad essere stato candidato agli Oscar come miglior film dopo \"La bella e la bestia\" nel 1991, ottenendo 5 candidature in totale, e vincendo due Premi Oscar, ossia miglior film d'animazione e migliore colonna sonora (composta da Michael Giacchino, gi\u00e0 compositore dei film \"Pixar\" \"Gli Incredibili - Una \"normale\" famiglia di supereroi\" e \"Ratatouille\"), il Golden Globe e il BAFTA in entrambe le categorie.\n\u00c8 il primo film della Pixar ad essere realizzato anche per la proiezione in formato digitale tridimensionale Disney Digital 3-D.\nTrama.\n1939. Carl Fredricksen \u00e8 un simpatico bambino che sogna di vivere mille avventure come il suo idolo, l'esploratore Charles Muntz, il quale, accompagnato da alcuni cani che lui stesso ha addestrato, viaggia per il mondo alla ricerca di animali rari. Mentre corre per la strada con il suo palloncino blu, Carl sente una voce provenire da una vecchia casa abbandonata: in quello che dovrebbe essere il soggiorno incontra Ellie, una bambina che sogna di recarsi in Sud America per raggiungere le Cascate Paradiso in Venezuela, ovvero il luogo in cui Muntz sosteneva di aver recuperato lo scheletro di un uccello gigante, rivelatosi poi un falso. Quella sera Ellie fa giurare a Carl di portarla a visitare le Cascate Paradiso.\nPassano gli anni, Carl e Ellie si sposano e si trasferiscono nella casa in cui andavano a giocare quando erano bambini, trovando lavoro allo zoo locale. I due decidono di avere un figlio, purtroppo per\u00f2 il ginecologo spiega che Ellie non pu\u00f2 avere figli perch\u00e9 ha subito un aborto spontaneo ed \u00e8 sterile; per consolarla, Carl propone di mettere da parte i soldi per il viaggio alle Cascate Paradiso, come avevano sempre desiderato. La coppia per\u00f2 deve continuamente annullare il viaggio per colpa delle bollette, delle riparazioni, delle spese mediche e degli acciacchi dell'et\u00e0, ma senza mai perdere la felicit\u00e0. Quando ormai i due sono anziani, Carl riesce con successo a comprare i biglietti per il Venezuela con i soldi della pensione, ma quando sta per darli a Ellie, lei viene colpita da un malore e muore in ospedale.\nLa storia riprende qualche anno dopo: Carl vive da solo nella stessa casa, che ora si trova in mezzo a un cantiere edile, rifiutando sempre la proposta di lasciarla per trasferirsi in un centro anziani. Un giorno, Carl riceve la visita di Russell Fillis, un bambino scout di 8 anni, che si offre di dargli una mano per poter ottenere il distintivo-scout di \"assistenza agli anziani\", che gli permetterebbe di completare il suo medagliere nella speranza di ricevere cos\u00ec le attenzioni di suo padre, che \u00e8 sempre in viaggio di affari, ma Carl lo allontana con una scusa. Poco dopo per\u00f2, la cassetta della posta di Carl viene urtata da un bulldozer, un operaio cerca di ripararla, ma Carl, infuriato, lo colpisce alla testa con una bastonata. A causa di questo errore, Carl viene obbligato al ricovero in casa di riposo e la sua casa verr\u00e0 abbattuta. Il giorno dopo, due operatori del centro anziani vengono a prelevare Carl dalla sua abitazione e, con la scusa di voler salutare per l'ultima volta la sua casa, il vecchio ci si chiude dentro: quest'ultimo per nulla intenzionato a rassegnarsi, aveva passato la notte intera a collegare la casa con migliaia di palloncini gonfiati con elio che la sollevano come una mongolfiera, viaggiando in direzione Cascate Paradiso.\nDurante il volo bussa alla sua porta Russell, che era rimasto bloccato sulla veranda e non aveva fatto in tempo a scendere. Carl lo fa entrare e, insieme a lui, arriva in Sudamerica. Sul posto incontrano un gigantesco uccello colorato, simile a uno struzzo e incapace di volare, che Russell chiama \"Kevin\", e Dug, un cane dotato di un collare che gli consente di parlare, che si affeziona a Carl e a Russell.\nDug si mette in viaggio insieme ai due, pensando cos\u00ec di prendere Kevin come prigioniero. Dopo aver fatto un po' di strada, Kevin scappa via, tornando dai suoi piccoli. In quel momento, Carl e Russell vengono attaccati da Alfa, Beta e Gamma, tre cani che come Dug dispongono dei collari parlanti, che portano i due umani dal loro padrone. Carl scopre cos\u00ec che i cani appartengono a Charles Muntz, il suo idolo ormai novantaduenne, che grazie a quei collari \u00e8 riuscito a far evolvere i propri cani. Muntz li invita a cena nel suo dirigibile e racconta di essere sempre rimasto in quel luogo per cercare di catturare l'uccello misterioso, la cui casa \u00e8 situata dentro a un labirinto di rocce avvolte da una fitta nebbia, da cui \u00e8 impossibile uscire, l\u00ec Muntz ci ha perso alcuni dei suoi cani.\nMentre sono nella sala da pranzo, Carl scopre che Muntz sta dando la caccia proprio alla specie a cui appartiene Kevin e che, a causa di questa sua ossessione per l'uccello, ha ucciso molti altri esploratori pensando che volessero appropriarsi della sua preda. Purtroppo Muntz si accorge che Kevin \u00e8 sul tetto della casa di Carl e fa inseguire lui e Russell dai suoi cani per ucciderli e avere finalmente l'uccello. Grazie all'aiuto di Kevin e Dug, che si \u00e8 ribellato a Muntz, Carl e Russell riescono a salvarsi. Ma nell'inseguimento a Kevin le \u00e8 stata morsa la zampa destra causatagli dai denti di Alfa, cos\u00ec Carl e Russell l'aiutano a tornare a casa dai suoi piccoli. Nel frattempo, Muntz ne approfitta per usare Carl in modo da arrivare a Kevin: infatti, mentre Kevin apparentemente libera si dirige verso la sua tana, arriva Muntz a bordo del suo dirigibile, che intrappola l'uccello e d\u00e0 fuoco alla casa di Carl, costringendolo a scegliere tra la sua abitazione e Kevin. Il vecchio salva la casa e lascia che Muntz catturi Kevin. Carl riparte per le cascate, seguito da Russell, che \u00e8 triste per Kevin e arrabbiato con Carl.\nI due arrivano con la casa in cima alle cascate, ma Russell \u00e8 ancora arrabbiato. Mentre entra in casa depresso, Carl prende il \"libro delle avventure\" lasciatole da Ellie e inizia a sfogliarlo sconsolato, perch\u00e9 non \u00e8 riuscito a condividere l'esperienza con Ellie. Arrivato all'ultima pagina dell'album, Carl legge una dedica che Ellie gli ha lasciato pochi giorni prima di morire: \"Grazie per l'avventura. Ora va', e vivine un'altra\". Sollevato, Carl ne approfitta per andare a salvare Kevin, ma, quando sta per dirlo a Russell, il bambino stacca molti palloncini dalla casa e li usa per raggiungere il dirigibile di Muntz. Carl, svuotando la casa per renderla pi\u00f9 leggera, lo segue subito dopo, insieme a Dug, che si era nascosto sotto il portico. Russell nel frattempo raggiunge le nuvole ed entra nel dirigibile, ma viene catturato da Alfa.\nDopo aver salvato Russell, Carl trova e libera Kevin. In quel momento, Carl e Muntz si incontrano e cos\u00ec si affrontano, mentre Dug lotta con i cani e Russell cerca di pilotare la casa di Carl per aiutarlo. Durante la lotta, Muntz spara ai palloncini facendo cadere la casa con il bambino, l'uccello e il cane, che per\u00f2 riescono a salvarsi, mentre la casa sparisce tra le nuvole. Ma allo stesso tempo Carl \u00e8 sereno, perch\u00e9 i ricordi di Ellie gli rimangono nel cuore e non in quella casa. Anche i cani sono diventati amici di Carl grazie al fatto che Dug \u00e8 divenuto il loro capo. Invece Muntz nel tentativo di uccidere Russell e afferrare Kevin alla fune, si impiglia negli ultimi palloncini rimasti in cielo. Essi, poco dopo, si staccano e Muntz precipita nel vuoto, perdendo la vita. Cos\u00ec Carl, Russell e Dug riportano Kevin dai suoi piccoli, dopodich\u00e9 prendono il dirigibile di Muntz e tornano nel New Hampshire con Dug e gli altri cani.\nGrazie a Carl, Russell riesce poi a ottenere il distintivo che desiderava, ma la spilla che Carl gli dona \u00e8 quella che usavano lui ed Ellie da bambini. Da quel giorno, Carl vive nel dirigibile insieme a Russell e Dug, godendosi una nuova fase della sua vita. Inoltre la casa di Carl \u00e8 atterrata a sua insaputa proprio a fianco della cascata, come voleva Ellie settant'anni prima.\nProduzione.\nIl film venne concepito da Pete Docter nel 2004 con il titolo di \"Heliums\". Ha sviluppato la fantasia della casa volante sull'idea di scappare quando non sei felice della tua vita, che deriva in parte dalle ansie sociali che Docter aveva da adolescente. L'attore e scrittore Tom McCarthy ha aiutato Docter e Bob Peterson a dare forma alla storia per circa tre mesi. Docter ha scelto un anziano per il personaggio principale dopo aver disegnato l'immagine di un vecchio burbero con palloncini sorridenti. I due registi pensavano che un protagonista anziano fosse una buona idea perch\u00e9 sentivano che le loro esperienze e il modo in cui influenzano la loro visione del mondo era una ricca fonte di umorismo. Docter non era preoccupato per un protagonista anziano, affermando che i bambini si sarebbero relazionati con Carl nel modo in cui si relazionano ai loro nonni.\nColonna sonora.\nScritta da Michael Giacchino, ha vinto il premio Oscar per la Miglior colonna sonora 2010.\nPromozione.\nL\"announcement teaser\" del film \u00e8 stato presentato nel luglio 2008 durante la manifestazione Comic-Con di San Diego, California.\nA novembre 2008 il teaser trailer \u00e8 stato pubblicato online, in concomitanza con l'apertura del sito ufficiale del film.\nA febbraio 2009 ha debuttato sul sito Disney.com (accessibile solo dagli Stati Uniti) una serie di \"UPisodes\", brevi filmati promozionali con il voluto gioco di parole su episodi ed il titolo del film, tradotti poi anche in italiano come \"UPisodi\".\nDistribuzione.\nIl film \u00e8 stato distribuito nelle sale cinematografiche statunitensi a partire dal 29 maggio 2009, mentre in Italia dal 15 ottobre dello stesso anno.\nEdizione italiana.\nLa direzione del doppiaggio e i dialoghi italiani sono a cura di Carlo Valli, per conto della Dubbing Brothers Int. Italia.\nCortometraggi allegati.\nCome da tradizione Pixar, il lungometraggio \"Up\" \u00e8 stato preceduto da un corto d'animazione, \"Parzialmente Nuvoloso\" (\"Partly Cloudy\"), diretto da Peter Sohn, animatore che ha anche influenzato il personaggio di Russell nel film stesso.\nSpin-Off.\nIl 1\u00b0 settembre 2021 sulla piattaforma Disney+ \u00e8 stata pubblicata la serie \"Dug Days\" (\"Una vita da Dug\"). Si tratta di una serie di corti che mostra la vita di Dug che ormai vive con Carl Fredricksen nella sua iconica casa nel New Hampshire.\nAccoglienza.\nIncassi.\nL'uscita nelle sale negli Stati Uniti \u00e8 stata il 29 maggio 2009, mentre in Italia \u00e8 arrivato il 15 ottobre 2009, conquistando 4.790.000\u20ac nei primi quattro giorni di programmazione (di cui 4.468.000\u20ac dal venerd\u00ec alla domenica), segnando il miglior esordio di sempre per una pellicola Pixar in Italia, incassando 15.766.177\u20ac In Italia (terzo miglior incasso per una pellicola Pixar dopo \"Ratatouille\" e \"Alla ricerca di Nemo\") e 731.342.744$ nel mondo (terzo miglior incasso assoluto per una pellicola Pixar dopo \"Alla ricerca di Nemo\" e \"Toy Story 3\").\nCritica.\nSul sito aggregatore di recensioni \"Rotten Tomatoes\" ha un indice di gradimento del 98% basato su 289 recensioni; il commento del sito recita: \"Un'avventura emozionante, divertente e commovente, \"Up\" offre una storia impeccabile raccontata con arguzia e organizzata con profondit\u00e0, cos\u00ec come un altro piacere visivo Pixar\". \"Metacritic,\" che utilizza una media ponderata, ha assegnato al film un punteggio di 88 su 100 basato su 37 critici, indicando \"il plauso universale\".\nIl critico cinematografico Roger Ebert ha dato al film quattro stelle su quattro e lo ha definito \"un film meraviglioso\". La performance vocali di Edward Asner e il montaggio del matrimonio di Carl ed Ellie hanno ricevuto critiche entusiaste.\nSerie animata.\nNel 2020 La Pixar ha annunciato una serie di corti basata sul film chiamata \"Una vita da Dug\" che sar\u00e0 interamente incentrata su Dug. La serie \u00e8 stata distribuita il 1\u00ba settembre 2021 su Disney+."}
{"id": "1877415", "revid": "62004", "url": "https://it.wikipedia.org/wiki?curid=1877415", "title": "Luis Le\u00f3n S\u00e1nchez", "text": "Biografia.\nSuo fratello minore, Pedro Le\u00f3n, \u00e8 un calciatore professionista.\nCarriera.\nPassato professionista nel 2004 con la Liberty Seguros-W\u00fcrth, possiede buone doti sia di cronoman che nelle prove di montagna. In seguito allo scioglimento della propria squadra dovuto all\"'Operaci\u00f3n Puerto\", nella quale usc\u00ec anche il suo nome, nel 2007 si trasferisce alla Caisse d'Epargne, con cui ottiene buoni risultati, tra cui il titolo nazionale spagnolo a cronometro e un successo di tappa al Tour de France nel 2008. Nella stagione successiva si impone nella classifica generale del Giro del Mediterraneo e della Parigi-Nizza, aggiudicandosi nuovamente una frazione del Tour de France sul traguardo di Saint Girons.\nNel 2010 partecipa al Tour de France e alla Vuelta a Espa\u00f1a concludendo rispettivamente al decimo e al nono posto della generale; si aggiudica inoltre una frazione al Tour Down Under, il titolo spagnolo a cronometro e la Cl\u00e1sica San Sebasti\u00e1n, battendo in volata Aleksandr Vinokurov e Carlos Sastre. Al termine dell'anno passa al team Rabobank. Nel 2011 vince i campionati spagnoli contro il tempo e in luglio si aggiudica la nona tappa del Tour de France, al termine di una lunga fuga, battendo in volata Thomas Voeckler e Sandy Casar.\nNel 2012 apre la stagione con un successo di tappa alla Parigi-Nizza, vince quindi due tappe al Tour de Romandie e il titolo nazionale a cronometro. Si ripete poi al Tour de France, vincendo la quattordicesima frazione (quarto trionfo alla \"Grande Boucle\" per lui): dopo una lunga fuga, S\u00e1nchez rimane con quattro uomini e a dieci chilometri dall'arrivo, approfittando della provvidenziale distrazione di Peter Sagan, scatta andando a vincere in solitaria. Nello stesso anno fa sua per la seconda volta la Cl\u00e1sica San Sebasti\u00e1n.\nNel 2013, in maglia Blanco/Belkin, mette a referto due vittorie, tra cui quella in una tappa del Giro del Belgio. Al termine della stagione lascia la squadra olandese e firma un contratto con la Caja Rural-Seguros RGA, formazione di categoria Professional. Nel 2014 partecipa quindi alla Vuelta a Espa\u00f1a aggiudicandosi la classifica scalatori. Nel 2015 torna nella categoria World Tour, messo sotto contratto dall'Astana Pro Team: durante l'anno si aggiudica la prova in linea su strada dei Giochi europei di Baku.\nNel 2020 si aggiudica il campionato nazionale spagnolo in linea."}
{"id": "1877416", "revid": "272827", "url": "https://it.wikipedia.org/wiki?curid=1877416", "title": "Kostichany", "text": ""}
{"id": "1877417", "revid": "1632387", "url": "https://it.wikipedia.org/wiki?curid=1877417", "title": "Synanceia verrucosa", "text": "Synanceia verrucosa, conosciuto comunemente come Pesce pietra, \u00e8 un pesce d'acqua salata appartenente alla famiglia Synanceiidae. \u00c8 il pesce pi\u00f9 velenoso al mondo e pu\u00f2 risultare letale per l'uomo.\nDistribuzione e habitat.\nQuesta specie \u00e8 diffusa nel Mar Rosso e nell'Indo-Pacifico (dall'Africa orientale alla Polinesia francese, dal Giappone meridionale all'Australia nord-orientale). Abita le acque poco profonde, fino ad un massimo di 30 metri di profondit\u00e0, delle barriere coralline.\nDescrizione.\nIl pesce pietra presenta un corpo tozzo, con testa e bocca molto grandi, peduncolo caudale pi\u00f9 stretto. Le pinne sono grosse, tozze e arrotondate, rette da raggi spessi. Gli aculei che reggono la pinna dorsale, da 12 a 14, sono collegati a ghiandole velenifere che secernono un potente veleno. Alcuni esemplari hanno anche i raggi delle pinne pettorali velenosi. Il corpo \u00e8 completamente ricoperto di escrescenze carnose e callose e altre simili a piccole alghe, dando a questa specie l'aspetto di una roccia incrostata di alghe e coralli. La livrea varia dal rosso-rosa al bruno scuro, talvolta anche al bluastro. Raggiunge una lunghezza di 40\u00a0cm.\nRiproduzione.\nSessualmente maturo alla lunghezza di 24\u00a0cm circa.\nAlimentazione.\nIl pesce pietra sfrutta il suo perfetto mimetismo per predare ogni pesce e crostaceo che capiti a portata della sua grande bocca.\nVeleno.\nQuello di cui dispone \u00e8 il veleno ittico pi\u00f9 potente tra quelli noti; il pesce pietra secerne un veleno lattiginoso che viene usato solamente a scopo difensivo: gli aculei infatti fanno fuoriuscire il veleno soltanto per pressione diretta, che avviene nel caso in cui un malaugurato predatore decida di cibarsi del pesce o un bagnante o un sub tocchino direttamente il pesce. Il veleno \u00e8 una cardiotossina che produce un forte dolore e gonfiore alla zona d'iniezione, che si estende in tutto il corpo e provoca in seguito tachicardia. Se non curata, la puntura \u00e8 letale. Il veleno \u00e8 termolabile, quindi in caso di puntura la prima cosa da fare \u00e8 immergere la parte colpita in acqua molto calda, in attesa che un medico somministri l'antidoto al veleno. Nei luoghi d'origine non \u00e8 raro lo spiacevole incontro con questa specie. \nPesca.\nViene consumato in alcuni ristoranti in Giappone (facile vederlo nei mercati ittici o semplicemente da pescivendoli), e come specialit\u00e0 in un ristorante di Hong Kong.\nAcquariofilia.\nA causa del suo potente veleno \u00e8 molto conosciuto dalla popolazione, pertanto \u00e8 spesso ospite in acquari pubblici. Non sembra esistere un commercio per acquari privati, se non in rarissimi casi di allevatori appassionati."}
{"id": "1877440", "revid": "729019", "url": "https://it.wikipedia.org/wiki?curid=1877440", "title": "Stazione di Colle Val d'Elsa", "text": "La stazione di Colle Val d'Elsa era la stazione ferroviaria terminale della linea ferroviaria Poggibonsi-Colle val d'Elsa.\nStoria.\nFu inaugurata nel 1885. Chiusa nel 1991, il fabbricato, dopo aver versato in condizioni di abbandono, \u00e8 stato interessato a partire dal 2010 da lavori di restauro, a cura di un privato, proprietario dell'immobile. Ai piani superiori, dal mese di gennaio 2020, \u00e8 presente uno studio legale e commerciale multifunzionale, contenente anche dei cimeli risalenti al periodo dell'esercizio ferroviario. Il piazzale binari \u00e8 stato disarmato e al suo posto \u00e8 stato costruito un parcheggio sotterraneo. Lungo il tracciato ferroviario \u00e8 stata costruita una strada, intitolata allo scrittore colligiano Romano Bilenchi, dove sorge la stazione degli autobus. Nel tratto terminale dell'asta di manovra, al di sotto del Ponte dei Sospiri, \u00e8 stata realizzata nell'anno 2019 una pista ciclabile urbana che termina a lato del fabbricato viaggiatori."}
{"id": "1877442", "revid": "1516087", "url": "https://it.wikipedia.org/wiki?curid=1877442", "title": "Episodi di Squadra Speciale Cobra 11 (prima stagione)", "text": "La prima stagione della serie televisiva Squadra Speciale Cobra 11 \u00e8 stata trasmessa in prima visione in Germania da RTL dal 12 marzo 1996 al successivo 7 maggio. In Italia \u00e8 stata trasmessa in prima visione da Rai 2 dal 7 al 19 gennaio 1999, in fascia preserale (eccetto il primo episodio, trasmesso in prima serata).\nLa prima puntata, in quanto episodio pilota della serie, ha durata doppia.\nChilometro 92.\nTrama.\nGli ispettori Frank Stolte (Johannes Brandrup) e Ingo Fischer (Rainer Strecker) danno la caccia a un pericoloso psicopatico che dissemina bombe per un tratto di autostrada della zona di Berlino. Dopo l'esplosione di una bomba, l'attentatore pretende dalla Polizia un milione di marchi per non commettere altri attentati analoghi. Alla consegna della somma il criminale si accorge che si tratta di denaro falso e la vendetta arriva puntuale. Altri incidenti a catena in autostrada provocano il panico tra l'opinione pubblica. Cos\u00ec, dopo diverse trattative, viene avviata una seconda consegna che fallisce nuovamente e che, come l'ultima volta, spinge il malvivente a commettere un altro attentato in cui per\u00f2, questa volta, viene gravemente ferito il poliziotto Bodmer. Il terribile incidente accaduto al loro collega diventa per Frank e Ingo un ulteriore stimolo per giungere al pi\u00f9 presto alla soluzione del caso e all'arresto del ricattatore.\nGuest Star: Stefan Staudinger (Richard Weber), Norbert Gescher (Steven Kroger, \"Rascar Capac\"), Uwe Karpa (Rudolf), J\u00fcrgen Mai (Helmut), Dieter Kursawe (Warden), Hussi Kutlucan (Khalid Masharid), Evelyn Meyka (commessa), George Trifon (fumettista), Christiane Christiani (figlia dell'antiquario)\nNota: l'episodio si aggiudic\u00f2 il Leone d'oro per la migliore serie televisiva dell'anno. Come tutti gli episodi a durata doppia, in Italia \u00e8 stato trasmesso in prima visione integralmente e successivamente diviso in una \"prima parte \"e in una \"seconda parte \"in occasione delle successive repliche in fascia preserale, con relativo adattamento del titolo.\nAddio a un amico.\nTrama.\nUn'organizzazione criminale pretende di incassare il pizzo dal guardiano di un ristorante lungo l'autostrada. Anche Mareike, una vecchia amica di Frank, viene minacciata e quando si accorge che un camionista \u00e8 stato ucciso nel parcheggio del suo ristorante, decide di cooperare con la gang sottomettendosi alle loro richieste, senza per\u00f2 dire nulla alla polizia. Ingo intanto sospetta qualcosa e la tiene d'occhio. Un giorno vede Mareike consegnare del denaro al capo dell'organizzazione; Ingo, pensa cos\u00ec di poter arrestare l'uomo senza attendere il tempo necessario per aspettare i rinforzi. Si mette cos\u00ec all'inseguimento della sua auto, ma questa si riveler\u00e0 per lui una decisione fatale, perch\u00e9 il conducente dell'auto lo uccider\u00e0 con un fucile.\nIl nuovo compagno.\nTrama.\nUna nuova banda criminale ruba auto nuovissime e lussuose a ricchi acquirenti. Le auto vengono portate via in autostrada immediatamente dopo l'uscita dal concessionario. Intanto al commissariato giunge Semir, il nuovo compagno di Frank. Fra battute di scherno e qualche provocazione Frank lascia intendere al nuovo collega che il sostituto di Ingo non avr\u00e0 vita facile al suo fianco. Ai due viene immediatamente dato questo caso da risolvere cos\u00ec, fra mille peripezie e sorpassi azzardati, Frank tenta di fermare un automezzo carico di auto sospette, mettendo a repentaglio la propria vita e quella del suo nuovo compagno. Semir \u00e8 sconvolto e capisce che Frank, ancora distrutto per la morte del suo collega, agisce come un pazzo suicida, pi\u00f9 che come un commissario di polizia. Sar\u00e0 durante una di quelle pericolose operazioni che Semir conquister\u00e0 la fiducia di Frank salvandogli la vita.\nOmicidi a catena.\nTrama.\nL'ungherese Katja \u00e8 stata trovata morta sul bordo della strada. Ella \u00e8 un'altra vittima di una misteriosa serie di omicidi di prostitute. Gli ispettori Stolte e Gerkhan indagano. Allo stesso tempo viene scoperto il cadavere del camionista Werner Ricks, che trasportava merce sospetta. Intanto Anton, un ragazzino oligofrenico che si era affezionato a Katja sparisce dal centro nel quale \u00e8 ricoverato.\nAracnofobia.\nTrama.\nL'auto dell'avvocato di successo Sawatzki finisce improvvisamente fuori strada, provocando uno scontro frontale con quella di Sabine Thiel, incidente nel quale muoiono entrambi. L'indagine rivela che nulla \u00e8 stato manomesso nel veicolo e nel sangue dell'avvocato non si trova traccia di alcool. Solo una persona \u00e8 contenta della morte di Sawatzki: lo zoologo Richard Schlesinger, il padre della moglie dell'avvocato, Julia. Gli ispettori Stolte e Gerkhan scoprono che l'uomo soffriva di aracnofobia e che la sua morte \u00e8 dovuta all'adrenalina provocata da un attacco di panico. Trovano anche un esemplare di ragno molto raro nella macchina. Intanto il marito di Sabine sente di non riuscire pi\u00f9 a vivere senza di lei: prende i bambini e decide di buttarsi dal tetto del palazzo in cui vivevano. Ma una telefonata di addio a Julia Sawatzki e la confessione della donna permette a Semir di fermarlo.\nIl vecchio e il bambino.\nTrama.\nNel piccolo negozio in un'area di servizio irrompono due uomini, che saccheggiano la cassa e uccidono il commesso. Tra gli scaffali si nasconde un bambino e i malviventi lo rapiscono per evitare che dica qualcosa. Si fermano in un bosco e uno dei due aiuta il piccolo a fuggire. Mentre corre, incontra un ex insegnante con il morbo di Alzheimer, che crede di essere nel bel mezzo di una gita scolastica. Intanto i genitori hanno chiamato la polizia e gli ispettori Gerkhan e Stolte si trovano di fronte a una corsa contro il tempo: essendo diabetico, il bambino potrebbe cadere in coma e non risvegliarsi pi\u00f9 se non gli viene somministrata l'insulina.\nPer amore di Elli.\nTrama.\nUna serie di rapine in strada mette in allarme Stolte e Gerkhan: gli autori si fingono poliziotti, fermano le auto e le saccheggiano. Dietro a queste rapine sembra esserci Charly Pirmau, che ha una figlia, Elli, con Nina Lobel, la donna con cui esce Semir Gerkhan. \u00c8 proprio lui a convincerla a collaborare con la polizia per il suo bene e per quello della figlia, a cui Pirmau tiene molto. Tenter\u00e0 di riprendersela una notte, mentre \u00e8 con la madre sotto la custodia della polizia.\nIl samurai.\nTrama.\nNel sangue di Lukas Bollmann, un medico trova tracce di una sostanza sconosciuta che si dissolve in pochissimo tempo. Sua moglie Yoko, ragazza giapponese di soli 18 anni, muore a causa di questa sostanza. Stolte e Gerkhan indagano e scoprono che i due, che avevano la passione per il cinema, si erano indebitati per comprare le attrezzature e facevano da \"cavie umane\" per le nuove droghe in cambio di soldi. Mentre gli ispettori si mettono alla ricerca del fornitore, il promesso sposo di Yoko segue i poliziotti per vendicarsi di chi ha ucciso la sua promessa.\nCapolinea per tutti.\nTrama.\nSteffi \u00e8 nei guai: deve saldare un debito di 8000 marchi e ha bisogno di droga. Cos\u00ec rapina un portavalori e si avvia verso il luogo della consegna dove l'aspetta il suo fornitore, Sascha. L'auto di Steffi per\u00f2 \u00e8 pedinata da una pattuglia e, quando Sascha se ne accorge, va nel panico e trascina la ragazza su un autobus pieno di turisti, prendendoli in ostaggio, compreso Semir, salito per tentare di fermare i due. La polizia ora deve cercare di fermare l'autobus senza che i rapitori uccidano gli ostaggi.\nNota: ultima apparizione di Frank Stolte. Ricomparir\u00e0 nell'episodio 302 dopo 20 anni."}
{"id": "1877443", "revid": "93556", "url": "https://it.wikipedia.org/wiki?curid=1877443", "title": "Chiesa di San Lorenzo (Mendrisio)", "text": "La chiesa parrocchiale di San Lorenzo martire \u00e8 un luogo di culto cattolico che si trova a Ligornetto, quartiere di Mendrisio in Canton Ticino.\nStoria.\nIn tempi antichi in questo sito si trovava una chiesa di origine medievale, citata in documenti storici risalenti al 1209. Nei secoli successivi sub\u00ec diversi rimaneggiamenti, fino al 1741 quando fu trasformata in stile tardobarocco. La chiesa \u00e8 parrocchiale dal 1557.\nDescrizione.\nLa chiesa si presenta con una pianta ad unica navata a tre campate, coperta con volta a botte. Una cupola sovrasta il coro.\nSulla cantoria lignea in controfacciata, costruita nel 1810, si trova l'organo a canne Mascioni \"opus 609\", costruito fra il 1945 e il 1946 su progetto del maestro Luigi Picchi di Como. A trasmissione elettrica, ha 28 registri su due manuali e pedale, per un totale di canne."}
{"id": "1877445", "revid": "1305772", "url": "https://it.wikipedia.org/wiki?curid=1877445", "title": "Pierre Benoit (disambigua)", "text": ""}
{"id": "1877447", "revid": "287204", "url": "https://it.wikipedia.org/wiki?curid=1877447", "title": "Billy Hart", "text": "Si fece un nome suonando durante gli anni sessanta con Jimmy Smith, ma nello stesso periodo collabor\u00f2 anche ad altri progetti musicali con artisti come Wes Montgomery. Durante gli anni settanta suon\u00f2 con il sestetto di Herbie Hancock, con Stan Getz ed altri ancora. Oltre a ci\u00f2 \u00e8 doveroso ricordare, che Hart suon\u00f2 anche con altri musicisti di fama internazionale: Wayne Shorter, Chick Corea, Joe Zawinul, Miles Davis. Dagli anni novanta ha intensificato la sua attivit\u00e0 di maestro, incidendo anche dei DVD didattici."}
{"id": "1877449", "revid": "6923", "url": "https://it.wikipedia.org/wiki?curid=1877449", "title": "Silvestro di Marsico", "text": "Biografia.\nSilvestro era il secondo figlio del conte Goffredo di Ragusa, figlio legittimo del Gran Conte Ruggero di Sicilia e fu tenuto in stima e in gran conto dal re Ruggero II di Sicilia, perch\u00e9 suo consanguineo (nipote) e perch\u00e9 rivelatosi grande condottiero al suo fianco nelle guerre contro i nemici di Ruggero II.\nIl re, come premio ai servizi prestati, concesse a Silvestro anche la Contea di Marsico in Lucania.\nNel 1140 (o secondo altri nel 1156) affitt\u00f2 il feudo Sanctae Crucis de Rosacambra alla chiesa Santa Maria la Latina di Gerusalemme.\nCon un privilegio del 1154 (ritenuto falso) concesse all'Abbazia di Cava la giurisdizione feudale sul casale di Tramutola.\nNel 1161, sotto il regno del re Guglielmo il Malo, fu un \"triumviro\" del \"Regnum\" con Enrico Aristippo e Riccardo Palmer, archidiacono di Siracusa.\nMor\u00ec nel 1162."}
{"id": "1877452", "revid": "63727", "url": "https://it.wikipedia.org/wiki?curid=1877452", "title": "Asse a camme", "text": ""}
{"id": "1877457", "revid": "599013", "url": "https://it.wikipedia.org/wiki?curid=1877457", "title": "Josep Jufr\u00e9", "text": "Professionista dal 1999 al 2011, conta tre sole vittorie in carriera.\nCarriera.\n\u00c8 diventato professionista nel 1999 con la Boavista, squadra portoghese. In seguito ha vestito le divise della Relax e della Davitamon-Lotto (poi divenuta Predictor). Dal 2008 al 2009 ha militato nella Fuji-Servetto, nota in precedenza come Saunier Duval e come Scott. Dal 2010 corre per l'Astana Team.\nConta due successi da \"pro\", oltre a due partecipazioni al Giro d'Italia e cinque alla Vuelta a Espa\u00f1a (miglior piazzamento in generale il 14\u00ba posto nel 2005).\nSi \u00e8 ritirato al termine del 2011."}
{"id": "1877468", "revid": "228587", "url": "https://it.wikipedia.org/wiki?curid=1877468", "title": "Aeshma Daeva", "text": "Il termine Aeshma Daeva (\"A\u0113\u0161ma da\u0113va\") indicava nella cultura religiosa antica iranica il dio (\"da\u0113va\") della collera (\"a\u0113\u0161m\").\nIl fatto che per indicare una divinit\u00e0 maligna ci si riferisse al termine \"daeva\" \u00e8 caratteristica iranica, dal momento che i \"deva\" nella religiosit\u00e0 antica indiana conservano invece valenze decisamente positive.\n\"Aeshma\" significa \u00abfurore\u00bb. Nel Parsismo \u00e8 il demone della cupidigia e dell'ira. La sua rabbia \u00e8 diretta soprattutto contro i bovini, le figure centrali fra le creature; soltanto Saoshyant sapr\u00e0 vincerlo definitivamente. \nNell'Avest\u0101 recente Aeshma incarna il male in senso del tutto generico; la sua arma \u00e8 \u00abil legno insanguinato\u00bb.\nBibliografia.\nJacques Duchesne-Guillemin, \"L'Iran antico e Zoroastro\", in: (a cura di H.-C. Puech) \"Storia delle religioni\", 19 voll., Roma-Bari, Laterza, 1977, vol. 2, p. 123 e 149."}
{"id": "1877472", "revid": "1516087", "url": "https://it.wikipedia.org/wiki?curid=1877472", "title": "Gran Premio di Turchia 2005", "text": "Il Gran Premio di Turchia 2005 \u00e8 stata la quattordicesima prova della stagione 2005 del campionato mondiale di Formula 1 e la prima edizione del Gran Premio di Turchia. Svoltosi il 21 agosto 2005 all'Istanbul Park, \u00e8 stato vinto da Kimi R\u00e4ikk\u00f6nen su McLaren-Mercedes, che ha preceduto Fernando Alonso su Renault e il compagno di squadra Juan Pablo Montoya. Sono inoltre giunti a punti Giancarlo Fisichella, Jenson Button, Jarno Trulli, David Coulthard e Christian Klien.\nVigilia.\nAspetti sportivi.\nNelle prove libere del venerd\u00ec, oltre ai piloti titolari, partecipano alle prime due sessioni anche Pedro de la Rosa con la McLaren, Vitantonio Liuzzi con la Red Bull, Ricardo Zonta con la Toyota, Nicolas Kiesa con la Jordan ed Enrico Toccacelo con la Minardi.\nProve.\nRisultati.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella prima sessione del sabato si \u00e8 avuta questa situazione:\nNella seconda sessione del sabato si \u00e8 avuta questa situazione:\nQualifiche.\nRisultati.\nNella sessione di qualifica si \u00e8 avuta questa situazione:\nGara.\nRisultati.\nI risultati del Gran Premio sono i seguenti:"}
{"id": "1877482", "revid": "838137", "url": "https://it.wikipedia.org/wiki?curid=1877482", "title": "Stadio dei Lavoratori di Pechino", "text": "Lo stadio dei Lavoratori di Pechino (\u5317\u4eac\u5de5\u4eba\u4f53\u80b2\u573a), spesso chiamato Gongti o Gong Ti, \u00e8 uno stadio multi-funzione nel distretto di Chaoyang, a nord-est di Pechino, in Cina. \u00c8 principalmente utilizzato per le partite di calcio. Lo stadio \u00e8 stato costruito nel 1959 ed \u00e8 stato ristrutturato nel 2004. Attualmente ha una capacit\u00e0 di persone. Lo stadio dei lavoratori di Pechino \u00e8 uno dei dieci pi\u00f9 grandi edifici costruiti nel 1959, per il 10\u00ba anniversario della Repubblica popolare cinese.\nLo stadio \u00e8 stato il principale luogo di ritrovo per i Giochi asiatici del 1990, dove si sono svolte le cerimonie di apertura e di chiusura. Alcune partite del Beijing Guoan Football Club si sono tenute nello stadio.\nNel 2008 lo stadio ha ospitato gli incontri di calcio dei quarti di finale (tra cui Italia-Belgio 2-3) e delle semifinali dei Giochi della XXIX Olimpiade."}
{"id": "1877487", "revid": "287204", "url": "https://it.wikipedia.org/wiki?curid=1877487", "title": "Stadio olimpico di Shenyang", "text": "Lo stadio olimpico di Shenyang (\u700b\u967d\u5967\u6797\u5339\u514b\u9ad4\u80b2\u4e2d\u5fc3) \u00e8 uno stadio con 60.000 posti ad uso polivalente a Shenyang in Cina. \u00c8 stato costruito in sostituzione dello stadio Wulihe e ha ospitato le partite di calcio nelle Olimpiadi di Pechino 2008. Ospita gli incontri casalinghi dello Shenyang Ginde.\nIl complesso include anche uno stadio di 10.000 posti per la ginnastica, uno da 4.000 per il nuoto ed uno da 4.000 per il tennis."}
{"id": "1877492", "revid": "256896", "url": "https://it.wikipedia.org/wiki?curid=1877492", "title": "Beijing Workers' Stadium", "text": ""}
{"id": "1877495", "revid": "287204", "url": "https://it.wikipedia.org/wiki?curid=1877495", "title": "Gran Premio d'Italia 2005", "text": "Il Gran Premio d'Italia 2005 \u00e8 stata la quindicesima prova della stagione 2005 del campionato mondiale di Formula 1. Svoltosi il 4 settembre 2005 all'Autodromo Nazionale di Monza, \u00e8 stato vinto da Juan Pablo Montoya su McLaren-Mercedes, che ha preceduto le due Renault di Fernando Alonso e Giancarlo Fisichella. Sono inoltre giunti a punti Kimi R\u00e4ikk\u00f6nen, Jarno Trulli, Ralf Schumacher, Ant\u00f4nio Pizzonia e Jenson Button.\nVigilia.\nAspetti sportivi.\nNelle prove libere del venerd\u00ec, oltre ai piloti titolari, partecipano alle prime due sessioni anche Pedro de la Rosa con la McLaren, Vitantonio Liuzzi con la Red Bull, Ricardo Zonta con la Toyota, Nicolas Kiesa con la Jordan ed Enrico Toccacelo con la Minardi.\nA partire dalla prima sessione di prove libere del sabato la Williams di Nick Heidfeld, sofferente di mal di testa a seguito di un incidente occorsogli durante i test svoltisi sul circuito la settimana precedente, viene affidata ad Ant\u00f4nio Pizzonia.\nProve.\nRisultati.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella prima sessione del sabato si \u00e8 avuta questa situazione:\nNella seconda sessione del sabato si \u00e8 avuta questa situazione:\nQualifiche.\nRisultati.\nNella sessione di qualifica si \u00e8 avuta questa situazione:\nGara.\nRisultati.\nI risultati del gran premio sono i seguenti:"}
{"id": "1877496", "revid": "287204", "url": "https://it.wikipedia.org/wiki?curid=1877496", "title": "Antonio Pizzonia", "text": ""}
{"id": "1877497", "revid": "466539", "url": "https://it.wikipedia.org/wiki?curid=1877497", "title": "Michael Herr", "text": "Biografia.\nHerr \u00e8 stato corrispondente al fronte durante la Guerra del Vietnam e autore dei \"Dispacci\" (1977). Quest'ultimo libro \u00e8 stato definito come \"il miglior libro sulla Guerra del Vietnam\" dal \"The New York Times\" Book Review. Anche co-sceneggiatore di \"Apocalypse Now\" e \"Full Metal Jacket\", ha inoltre collaborato con Richard Stanley nella scrittura della sceneggiatura originale nel 1996, per un adattamento cinematografico de \"L'isola del dottor Moreau\". La richiesta di una successiva riscrittura di questa sceneggiatura da parte di Stanley costa ad Herr l'omissione dai credit (il film ha vinto il premio per la peggiore sceneggiatura del 1997). "}
{"id": "1877498", "revid": "63727", "url": "https://it.wikipedia.org/wiki?curid=1877498", "title": "Motore Simca 2N2", "text": ""}
{"id": "1877502", "revid": "3831", "url": "https://it.wikipedia.org/wiki?curid=1877502", "title": "Morgan Adams", "text": ""}
{"id": "1877508", "revid": "1226", "url": "https://it.wikipedia.org/wiki?curid=1877508", "title": "Mostly Harmless", "text": ""}
{"id": "1877509", "revid": "726373", "url": "https://it.wikipedia.org/wiki?curid=1877509", "title": "Jekyll &amp; Hyde (film)", "text": "Jekyll &amp; Hyde \u00e8 un film per la televisione del 1990 diretto da David Wickes. Interpretato da Michael Caine e Cheryl Ladd, \u00e8 tratto dal romanzo di Robert Louis Stevenson \"Lo strano caso del dottor Jekyll e del signor Hyde\" del 1886 e dalla rappresentazione teatrale scritta da Thomas Russell Sullivan nel 1887."}
{"id": "1877510", "revid": "775643", "url": "https://it.wikipedia.org/wiki?curid=1877510", "title": "Variet\u00e0 di Seifert", "text": "In matematica, una variet\u00e0 di Seifert \u00e8 una 3-variet\u00e0 che ha una decomposizione in circonferenze simile a quella che risulta da una fibrazione, come ad esempio la fibrazione di Hopf per la sfera formula_1. Le variet\u00e0 di Seifert furono introdotte e classificate da Herbert Seifert nel 1933. Negli anni ottanta le variet\u00e0 di Seifert sono state reinterpretate in un'ottica pi\u00f9 geometrica: queste rappresentano infatti esattamente 6 delle 8 geometrie tridimensionali prescritte dalla congettura di geometrizzazione di Thurston.\nDefinizione.\nUn toro fibrato standard \u00e8 la descrizione di un toro solido come unione di circonferenze. Dipende da due interi coprimi formula_2. Si ottiene dalla fibrazione standard in segmenti del cilindro\n(dove i segmenti sono i sottoinsiemi del tipo formula_4) identificando le pareti orizzontali tramite una mappa\nche ruota il disco di un angolo formula_6.\nLe circonferenze sono dette fibre. La \"fibra centrale\" \u00e8 quella corrispondente a formula_7. Se formula_8, la fibra centrale \u00e8 detta \"ordinaria\", altrimenti \u00e8 detta \"eccezionale\".\nUna variet\u00e0 di Seifert \u00e8 una 3-variet\u00e0 compatta che si decompone in circonferenze (le \"fibre\"), tale che ogni circonferenza abbia un intorno tubolare omeomorfo al toro fibrato standard."}
{"id": "1877511", "revid": "38120", "url": "https://it.wikipedia.org/wiki?curid=1877511", "title": "Jekyll and Hyde", "text": ""}
{"id": "1877516", "revid": "287204", "url": "https://it.wikipedia.org/wiki?curid=1877516", "title": "The Running Man", "text": ""}
{"id": "1877518", "revid": "287929", "url": "https://it.wikipedia.org/wiki?curid=1877518", "title": "Delirium House", "text": ""}
{"id": "1877519", "revid": "76652", "url": "https://it.wikipedia.org/wiki?curid=1877519", "title": "Stadio olimpico di Qinhuangdao", "text": "Lo stadio olimpico di Qinhuangdao (\u79e6\u7687\u5cf6\u5967\u6797\u5339\u514b\u9ad4\u80b2\u5834) \u00e8 uno degli impianti sportivi delle Olimpiadi di Pechino 2008.\nUbicato all'interno del Centro Sportivo Olimpico sulla Hebei Avenue a Qinhuangdao in Cina, viene utilizzato per gli incontri di calcio.\nLa sua costruzione \u00e8 stata avviata nel maggio 2002 e completata il 30 luglio 2004. Il centro sportivo copre metri quadrati, lo stadio olimpico ha una capienza di posti, lo 0,2% dei quali sono riservati ai diversamente abili."}
{"id": "1877521", "revid": "767487", "url": "https://it.wikipedia.org/wiki?curid=1877521", "title": "Teenage Catgirls in Heat", "text": "Teenage Catgirls in Heat \u00e8 un film del 1997, diretto da Scott Perry, prodotto dalla Troma.\nTrama.\nIn Texas un antico dio gatto egiziano, sotto forma di un'antica statuetta, comanda a tutti i gatti il suicidio. Tuttavia i gatti si reincarnano in avvenenti ragazze, con l'obiettivo di combattere e sterminare la popolazione umana maschile.\nIntanto arriva in citt\u00e0 l'imbranato Ralph (Dave Cox), che incontra Warren (Cary Graves), un folle che si definisce \"sterminatore di gatti\" e se ne va in giro con uno strano aggeggio. I due incontrano delle strane ragazze, che hanno movenze feline e parlano in modo strano. Ralph e Warren capiscono che qualcosa di strano sta accadendo, ma Ralph si innamora di Cleo (Esmeralda Huffhines), un'avvenente ragazza che per\u00f2 in realt\u00e0 \u00e8 una gatta. Ralph \u00e8 quindi combattuto tra l'amore per Cleo e il salvare la popolazione maschile del Texas."}
{"id": "1877523", "revid": "117914230", "url": "https://it.wikipedia.org/wiki?curid=1877523", "title": "Gran Premio del Belgio 2005", "text": "Il Gran Premio del Belgio 2005 \u00e8 stata la sedicesima prova della stagione del campionato mondiale di Formula 1. Svoltosi l'11 settembre 2005 sul circuito di Spa-Francorchamps, \u00e8 stato vinto da Kimi R\u00e4ikk\u00f6nen su McLaren-Mercedes, che ha preceduto Fernando Alonso su Renault e Jenson Button su BAR-Honda. Sono inoltre giunti a punti Mark Webber, Rubens Barrichello, Jacques Villeneuve, Ralf Schumacher e Tiago Monteiro.\nVigilia.\nPer questo Gran Premio Ant\u00f4nio Pizzonia viene confermato alla Williams al posto di Nick Heidfeld. Nelle prove libere del venerd\u00ec, oltre ai piloti titolari, partecipano alle prime due sessioni anche Alexander Wurz con la McLaren, Vitantonio Liuzzi con la Red Bull, Ricardo Zonta con la Toyota, Nicolas Kiesa con la Jordan ed Enrico Toccacelo con la Minardi.\nProve.\nRisultati.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec nessun pilota ha fatto registrare tempi validi a causa delle avverse condizioni meteo; gli unici piloti a scendere in pista nel corso della sessione sono stati Vitantonio Liuzzi, Robert Doornbos e Fernando Alonso.\nNella prima sessione del sabato si \u00e8 avuta questa situazione:\nNella seconda sessione del sabato si \u00e8 avuta questa situazione:\nQualifiche.\nRisultati.\nNella sessione di qualifica si \u00e8 avuta questa situazione:\nGara.\nRisultati.\nI risultati del gran premio sono i seguenti:"}
{"id": "1877524", "revid": "287929", "url": "https://it.wikipedia.org/wiki?curid=1877524", "title": "La casa del delirio", "text": ""}
{"id": "1877526", "revid": "6340", "url": "https://it.wikipedia.org/wiki?curid=1877526", "title": "Eirik I di Norvegia", "text": ""}
{"id": "1877530", "revid": "22356", "url": "https://it.wikipedia.org/wiki?curid=1877530", "title": "Xenacanthiformes", "text": ""}
{"id": "1877532", "revid": "339392", "url": "https://it.wikipedia.org/wiki?curid=1877532", "title": "Cladoselachiformes", "text": ""}
{"id": "1877536", "revid": "587852", "url": "https://it.wikipedia.org/wiki?curid=1877536", "title": "Gran Premio del Brasile 2005", "text": "Il Gran Premio del Brasile 2005 \u00e8 stata la diciassettesima prova della stagione del campionato mondiale di Formula 1. Svoltosi il 25 settembre 2005 sul circuito di Interlagos, \u00e8 stato vinto da Juan Pablo Montoya su McLaren-Mercedes alla sua settima ed ultima vittoria in F1, che ha preceduto il compagno di squadra Kimi R\u00e4ikk\u00f6nen e Fernando Alonso su Renault. Sono inoltre giunti a punti Michael Schumacher, Giancarlo Fisichella, Rubens Barrichello, Jenson Button e Ralf Schumacher.\nCon il terzo posto in gara, Fernando Alonso ha ottenuto la certezza matematica del suo primo titolo mondiale piloti.\nVigilia.\nNick Heidfeld della Williams, essendosi infortunato ad una spalla in un incidente in bicicletta in Svizzera, \u00e8 stato sostituito nuovamente da Ant\u00f4nio Pizzonia. Il tedesco aveva saltato anche i due Gran Premi precedenti per le conseguenze di un incidente in una sessione di test a Monza.\nNelle prove libere del venerd\u00ec, oltre ai piloti titolari, hanno partecipato alle prime due sessioni anche Alexander Wurz con la McLaren, Vitantonio Liuzzi con la Red Bull, Ricardo Zonta con la Toyota e Nicolas Kiesa con la Jordan.\nProve.\nRisultati.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella prima sessione del sabato si \u00e8 avuta questa situazione:\nNella seconda sessione del sabato si \u00e8 avuta questa situazione:\nQualifiche.\nRisultati.\nNella sessione di qualifica si \u00e8 avuta questa situazione:\nGara.\nRisultati.\nI risultati del gran premio sono i seguenti:"}
{"id": "1877537", "revid": "122746761", "url": "https://it.wikipedia.org/wiki?curid=1877537", "title": "Mitridate IV di Partia", "text": "Biografia.\nDopo aver ucciso il padre Fraate III, regn\u00f2 dal 57 a.C. con il fratello Orode II, il quale, essendo pi\u00f9 anziano, ottenne di diritto il trono dell'Impero partico. Tuttavia nomin\u00f2 suo fratello Mitridate re di Media, un regno minore sottomesso all'Impero partico. Tuttavia lo stesso Orode, fu minacciato dal tentativo di Mitridate di spodestarlo, e chiese l'aiuto dell'abile generale Rostam Surena-Pahlavi, \"Spahbod\" (\"generalissimo\") dell'esercito partico, che riusc\u00ec a riconquistare il regno con il suo esercito in nome di Orode. Quest'ultimo revoc\u00f2 a Mitridate il titolo concessogli e lo costrinse a fuggire nella provincia romana della Siria ed a chiedere asilo al governatore e proconsole romano Aulo Gabinio nel 55 a.C.. Dopo aver ottenuto l'alleanza e l'appoggio di quest'ultimo, Mitridate cerc\u00f2 di invadere la Partia ed ottenere il trono di suo fratello.&lt;br&gt;\nDurante la marcia verso la Partia, il proconsole Aulo Gabinio ricevette la richiesta di aiuto da un altro sovrano spodestato, il faraone egizio Tolomeo XII, della dinastia dei Tolomei. Aulo Gabinio decise di accettare l'offerta di denaro di Tolomeo XII e abbandon\u00f2 la causa di Mitridate. Deciso a non abbandonare la sua campagna per ottenere il trono di Partia, Mitridate cerc\u00f2 di radunare nuovi alleati alla sua causa e prosegu\u00ec la sua marcia. Assediato a Seleucia dal generale Surena, venne alla fine sconfitto e fatto giustiziare da suo fratello nel 54 a.C."}
{"id": "1877538", "revid": "125382876", "url": "https://it.wikipedia.org/wiki?curid=1877538", "title": "Giovanni Troglita", "text": "I suoi successi militari contro i Sasanidi Persiani a Oriente e soprattutto contro i ribelli Mauri in Nord Africa sono narrati nell'ultimo poema epico latino dell'Antichit\u00e0, la \"Iohannis\" o \"de Bellis Libycis\" di Flavio Cresconio Corippo.\nPrimi anni di carriera.\nGiovanni Troglita combatt\u00e9 nella Guerra vandalica (533\u2013534), sotto il comando di Belisario, comandando un'armata di \"foederati\". Rimase in Africa dopo la partenza di Belisario, combattendo in Byzacena i Mori (\"Mauri\") sotto il comando di Salomone. Sotto il comando del successore di Salomone Germano, comand\u00f2 l'ala destra dell'esercito nella battaglia di Scalas Veteres, contro il traditore Stotzas.\nDopo il 538 venne mandato in Oriente, dove venne nominato \"dux Mesopotamiae\", una delle pi\u00f9 importanti cariche militari della regione. Nel 542, ottenne alcuni piccoli successi contro i Persiani: il suo esercito vinse di notte i Persiani che stavano assediando Teodosiopoli, e in seguito sconfisse un altro esercito Persiano che stava assediando Dara, catturando il suo generale, Mihr-Mihroe.\nComandante in Africa.\nNella primavera 546, avvenne l'ultima rivolta militare nella provincia d'Africa, sotto il generale Gontarico, che voleva rendersi indipendente da Costantinopoli. Fresco dei suoi successi in Oriente, e avendo gi\u00e0 combattuto in quella regione, Giovanni venne nominato da Giustiniano \"magister militum Africae\".\nRepressione della Rivolta Mora.\nNel dicembre 546, quando Giovanni raggiunse Cartagine, la situazione era tragica. Le sue truppe, comandate da Marcenzio in Byzacena e da Gregorio a Cartagine, erano poche e di scarsa qualit\u00e0. Per questo Giovanni prov\u00f2 inizialmente a usare la diplomazia per porre fine alla rivolta delle trib\u00f9 more. Con la diplomazia ottenne piccoli successi, per esempio Coutzinas si un\u00ec a lui con alcune migliaia di cavalieri, mentre Iabdas, il capo degli \"Aurasii\" (le trib\u00f9 dei Monti Aures) decise di essere neutrale. Tuttavia le altre trib\u00f9 di Byzacena e Numidia si unirono in una confederazione, con lo scopo di espellere i Romani dalle loro ultime fortezze lungo la costa. Nonostante tutto, Giovanni continu\u00f2 a negoziare con le trib\u00f9, guadagnando tempo per preparare il suo esercito a una controffensiva.\nQuando finirono i preparativi, Giovanni con il suo esercito lasci\u00f2 Cartagine, si un\u00ec con l'esercito di Marcenzio, e, prendendo le trib\u00f9 completamente di sorpresa, liber\u00f2 rapidamente le citt\u00e0 assediate. I Mori si ritirarono di nuovo nell'entroterra montagnoso, e sotto il comando di Antalas, unirono le proprie forze presso Sbeitla (antica Sufetula). I Mauri ottennero un successo iniziale quando tesero un'imboscata a un'armata romana in ricognizione. Giovanni avanz\u00f2 con il suo esercito, ma i Mori rapidamente si ritirarono nei loro accampamenti, che avevano fortificato. Incapace di assaltare direttamente i loro accampamenti, anche l'esercito romano fortific\u00f2 i propri accampamenti. Dopo che Antalas rifiut\u00f2 per l'ennesima volta la resa, i due eserciti si scontrarono in battaglia. Alla fine i Romani ebbero la meglio e dispersero i Mori, rompendo le loro difese e devastando i loro accampamenti. Poco dopo la battaglia, molti prigionieri vennero rilasciati, e vennero recuperate insegne militari perse da Salomone a Cillium nel 544.\nAlcuni mesi dopo tuttavia, i \"Leuathae\", la pi\u00f9 grande trib\u00f9 della Tripolitania, si rivoltarono capeggiati dal loro leader Carcasan, e Giovanni dovette affrontarlo. I Mori inizialmente si ritirarono nell'arido entroterra, sperando di scrollarselo di dosso, ma l'esercito di Giovanni, accompagnato da una carovana con acqua e provviste, li segu\u00ec nel deserto. Entrambi gli eserciti soffrirono di sete e fame. Alla fine si scontrarono presso Marta, sulle pianure di Gallica. Secondo Corippo, Giovani era riluttante a scontrarsi in battaglia con i Mauri, ma venne costretto dal suo esercito a combattere, un fenomeno frequente durante il Tardo Impero, quando gli eserciti divennero poco disciplinati. La battaglia fu una disfatta per i Romani, che vennero messi in fuga. Giovanni fugg\u00ec prima a Iunci e poi a Laribus, dove inizi\u00f2 a radunare un nuovo esercito. Antalas immediatamente si rivolt\u00f2 di nuovo e si alle\u00f2 con i Leuthae, e nel 547 saccheggiarono la provincia, giungendo anche nelle vicinanze di Cartagine.\nNella primavera del 548, Giovanni, formato un nuovo esercito e alleatosi con alcune trib\u00f9, part\u00ec per scontrarsi con le trib\u00f9 nemiche. I Mori ancora una volta si ritirarono prima della sua avanzata, sperando di attirarlo nel deserto, lontano dalle basi di rifornimento, e far morire di fame l'esercito romano. Grazie allo spionaggio Giovanni scopr\u00ec le loro intenzioni, e decise invece di accamparsi a Iunce, presso il mare. Dopo aver sedato un ammutinamento tra i suoi uomini, si diresse verso i Campi di Cato, dove si erano accampati i Mori. Intento a indurli a combattere un'aperta battaglia, Giovanni mostr\u00f2 riluttanza a combattere. Il suo piano funzion\u00f2 e la battaglia venne vinta dai Romani. Diciassette capi Mori, incluso Carcasan, caddero, mentre Antalas venne catturato; le Guerre More si erano definitivamente concluse. Byzacena, Numidia e Tripolitania vennero pacificate e venne inaugurato un lungo periodo di pace.\nGli ultimi anni.\nTroglita, ora \"patricius\" (patrizio), fu magister militum Africae per almeno altri 4 anni, iniziando il difficile lavoro di ricostruzione. Troglita cap\u00ec che era impossibile cacciare i Mauri dall'interno delle province, e riportare la provincia ai suoi antichi confini. Invece di inimicarsi le trib\u00f9, instaur\u00f2 buoni rapporti con loro con la diplomazia. Le trib\u00f9 dei Mauri divennero \"foederati\" dell'Impero; in cambio avrebbero avuto autonomia, e i loro capi avrebbero ricevuto una pensione annuale (\"pacta\"). Nello stesso tempo, la rete di fortificazioni erette da Salomone venne riparata e rinforzata, assicurando ai Bizantini il controllo delle zone strategicamente importanti.\nNel 551, Totila, re degli Ostrogoti, occup\u00f2 la Sardegna e la Corsica. Giovanni, per riconquistarle, mand\u00f2 una flotta l\u00ec, ma venne sconfitta. Non si sa la data esatta della sua morte; probabilmente mor\u00ec nel 552 o poco dopo, e venne sepolto a Cartagine."}
{"id": "1877539", "revid": "300067", "url": "https://it.wikipedia.org/wiki?curid=1877539", "title": "FA Cup 1902-1903", "text": "La FA Cup 1902-1903 \u00e8 stata la trentaduesima edizione della competizione calcistica pi\u00f9 antica del mondo. \u00c8 stata vinta dal Bury contro il Derby County.\nTurno Intermedio.\nLe 10 partite del Turno Intermedio vennero giocate il 13 dicembre 1902, tre di esse terminando in parit\u00e0 andarono ai replays, di cui una di queste necessit\u00f2 di un secondo replay (tenuto al Villa Park).\nPrimo Turno.\nIl Primo turno consisteva in 16 partite tra 32 squadre. 17 appartenenti alla First Division, due dalla Second Division e tre squadre provenienti dalla Southern Football League che si scontrarono contro le 10 squadre provenienti dal \"Turno Intermedio\". Le partite vennero giocate sabato 7 febbraio 1903, quattro di queste finite con un pareggio dovettero essere rigiocate nella settimana successiva, mentre la partita tra Notts County e Southampton necessit\u00f2 di un secondo replay.\nSecondo Turno.\nLe 8 partite del \"Secondo turno\" vennero giocate il sabato 21 febbraio 1903. Ci fu una sola partita che necessit\u00f2 di un \"Replay\" (Nottingham Forest e Stoke City giocate la settimana successiva.\nTerzo Turno.\nI quarti di finale vennero giocate sabato 7 marzo 1903, non fu necessario effettuare dei replay.\nSemifinali.\nLe semifinali vennero giocate in campo neutro sabato 21 marzo 1903, il Bury ed il Derby County passarono il turno e riuscirono ad andare a giocarsi la finale nel centro sportivo di Crystal Palace a Londra."}
{"id": "1877541", "revid": "2015800", "url": "https://it.wikipedia.org/wiki?curid=1877541", "title": "Bj\u00f6rn Dunkerbeck", "text": "Biografia.\nDi padre olandese e madre danese Dunkerbeck vive ad St. Moritz. \u00c8 cresciuto sull'isola di Gran Canaria.\nSimbolo velico: SUI-11\nIl 31 ottobre 2006 ha realizzato il record di velocit\u00e0 sulla distanza del miglio nautico su windsurf in acque marine. Il record \u00e8 stato realizzato nella Walvis Bay, in Namibia sponsorizzato da Red Bull,inoltre \u00e8 stato anche 13 volte campione del mondo in una specialit\u00e0 del windsurf chiamata slalom che si svolge su di un percorso con partenza sopra vento, 4 boe e un arrivo a fine percorso.\nLa punta pi\u00f9 alta \u00e8 stata toccata nei 500 metri con sull'acqua."}
{"id": "1877542", "revid": "287204", "url": "https://it.wikipedia.org/wiki?curid=1877542", "title": "Pierrick F\u00e9drigo", "text": "Carriera.\nGli esordi e i primi anni da \"pro\".\nOriginario del dipartimento del Lot e Garonna, in Aquitania, cominci\u00f2 con il ciclismo all'et\u00e0 di quindici anni: la passione gli venne trasmessa dal padre, giardiniere a Roumagne e con importanti trascorsi nel dilettantismo. Praticava in contemporanea anche il calcio, ma abbandon\u00f2 presto questo sport per dedicarsi alla bicicletta: dopo aver conseguito anche i diplomi CAP e BEP per il mestiere di ciclista, ottenne il primo contratto da professionista nel 2000 con la Cr\u00e9dit Agricole di Roger Legeay.\nI primi anni nella nuova categoria furono difficili, e numerosi problemi fisici non gli consentirono di esprimersi a livelli sufficienti; riusc\u00ec per\u00f2 a sbloccarsi nell'agosto del 2002 inserendo nel proprio palmar\u00e8s la prima vittoria tra i \"pro\", l'ultima tappa del Tour du Limousin. Si conferm\u00f2 con alcuni successi nelle due stagioni seguenti, prima una tappa al Tour de l'Avenir, poi tappa e classifica finale ancora al Tour du Limousin.\n2005-2010: le stagioni alla Bouygues.\nAl termine del 2004, in scadenza di contratto, si trasfer\u00ec alla Bouygues T\u00e9l\u00e9com di Jean-Ren\u00e9 Bernaudeau. La prima vittoria con la nuova squadra, alla Cholet-Pays de Loire, \u00e8 datata 20 marzo 2005; in giugno peraltro si laure\u00f2 campione francese in linea succedendo nell'albo d'oro al compagno di squadra Thomas Voeckler.\nNelle cinque stagioni successive fece il salto di qualit\u00e0, conseguendo i principali risultati, tre vittorie di tappa al Tour de France e un'edizione del Grand Prix di Plouay. Il 16 luglio 2006 a Gap si aggiudic\u00f2 la quattordicesima frazione di quell'edizione della \"Grande Boucle\", dopo una lunga fuga ed una volata a due sull'italiano Salvatore Commesso; fu quello anche il primo storico trionfo della Bouygues T\u00e9l\u00e9com, squadra nata nel 2000, nella corsa francese.\nNell'agosto 2008 ottenne un'altra prestigiosa vittoria, la classica del Grand Prix de Ouest-France a Plouay, precedendo Alessandro Ballan e David L\u00f3pez Garc\u00eda. Nel corso del Tour de France 2009 vinse la nona tappa, con arrivo a Tarbes, in maniera analoga al 2006, ovvero al termine di una lunga fuga e davanti ad un altro italiano, Franco Pellizotti; la terza vittoria alla \"Grande Boucle\" arriv\u00f2 invece nella sedicesima frazione dell'edizione 2010, in una volata su un gruppetto di altri otto corridori in fuga.\n2011-2014: FDJ.\nNel 2011 pass\u00f2 alla FDJ, ma in tale stagione, nonostante il secondo posto al Grand Prix Cycliste de Montr\u00e9al, non consegu\u00ec successi. Nel 2012, dopo la vittoria di tappa al Crit\u00e9rium International (corsa da lui gi\u00e0 vinta nel 2010), vinse la quindicesima tappa del Tour de France: nell'occasione, ancora una volta al termine di una fuga, batt\u00e9 in uno sprint a due lo statunitense Christian Vande Velde, portando a quattro il bottino di successi nell'importante corsa francese."}
{"id": "1877546", "revid": "256896", "url": "https://it.wikipedia.org/wiki?curid=1877546", "title": "Shenyang Olympic Stadium", "text": ""}
{"id": "1877549", "revid": "122057974", "url": "https://it.wikipedia.org/wiki?curid=1877549", "title": "Gran Premio del Giappone 2005", "text": "Il Gran Premio del Giappone 2005 \u00e8 stata la diciottesima prova della stagione 2005 del campionato mondiale di Formula 1. Svoltosi il 9 ottobre 2005 sul circuito di Suzuka, \u00e8 stato vinto da Kimi R\u00e4ikk\u00f6nen su McLaren-Mercedes, che ha preceduto Giancarlo Fisichella e Fernando Alonso, entrambi su Renault. Sono inoltre giunti a punti Mark Webber, Jenson Button, David Coulthard, Michael Schumacher e Ralf Schumacher.\nVigilia.\nAnt\u00f4nio Pizzonia, gi\u00e0 al volante della Williams nei tre Gran Premi precedenti, \u00e8 stato confermato dalla scuderia britannica nel ruolo di sostituto dell'infortunato Nick Heidfeld anche per le ultime due gare stagionali.\nNelle prove libere del venerd\u00ec, oltre ai piloti titolari, hanno partecipato alle prime due sessioni anche Pedro de la Rosa con la McLaren, Vitantonio Liuzzi con la Red Bull, Ricardo Zonta con la Toyota e Sakon Yamamoto con la Jordan.\nProve.\nRisultati.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella prima sessione del sabato si \u00e8 avuta questa situazione:\nNella seconda sessione del sabato si \u00e8 avuta questa situazione:\nQualifiche.\nRisultati.\nNella sessione di qualifica si \u00e8 avuta questa situazione:\nGara.\nRisultati.\nI risultati del gran premio sono i seguenti:"}
{"id": "1877550", "revid": "300971", "url": "https://it.wikipedia.org/wiki?curid=1877550", "title": "Riveo", "text": "Riveo \u00e8 una frazione del comune svizzero di Maggia, nel Canton Ticino (distretto di Vallemaggia).\nStoria.\nGi\u00e0 frazione del comune di Someo, con esso 2004 \u00e8 stato accorpato al comune di Maggia assieme agli altri comuni soppressi di Aurigeno, Coglio, Giumaglio, Lodano e Moghegno.\nInfrastrutture e trasporti.\nDal 1907 al 1965 la frazione \u00e8 stato servito dalla stazione di Riveo della ferrovia Locarno-Ponte Brolla-Bignasco."}
{"id": "1877551", "revid": "1543377", "url": "https://it.wikipedia.org/wiki?curid=1877551", "title": "King Ghidorah", "text": " \u00e8 un \"kaij\u016b\" (mostro misterioso) della serie cinematografica di Godzilla che fece il suo esordio in \"Ghidorah! Il mostro a tre teste\" nel 1964.\nBench\u00e9 il suo design sia rimasto pi\u00f9 o meno costante in tutte le sue apparizioni (un drago alato tricefalo di color oro con una coda biforcuta), le sue origini sono variate a seconda dei bisogni narrativi, essendo stato raffigurato come un demone extraterrestre, una creatura geneticamente modificata del futuro, e un antico guardiano del Giappone. Il personaggio viene solitamente raffigurato come l'arcinemico di Godzilla e Mothra, ma \u00e8 stato un alleato dell'ultimo in almeno un film. Sebbene fosse spesso visto come un simbolo della minaccia posta dalla Cina, che all'epoca della creazione di Ghidorah aveva appena sviluppato le armi nucleari, il regista Ishir\u014d Honda neg\u00f2 il collegamento, dichiarando che il personaggio fosse semplicemente una versione moderna del drago Yamata no Orochi.\nIl personaggio \u00e8 stato generalmente ben accolto, ed \u00e8 considerato il nemico pi\u00f9 famoso di Godzilla. WatchMojo assegn\u00f2 a King Ghidorah il primo posto nella lista dei dieci miglior nemici di Godzilla, e il sesto posto nell'elenco dei dieci miglior mostri giganti cinematografici, mentre IGN mise il mostro in secondo posto sulla lista dei dieci miglior mostri del cinema giapponese.\nConcepimento.\nL'idea iniziale per \"Ghidorah! Il mostro a tre teste\" venne da Tomoyuki Tanaka, il creatore di Godzilla. Tanaka trasse ispirazione da una illustrazione dell'Idra di Lerna in un libro di mitologia greca e dal drago giapponese Yamata no Orochi. Tanaka era affascinato dall'idea di far imbattere Godzilla in un nemico policefalo, ma ridusse il numero di teste a tre, siccome 7-8 teste sarebbero state poco pratiche. Lo sceneggiatore Shinichi Sekizawa insistette che il costume di Ghidorah fosse fabbricato con materiali leggeri a base di silicone, permettendo una maggiore mobilit\u00e0. Il design fu finalizzato dall'artista Teizo Toshimitsu, che inizialmente lo dispinse di verde per differenziarlo ulteriormente da Godzilla, Rodan e Mothra, ma lo ridipinse di oro all'insistenza di Eiji Tsuburaya, dopo che il suo assistente not\u00f2 che, essendo originario di Venere, il \"pianeta d'oro\", Ghidorah avrebbe dovuto essere dello stesso colore. Il costume stesso fu fabbricato da Akira Watanabe e indossato da Shoichi Hirose, che precedentemente aveva indossato i panni di King Kong ne \"Il trionfo di King Kong\". Hirose indoss\u00f2 il costume inarcandosi e impugnando un palo per mantenersi in equilibrio, mentre i burattinai controllavano le teste, le code e le ali fuori campo come con una marionetta. In ognuna delle teste fu installata un motore telecomandato attraverso dei cavi che fuoriuscivano dal retro del costume. Raffigurare King Ghidorah si dimostr\u00f2 difficile per Hirose, siccome doveva coreografare le sue mosse in modo da non intrecciare i movimenti delle teste e le ali ed evitare d'aggrovigliare i fili che li controllavano. A causa del suo peso, il costume spesso spezzava i fili che lo tenevano eretto. Malgrado il ruolo centrale del personaggio, la sua apparizione nel film risultante fu breve, siccome Hirose aveva litigato con Eiji Tsuburaya che non lo perdon\u00f2 per aver accettato un incarico da Hollywood. Di conseguenza, Tsuburaya incaric\u00f2 Susumu Utsumi di assumere il ruolo di King Ghidorah dopo \"L'invasione degli astromostri\".\nIn \"Godzilla contro King Ghidorah\", le criniere attorno le teste del personaggio furono rimpiazzate con corna, siccome si dimostr\u00f2 difficile per gli artisti degli effetti speciali di sovrapporre i peli sui filmati di persone che fuggivano dal mostro. Il direttore degli effetti speciali Koichi Kawakita inizialmente intendeva mostrare Ghidorah che sputava raggi variopinti, ma scart\u00f2 l'idea a favore del classico color giallo.\nPer \"Gojira Mosura King Gidora - Daikaij\u016b s\u014dk\u014dgeki\", il regista Sh\u016bsuke Kaneko inizialmente intendeva usare Varan come avversario principale di Godzilla, ma fu costretto dal presidente della Toho, Isai Matsuoka, a usare il pi\u00f9 riconoscibile King Ghidorah, siccome il film precedente, \"Gojira \u00d7 Megaguirus - G sh\u014dmetsu sakusen\", un film che introdusse un nemico nuovo, era stato un fallimento critico e finanziario. Per enfatizzare il nuovo ruolo eroico del personaggio, fu ridotto notevolmente in grandezza.\nNel 2014, la Legendary Pictures annunci\u00f2 di aver acquisito i diritti su Rodan, Mothra e King Ghidorah dalla Toho, per utilizzare i tre personaggi nel loro MonsterVerse. Nella scena dopo i titoli di coda del film \"\" (2017), Ghidorah appare in una serie di pitture rupestri, insieme con Godzilla, Rodan e Mothra. Una chiamata del casting conferm\u00f2 che Rodan, Mothra e King Ghidorah sarebbero stati presenti nel film \"Godzilla II - King of the Monsters\" (2019). Nell'aprile 2018, Jason Liles, Alan Maxson e Richard Dorton furono ingaggiati per fornire le performance di motion capture per i tre volti di King Ghidorah, rispettivamente con Liles per la testa centrale, Maxson per la testa di destra e Dorton per la testa di sinistra, mentre altri attori interpretavano il corpo della creatura. Questa \u00e8 la versione cinematografica di Ghidorah pi\u00f9 grande in assoluto. \u00c8 alto 158,8 metri (521 piedi) e con un'apertura alare di oltre 400 metri (1312,34 piedi), nel primo atto del film viene chiamato \"Mostro Zero\" dall'organizzazione Monarch. Solo nel secondo atto del film, attraverso il decrittaggio di alcuni testi antichi, si scopre che le antiche civilt\u00e0 chiamavano il mostro \"Ghidorah\", che ricever\u00e0 l'appellativo di \"King\" (\"Re\" nella versione italiana) solo dopo aver preso il controllo di tutti i Titani della Terra. In questa versione, Ghidorah presenta una personalit\u00e0 distinta per ciascuna delle sue tre teste. Le sue squame dorate sono in grado di far scorrere eccezionali correnti bioelettriche attraverso il suo corpo. Pu\u00f2 generare venti della forza di un uragano, grazie ai tendini muscolari iper-tesi delle sue ali. La biologia molecolare del suo elettro-recettore lo rende capace di creare correnti elettriche e tempeste localizzate intorno a lui dovunque vada. Ci\u00f2 si traduce nella lacerazione della stratosfera causata da fulmini e dai tuoni che emette. King Ghidorah \u00e8 in grado di scaturire fulmini da ciascuna delle sue tre teste, nonch\u00e9 dalle punte delle sue ali. Possiede anche un notevole potere rigenerante, essendo in grado di farsi ricrescere una delle teste dopo che Godzilla l'aveva decapitato. Sembra inoltre nutrirsi anch'esso di radiazioni, come visto durante il secondo scontro con Godzilla a Boston, dove drena le radiazioni direttamente dal corpo inerme di Godzilla.\nStoria.\nEra Sh\u014dwa (1964-1973).\nNel suo film di esordio, \"Ghidorah! Il mostro a tre teste\", Ghidorah viene raffigurato come un'antica entit\u00e0 extraterrestre responsabile della distruzione della civilt\u00e0 di Giove cinquemila anni prima degli eventi del film. Il suo tentativo di distruggere la Terra viene ostacolato dalle forze unite di Godzilla, Rodan e Mothra.\nI film seguenti dell'era Sh\u014dwa raffigurebbero Ghidorah come la pedina di varie razze aliene dedicate a soggiogare la Terra.\nIn particolare in \"Gli eredi di King Kong\", vari kaiju terrestri (Godzilla, Minilla, Mothra, Rodan, Gorosaurus, Anguirus, Kumonga, Manda, Baragon, e Varan) uniscono le loro forze per fermare King Ghidorah, arma segreta dei micidiali Kilaaks, una razza aliena che ha la propria base nel Fuji. Nonostante il mostro a tre teste appaia inizialmente imbattibile, gli attacchi combinati di tutti i mostri della Terra coalizzati riescono, finalmente, a ucciderlo.\nAppare anche nel quinto e sesto episodio della serie televisiva \"Zone Fighter\", dove viene rivelato che il mostro \u00e8 una creazione degli alieni Garoga.\nEra Heisei (1991-1998).\nIn \"Godzilla contro King Ghidorah\", le origini di King Ghidorah sono totalmente cambiate: il mostro ha origine da un trio di piccole creature geneticamente modificate chiamate \"Dorat\", propriet\u00e0 dei membri dell'Unione Terrestre, un'organizzazione del ventitreesimo secolo dedicata a uniformare la potenza delle nazioni terrestri. In un tentativo di impedire l'ascesa del Giappone come superpotenza economica globale, un gruppo di radicali ruba una macchina del tempo e trasporta i Dorat sull'isola di Lagos nel 1944, sperando che le radiazioni dei test nucleari condotti li trasformino in un'arma da scatenare contro il Giappone. \nNel 1992, a Ghidorah viene data via libera per distruggere la nazione, ma viene gravemente ferito da Godzilla. Il Ghidorah comatoso rimane nel mare per due secoli, per poi essere resuscitato con elementi robotici. Un'unionista disillusa riporta il nuovo Mecha-King Ghidorah al 1992 per fermare Godzilla.\nIn \"Gojira VS Mekagojira\", i resti di Mecha-King Ghidorah vengono recuperati dall'Onu e, attraverso il reverse engineering, vengono usati per costruire Mechagodzilla.\nNel film \"Mothra 3\", King Ghidorah viene raffigurato come un demone extraterrestre che attacc\u00f2 la Terra durante il Cretacico e caus\u00f2 l'estinzione dei dinosauri assorbendone l'energie. Ghidorah torna sulla Terra moderna per nutrirsi degli umani, riuscendo a battere Mothra e costringendolo a viaggiare nel Cretacico per uccidere il mostro retroattivamente. Mothra ha la meglio sul Ghidorah immaturo, ma la coda mozzata del mostro gli permette di rigenerarsi nei tempi moderni. Mothra riesce finalmente a sconfiggere Ghidorah definitivamente quando assume la sua forma \"Armor Mothra\".\nEra Millennium (2001-2004).\nIn \"Gojira Mosura King Gidora - Daikaij\u016b s\u014dk\u014dgeki\", Ghidorah \u00e8 uno dei tre guardiani di Yamato, assieme a Mothra e Baragon, originatosi mille anni prima degli eventi del film. Il mostro Ghidorah venne imprigionato nel Fuji, risvegliandosi nel 2001 per fermare l'avanzata di Godzilla. Inizialmente nel film appare come \"Ghidorah\" per poi diventare nel finale King Ghidorah, il dragone dorato a tre teste di mille anni, quando lo spirito di Mothra entra nel corpo senza vita di Ghidorah che si appresta, poi, ad affrontare Godzilla in una battaglia mortale nei fondali marini. Questo \u00e8 il solo film nel quale King Ghidorah \u00e8 visto come un protagonista positivo e non come uno degli antagonisti principali.\nNel film \"\" (remake de \"Gli Eredi di King Kong\"), il personaggio \u00e8 sostituito da Monster-X che per\u00f2, nella forma Keiser-Ghidorah, ha molti tratti in comune con l'antagonista originale.\nMonsterVerse (2014-).\nIn \"Godzilla II - King of the Monsters\", King Ghidorah \u00e8 ritratto come un predatore alfa rivale alla pari di Godzilla, rispetto agli altri mostri, indicati come Titani. Durante il film, il decrittaggio di alcuni testi antichi e leggende rivela che in realt\u00e0 Ghidorah \u00e8 una specie aliena invasiva, arrivata dallo spazio nel lontano passato nella storia umana e che il suo arrivo abbia sovvertito l'ordine naturale. Le leggende mostrano inoltre che in passato combatt\u00e9 con Godzilla, o un altro componente della sua specie, ma per motivi sconosciuti si ibern\u00f2 nei ghiacci dell'Antartide. Il suo corpo venne scoperto qualche tempo dopo il 1973 dalla Monarch che ha continuato a studiarlo fino a quando non \u00e8 stato liberato da Allan Jonah, un ex colonnello militare divenuto un eco-terrorista. Dopo essersi risvegliato e distrutto la base della Monarch in Antartide, Ghidorah viene confrontato da Godzilla, in una battaglia che si conclude con la fuga di Ghidorah, che si reca verso la fittizia Isla de Mara, dove affronta e sconfigge Rodan, per poi essere nuovamente attaccato da Godzilla, che riesce a staccare una delle teste del mostro tricefalo. Tuttavia, dopo la presunta morte di Godzilla, Ghidorah ricresce la testa decapitata e sottomette al suo volere tutti i Titani della Terra, facendogli distruggere tutte le citt\u00e0 pi\u00f9 importanti del mondo. Durante la battaglia di Boston, Godzilla, ripresosi dalla precedente battaglia, e Ghidorah si scontrano nuovamente aiutati rispettivamente da Mothra e Rodan. Godzilla scatena esplosioni termonucleari che disintegrano Ghidorah. Successivamente, gli altri Titani sottomessi al volere di Ghidorah si inchinano a Godzilla. Nella scena dopo i titoli di coda, un pescatore rivela una delle teste decapitate di Ghidorah a Jonah che si dimostra interessato ad acquistarla.\nIn \"Godzilla vs. Kong\" (2021), il sistema neurale della testa di Ghidorah viene utilizzato dalla societ\u00e0 tecnologica Apex Cybernetics per pilotare telepaticamente MechaGodzilla, clone robotico di Godzilla costruito per sterminare tutti i Titani del mondo, considerati una minaccia. Una volta potenziato il robot con una fonte energetica rinvenuta dalla terra cava, la coscienza di King Ghidorah ha il sopravvento sul pilota, e cos\u00ec MechaGodzilla sfugge al controllo dell'uomo. Il robot verr\u00e0 tuttavia sconfitto da Godzilla e Kong.\nAnime (2017-2018).\nNel secondo film della trilogia del reboot anime del franchise, \", quando Haruo Sakaki chiede a Metphies cosa sia successo al pianeta natale degli Exif, Exifcalus, il colonnello rivela che il pianeta venne soggiogato e distrutto da una creatura molto pi\u00f9 forte, malvagia e distruttiva di Godzilla, creatura di cui sussurra il nome: Ghidorah.\nKing Ghidorah compare nel capitolo finale della trilogia, \" dove si scontra con Godzilla.\nFilmografia.\nInoltre Monster-X del film \"Gojira - Final Wars\" (2004) nella sua forma Keiser-Ghidorah \u00e8 ispirato a lui.\nAltre apparizioni.\nCartoni animati.\nIn \"Leone il cane fifone\" una delle gag ricorrenti \u00e8 l'apparizione di King Ghidorah (tramite spezzone dal film \"Ghidorah! Il mostro a tre teste\") per esempio nell'episodio \"Leone nella grande spaventosa citt\u00e0\" in cui Leone deve ritirare un pacco in un condominio, ma aprendo una delle porte trova King Ghidorah che lo terrorizza.\nManga e anime.\nGhidorah ha fatto diverse apparizioni in diversi lavori del mangaka Akira Toriyama. Compare per la prima volta nel secondo capitolo del manga \"Wonder Island\" dove, nel tentativo di attaccare il protagonista Dirty Harry, viene sconfitto da P-Man.\nSuccessivamente ha fatto due brevi apparizioni nel manga \"Dottor Slump &amp; Arale\" ed \u00e8 comparso inoltre nell'episodio 96 dell'anime \"Dragon Ball\", tratto dal manga omonimo di Toriyama, come spettatore del Torneo Tenkaichi.\nInoltre nell'ultimo episodio dell'anime \"Muteking\" i tre fratelli Piovra si fondono in un'unica creatura simile a Ghidorah."}
{"id": "1877553", "revid": "547034", "url": "https://it.wikipedia.org/wiki?curid=1877553", "title": "Orode I", "text": "Biografia.\nSuccedette al padre Gotarze I e il suo regno dur\u00f2 5 anni. "}
{"id": "1877554", "revid": "36426", "url": "https://it.wikipedia.org/wiki?curid=1877554", "title": "Arte romana tardoantica", "text": ""}
{"id": "1877555", "revid": "1427733", "url": "https://it.wikipedia.org/wiki?curid=1877555", "title": "FA Cup 1986-1987", "text": "La FA Cup 1986-1987 \u00e8 stata la centoseiesima edizione della competizione calcistica pi\u00f9 antica del mondo. \u00c8 stata vinta dal Coventry City, alla prima affermazione nella competizione, contro il Tottenham Hotspur."}
{"id": "1877557", "revid": "287204", "url": "https://it.wikipedia.org/wiki?curid=1877557", "title": "Gran Premio di Cina 2005", "text": "Il Gran Premio di Cina 2005 \u00e8 stata la diciannovesima e ultima prova della stagione 2005 del campionato mondiale di Formula 1. Svoltosi il 16 ottobre 2005 presso il circuito di Shanghai, \u00e8 stato vinto dallo spagnolo Fernando Alonso su Renault, che ha preceduto il finlandese Kimi R\u00e4ikk\u00f6nen su McLaren-Mercedes e il tedesco Ralf Schumacher su Toyota. Sono inoltre giunti a punti Giancarlo Fisichella, Christian Klien, Felipe Massa, Mark Webber e Jenson Button. Inoltre fu l'ultima partecipazione in Formula 1 per Ant\u00f4nio Pizzonia e, tra i team, per la Jordan, la Minardi e la BAR.\nCon questi risultati, la Renault ha ottenuto la vittoria del titolo costruttori, prevalendo sulla McLaren, mentre il mondiale piloti era gi\u00e0 stato matematicamente vinto da Alonso in Brasile.\nVigilia.\nAnt\u00f4nio Pizzonia, gi\u00e0 al volante della Williams nei quattro Gran Premi precedenti, \u00e8 confermato anche per questo gran premio dalla scuderia britannica nel ruolo di sostituto dell'infortunato Nick Heidfeld.\nOltre ai piloti titolari, hanno preso parte alle due sessioni di prove libere del venerd\u00ec anche Pedro de la Rosa con la McLaren, Vitantonio Liuzzi con la Red Bull, Ricardo Zonta con la Toyota e Nicolas Kiesa con la Jordan.\nLa BAR, alla sua ultima gara in Formula 1, presenta una speciale livrea dedicata al produttore di sigarette inglese \"555\".\nProve.\nRisultati.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella prima sessione del sabato si \u00e8 avuta questa situazione:\nNella seconda sessione del sabato si \u00e8 avuta questa situazione:\nQualifiche.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nMichael Schumacher e Christijan Albers entrano in collisione durante il giro di schieramento in griglia e per questo motivo entrambi sono costretti a partire dalla pit lane. Alla partenza Fernando Alonso mantiene la prima posizione davanti a Giancarlo Fisichella e Kimi R\u00e4ikk\u00f6nen. Al giro 17 Juan Pablo Montoya fora una gomma toccando una griglia di drenaggio che era uscita dalla sua sede alla curva 10 e viene fatta entrare in pista la safety car per consentire i necessari interventi di riparazione al tracciato: i piloti ne approfittano per effettuare la prima sosta ai box, dopodich\u00e9 Michael Schumacher va in testacoda, ritirandosi, mentre Montoya si ferma per un guasto al motore. Alla 29\u00aa tornata, quando la corsa era gi\u00e0 ripresa da alcuni giri, Narain Karthikeyan ha un incidente alla curva 13, il che provoca una seconda neutralizzazione: la maggior parte dei piloti si ferma quindi per il secondo pit stop, in occasione del quale R\u00e4ikk\u00f6nen riesce a superare Fisichella, mentre Ralf Schumacher, Felipe Massa e Christian Klien proseguono, salendo rispettivamente in seconda, terza e quarta posizione alle spalle di Alonso. Tra i giri 44 e 47 Ralf Schumacher, Massa e Klien si fermano per la seconda sosta e R\u00e4ikk\u00f6nen si porta in seconda piazza, mentre Fisichella viene penalizzato con un \"drive-through\" per aver rallentato i piloti dietro di lui durante il secondo periodo di safety car, scendendo dal terzo al quarto posto. Negli ultimi giri R\u00e4ikk\u00f6nen riduce il vantaggio in precedenza accumulato da Alonso, senza per\u00f2 riuscire a raggiungere lo spagnolo che va cos\u00ec a vincere la gara. Insieme a loro due sale sul podio anche Ralf Schumacher, che chiude davanti a Fisichella, Klien, Massa, Mark Webber e Jenson Button.\nRisultati.\nI risultati del Gran Premio sono i seguenti:"}
{"id": "1877558", "revid": "88740", "url": "https://it.wikipedia.org/wiki?curid=1877558", "title": "Zoppi", "text": "Persone.\nZoppi \u00e8 un cognome italiano, diffuso prevalentemente in Lombardia, Emilia-Romagna, \nLiguria e Toscana. Deriva probabilmente da soprannomi dialettali derivanti da una caratteristiche del capostipite. Pu\u00f2 riferirsi a:"}
{"id": "1877560", "revid": "1573940", "url": "https://it.wikipedia.org/wiki?curid=1877560", "title": "Negaprion brevirostris", "text": "Negaprion brevirostris (), conosciuto comunemente come squalo limone, \u00e8 un pesce cartilagineo della famiglia Carcharhinidae.\nDistribuzione e habitat.\nQuesta specie \u00e8 diffusa nell'Oceano Pacifico orientale e nell'Atlantico orientale e occidentale, dove \u00e8 presente anche in acque salmastre.\nDescrizione.\nDi colorazione giallastra o marrone chiaro, con pinne ampie e muso tronco. \u00c8 lungo fino a 3,4 metri e pu\u00f2 raggiungere il peso di 185\u00a0kg.\nBiologia.\nRiproduzione.\n\u00c8 una specie vivipara.\nAlimentazione.\nSi nutre prevalentemente di pesci ossei, pesci chitarra e pastinache, ma si nutre anche di molluschi, crostacei e uccelli marini. Gli adulti sono pi\u00f9 attivi di notte, mentre i giovani di giorno.\nInterazioni con l'uomo.\nQuesto squalo, cos\u00ec come la specie soprannominata \"limone dai denti aguzzi\" (\"Negaprion acutidens\"), si adatta bene alla cattivit\u00e0 per cui \u00e8 tra le specie di squali pi\u00f9 studiate. Capace di morsi potenti, se provocato pu\u00f2 attaccare l'uomo."}
{"id": "1877575", "revid": "1005847", "url": "https://it.wikipedia.org/wiki?curid=1877575", "title": "Funivia del Faito", "text": "La funivia del Faito \u00e8 una funivia che collega la citt\u00e0 di Castellammare di Stabia con il monte Faito, dal quale la funivia prende il nome: l'esercizio \u00e8 gestito dall'Ente Autonomo Volturno.\nStoria.\nLa funivia del Faito venne aperta al pubblico il 24 agosto 1952 con lo scopo prevalentemente turistico di collegare il Monte Faito con la linea costiera: la stazione a valle venne ubicata a Castellammare di Stabia, nei pressi della stazione ferroviaria della Circumvesuviana, sulla ferrovia Napoli - Sorrento, creando gi\u00e0 all'epoca un interscambio tra treno e funivia.\nNel 1960, nella giornata di Ferragosto, si ha l'unico incidente che riguarda l'impianto, quando al primo cavalletto, la cabina proveniente da Faito, forse per l'alta velocit\u00e0, si sganci\u00f2 dai fili di trazione e si schiant\u00f2 sui binari della ferrovia sottostante, provocando la morte di quattro persone. Dopo tale incidente si resero necessari dei lavori di manutenzione che portarono anche alla sostituzione delle due cabine che assumeranno la colorazione celeste, rispetto a quella avorio e rossa delle precedenti.\nNel 1988 iniziano dei lavori di ammodernamento finanziati sia dalla Regione Campania che dal Ministero dei trasporti per un totale di circa 3.5 miliardi di lire. L'impianto viene riaperto nel 1990: la principale caratteristica \u00e8 il nuovo cambio delle due vetture, questa volta in livrea grigia con righe rosse e il simbolo della Circumvesuviana sia sulla fiancata anteriore che quella posteriore. Nel 2012 l'impianto viene chiuso a causa della mancanza di fondi per l'adeguamento strutturale. Dal 2013 l'impianto passa dalla gestione della Circumvesuviana a quella dell'Ente Autonomo Volturno. Alla fine del 2015 vengono avviati i lavori di manutenzione: una riapertura, grazie anche a una deroga ottenuta dal ministero, viene annunciata per il 25 aprile 2016, spostata poi al 4 maggio dello stesso anno. I lavori di ristrutturazione, senza mai interrompere l'attivit\u00e0 dell'impianto, proseguono nel 2017 per terminare nella prima decade del 2018.\nCon l'apertura della stagione 2019 viene cambiata la livrea delle cabine, che diventano una verde e una azzurra, e viene applicato un nuovo logo, ossia una sorta di triangolo che simboleggia alla base il mare, un lato la montagna e un lato la funivia.\nLa funivia del Faito \u00e8 solitamente attiva nel periodo primaverile ed estivo.\nCaratteristiche.\nL'impianto ha una stazione a valle, sita nella stazione di Castellammare di Stabia, dove si trovano anche tutti gli organi necessari per il funzionamento, chiamata anche stazione motrice, e una stazione a monte, all'altezza di circa 1.100 metri, definita stazione di rinvio: la potenza dei due motori \u00e8 di circa 180\u00a0kW.\nDurante il percorso si incrociano tre cavalletti per il cambio di pendenza: il tragitto di circa 3 chilometri viene coperto in 8 minuti, grazie ad una velocit\u00e0 di 7,5 metri al secondo.\nLe cabine sono due e partono in contemporanea dalle due stazioni: hanno una capacit\u00e0 di trasporto di 35 persone che garantisce una portata di 500 utenti l'ora. Naturalmente l'intero impianto \u00e8 soggetto a manutenzione stagionale e vengono mantenuti importanti standard di sicurezza grazie alla presenza di impianti telefonici tra le cabine e le stazioni, di anemometri per la rilevazione del vento ed un impianto televisivo a circuito chiuso."}
{"id": "1877582", "revid": "547034", "url": "https://it.wikipedia.org/wiki?curid=1877582", "title": "Orode II", "text": "Biografia.\nFiglio di Fraate III, d'accordo con il fratello Mitridate IV, fece uccidere il padre, poi escluse dal regno anche Mitridate, che chiese aiuto ai Romani. Ne nacque una guerra in cui l'esercito di Orode, comandato da Surena, sconfisse nel 53 a.C. il proconsole di Siria Marco Licinio Crasso a Carre grazie alla superiorit\u00e0 dei suoi catafratti e degli arcieri a cavallo. La guerra prosegu\u00ec sotto il comando del figlio, Pacoro I, che venne battuto da Gaio Cassio Longino ad Antigoneia nel 51 a.C. e respinto all'Eufrate. Orode, a questo punto, assunse un atteggiamento favorevole prima a Gneo Pompeo Magno, poi a Marco Giunio Bruto e a Cassio, ma fu sconfitto da Publio Ventidio Basso, generale del triumviro Marco Antonio, nella battaglia del Tauro e suo figlio Pacoro venne ucciso a Gindaro nel 38 a.C.\nOrode abdic\u00f2 in favore del figlio Fraate IV, che, una volta salito al potere, non esit\u00f2 a farlo uccidere."}
{"id": "1877583", "revid": "119982", "url": "https://it.wikipedia.org/wiki?curid=1877583", "title": "Francesco di Stefano", "text": ""}
{"id": "1877585", "revid": "1086846", "url": "https://it.wikipedia.org/wiki?curid=1877585", "title": "FA Cup 1985-1986", "text": "La FA Cup 1985-1986 \u00e8 stata la centocinquesima edizione della competizione calcistica pi\u00f9 antica del mondo. \u00c8 stata vinta dal Liverpool contro l'Everton."}
{"id": "1877594", "revid": "287204", "url": "https://it.wikipedia.org/wiki?curid=1877594", "title": "L'anno dei barbari", "text": "L'anno dei barbari \u00e8 un saggio del 1993 del giornalista e scrittore Giampaolo Pansa.\nIl libro prende in esame la vita politica italiana nel periodo fra il settembre 1992 e l'estate 1993, nel pieno dell'inchiesta, denominata \"Mani Pulite\", che in quel momento stava colpendo con violenza la citt\u00e0 di Milano, ribattezzata \"Tangentopoli\". \nPansa descrive, per la maggior parte delle volte dal suo punto di vista di osservatore diretto (era all'epoca impiegato presso \"L'Espresso\"), le reazioni e le paure dei maggiori rappresentanti dei partiti \"storici\" che avevano governato l'Italia fin dall'immediato dopoguerra (PSI e DC fra i maggiori), che in quel momento venivano duramente colpiti dalle varie inchieste giudiziarie; parallelamente a queste, Pansa procede alla descrizione della rapida ascesa di partiti come l'allora Lega Lombarda (i \"barbari\" del titolo), che si presentavano, pur con tutti i (secondo Pansa) loro limiti, come unica alternativa presentabile ad una \"casta\" politica (i cui componenti vengono chiamati \"mummie\") ormai condannata alla scomparsa."}
{"id": "1877600", "revid": "1573940", "url": "https://it.wikipedia.org/wiki?curid=1877600", "title": "Robert Skelton", "text": "Specializzato nella rana ha vinto la medaglia d'oro nei 200\u00a0m ai Giochi olimpici di Parigi 1924.\n\u00c8 diventato uno dei Membri dell'International Swimming Hall of Fame.\n\u00c8 stato primatista mondiale dei 200\u00a0m rana."}
{"id": "1877602", "revid": "486946", "url": "https://it.wikipedia.org/wiki?curid=1877602", "title": "Associazione Sportiva Codogno 1908", "text": ""}
{"id": "1877603", "revid": "1305772", "url": "https://it.wikipedia.org/wiki?curid=1877603", "title": "Big Brother", "text": ""}
{"id": "1877606", "revid": "1745361", "url": "https://it.wikipedia.org/wiki?curid=1877606", "title": "Francesco Mannelli", "text": "Biografia.\nFrancesco Mannelli o Manelli nacque a Tivoli nel 1595 circa, in una casa portata in dote dalla madre Drusilla Bracchi, in quella che attualmente \u00e8 Via Colsereno, detta un tempo Via Cocerino.&lt;br&gt;\nNel duomo di Tivoli verso il 1605 fu fanciullo cantore e poi cantore della cappella dal 1609 al 1624. Probabilmente ebbe come insegnanti i maestri di cappella del duomo tiburtino di quegli anni: Enrico Beoper, Romano Micheli e Pietro Paolo Paciotti.&lt;br&gt;\nNel 1624 si trasfer\u00ec a Roma per intraprendere gli studi in vista di una carriera ecclesiastica, ma nel 1626 si spos\u00f2 con la cantante romana Maddalena, da cui ebbe i figli Anna Maria, nata a Tivoli nel 1628, e Costantino. Da quel punto si dedic\u00f2 esclusivamente all'attivit\u00e0 musicale&lt;br&gt;\nNel 1627 divenne maestro di cappella della cattedrale di San Lorenzo a Tivoli, mantenendo questo incarico fino al 1629. Ritornato a Roma tenne il posto di maestro di cappella a S. Maria della Consolazione negli anni 1630-31\nNel 1636 si rec\u00f2 a Padova, dove la moglie cant\u00f2 nell'opera \"Ermiona\" messa in musica da Felice Sances. \nI due coniugi condussero separatamente le loro carriere sino al 1637, data in cui si stabilirono a Venezia presso il loro mecenate, il barone Basilio Feilding, ambasciatore inglese presso la Serenissima. A lui il Mannelli dedic\u00f2 \"Musiche Varie\". Nel 1637, insieme con Benedetto Ferrari tiorbista, compositore e librettista diede vita a una compagnia di cantanti che per la prima volta rappresent\u00f2 in un teatro pubblico un'opera. Si tratta dell\"Andromeda\", libretto di Benedetto Ferrari e musica di Mannelli, dramma per musica rappresentato nel teatro San Cassiano di Venezia nel carnevale 1637. Nel doppio ruolo di Nettuno ed Astarco Mago cant\u00f2, come basso, lo stesso Mannelli. \n\"La maga fulminata\" di Mannelli, rappresentata nel 1638 ancora al teatro S. Cassiano, fu la seconda opera messa in scena dalla compagnia; vi cant\u00f2 anche Maddalena, moglie del compositore nel ruolo di Pallade. Nell'ottobre 1638 entr\u00f2 a far parte della cappella di San Marco.\nNel 1639 Mannelli compose la \"Delia\", su libretto di Giulio Strozzi, opera con cui venne inaugurato il Teatro Santi Giovanni e Paolo di Venezia. Nello stesso teatro andarono in scena le sue opere \"Adone\" (1640) su libretto di P. Vendramin e \"L'Alcate\" (1642) su libretto di M.A. Tirabosco.\nTra il 1639 e il 1642 fu impresario per la tourn\u00e9e di una compagnia veneziana (comprendente anche il Ferrari) a Bologna, in cui sua moglie (nel ruolo di Venere) e loro figlio Costantino (nel ruolo di Cupido) cantarono nelle rappresentazioni della \"Delia\" e de \"Il ritorno di Ulisse in patria\" di Monteverdi.\nNel marzo del 1645 i coniugi Mannelli (insieme alla loro figlia) furono assunti al servizio del duca di Parma, Ranuccio II Farnese. Per la corte dei Farnese, Mannelli compose: l\"Ercole nell'Erimanto\", \"Le vicende del tempo\", \"Il ratto d'Europa\", \"I due figli\", \"Licasta\" (ultima opera) rappresentate nei teatri ducali di Parma e Piacenza.&lt;br&gt;\nMor\u00ec a Parma nel luglio 1667. La moglie Maddalena si spense a Parma l'11 ottobre 1680.\nElenco delle opere.\nFra parentesi il nome del librettista:"}
{"id": "1877608", "revid": "119428051", "url": "https://it.wikipedia.org/wiki?curid=1877608", "title": "Ducati 999", "text": "La Ducati 999 \u00e8 una motocicletta del tipo superbike, prodotta dall'omonima azienda italiana, tra la fine di luglio 2002 e il 2006.\nQuesta moto aveva il difficile compito di sostituire la Ducati 998, a sua volta erede della 996 e 916; tutte moto concepite per correre nel Campionato mondiale Superbike, dove ottennero numerosi successi, sia nelle gare singole che nella vittoria finale del titolo.\nAnche la 999 venne concepita per essere utilizzata nella stessa maniera e tra il 2003 e il 2007 vinse tre campionati mondiali piloti e tre campionati costruttori.\nDescrizione.\nMeccanica.\nSotto questo aspetto la moto non present\u00f2 grosse rivoluzioni rispetto al passato.\nAbbandonato il plurivittorioso motore Desmoquattro della serie 748/916/996, la Ducati ha optato per l'affinamento del Testastretta gi\u00e0 montato sulla 998 e sulla 996R.\nL'impostazione meccanica rimase invariata, ossia distribuzione a 4 valvole per cilindro, a comando desmodromico azionata da cinghie dentate come da tradizione Ducati. Il motore era sempre raffreddato a liquido, ed utilizzava l'iniezione elettronica di benzina sviluppata dalla Magneti Marelli.\nI principali interventi furono concentrati sul sistema di alimentazione (la 999 fu una delle prime moto di serie sulla quale si sfrutt\u00f2 la pressione dell'air box per aumentare la potenza) e sui condotti di scarico. Al pari della 998, gli scarichi erano posizionati immediatamente sotto la coda della moto. Soluzione benefica ai fini aerodinamici, ma molto fastidiosa per il pilota e il passeggero, che nonostante la protezione termica, subivano parecchio il calore emanato da questi dispositivi.\nLa potenza dichiarata da Ducati per i primi modelli della 999 (dai 124cv del modello \"base\", ai 136 della versione S che adottava bielle in titanio, ai 140cv della versione R che beneficiava di pistoni con alesaggio 104 e corsa differente per una cilindrata di 999cc). Gli ultimi modelli avevano una potenza dichiarata maggiore ma questo anche dovuto al fatto che fosse rilevata all'albero e non pi\u00f9 alla ruota.\nLe versioni da competizione, invece, sviluppavano potenze di 189cv e 194cv secondo quanto dichiarato dalla casa.\nCiclistica.\nAlla ricerca di miglior maneggevolezza e guidabilit\u00e0 il telaio venne praticamente riprogettato. Tuttavia anche questa moto rimaneva fedele alla filosofia Ducati, del telaio a traliccio tubolare in acciaio, in luogo del doppio trave in alluminio tipico delle case giapponesi.\nA rompere i legami con il passato ci pensa il forcellone bibraccio, montato sulla 999 in sostituzione dello splendido monobraccio della 916. Questo componente \u00e8 stato poi completamente rivisitato sulle 999 prodotte dal 2005 in avanti sia per motivi estetici che per motivi tecnici.\nUlteriori novit\u00e0 apparse sulla serie 749/999 sono state le pompe di freno e frizione semi-radiali e la possibilit\u00e0 di spostare il perno del forcellone sul motore.\nLinea e aerodinamica.\nLa carena e tutte le parti della carrozzeria della 999 sono completamente differenti rispetto a quelle dei modelli precedenti, che conservavano tutti una certa familiarit\u00e0 tra di loro.\nQuesto progetto, sviluppato in collaborazione con l'ingegnere meccanico Massimo Tamburini, \u00e8 stato affidato a Pierre Terblanche, che ha curato l'estetica di praticamente tutti i modelli Ducati realizzati nella prima decade degli anni duemila.\nL'aspetto \u00e8 molto teso, spigoloso e muscoloso, ma altrettanto elegante e trasmette subito una sensazione di potenza e agilit\u00e0.\n\u00c8 decisamente in linea coi canoni estetici delle moto della sua epoca, che tendono a un disegno ricco di spigoli, ma al tempo stesso molto originale, grazie all'impiego di soluzioni insolite come le prese d'aria del cupolino, richiamo forse a modelli del passato quali la Ducati 851 e la Ducati 888.\n\u00c8 molto innovativa tutta la parte anteriore, in particolar modo la fanaleria, ma anche la posteriore, con una grossa camera d'espansione impiegata per lo scarico.\nPer quanto futuristiche, queste idee non sono state riprese su altri mezzi, ma hanno comunque garantito alla 999 una certa esclusivit\u00e0.\nTuttavia, per la sua erede, la Ducati 1098, si \u00e8 optato per un progetto un po' meno \"vistoso\", anche se la meccanica \u00e8 similare.\nLe avanzate e quasi avveniristiche soluzioni aerodinamiche dei modelli 749/999 sono state probabilmente dettate anche dalle modifiche del regolamento Superbike che dal 2003 ha consentito alle case giapponesi di schierare nel campionato le proprie moto di maggiore cilindrata. La Ducati si \u00e8 cos\u00ec trovata costretta a lavorare pesantemente su aspetti solitamente trascurati come la guidabilit\u00e0 e l'aerodinamica (continuando il lavoro iniziato con la 998) per sopperire alle carenze di un motore ormai ai limiti dello sviluppo nel tentativo di competere con le plurifrazionate di pari cilindrata.\nI risultati possono comunque considerarsi soddisfacenti visto che sia la 749 sia la 999 hanno pi\u00f9 volte sfiorato se non addirittura superato i record di velocit\u00e0 delle rispettive categorie.\nCampionato Mondiale Superbike.\nAl contrario di quasi tutte le sue concorrenti, la 999 \u00e8 stata concepita e progettata con l'intento di vincere nel mondiale Superbike, massima espressione del motociclismo sportivo per moto di serie. A questo proposito \u00e8 significativo notare come la 999R sia stata sviluppata in pista dai piloti ufficiali Ducati e solo successivamente sia stata adattata all'utilizzo stradale.\nLa prima apparizione della 999 nel mondiale superbike risale alla stagione 2003, portata in pista dalla squadra ufficiale Ducati Fila. Nonostante fosse la stagione d'esordio per le nuove moto di Borgo Panigale, Neil Hodgson e Rub\u00e9n Xaus monopolizzano il campionato. Il pilota inglese vince ben 13 gare (di cui 9 consecutive) aggiudicandosi il titolo piloti. Numerosi i successi anche del compagno di squadra che chiude secondo a fine stagione.\nNel 2004 il team ufficiale decide di cambiare piloti, e le nuove 999F04 vengono affidate all'inglese James Toseland e al francese R\u00e9gis Laconi. La stagione si rivela nuovamente trionfale e la Ducati si aggiudica il titolo piloti (con Toseland) e il titolo costruttori.\nMolto buone anche le prestazioni delle 999RS affidate ai team privati: complessivamente sono ben 7 le gare vinte da Noriyuki Haga e Garry McCoy.\nDopo una stagione in ombra, la rinnovata 999F06 si ripropone ai vertici con la vittoria di Troy Bayliss nel mondiale 2006. L'australiano vince in scioltezza, collezionando 12 successi e consentendo alla casa di Borgo Panigale di aggiudicarsi il mondiale costruttori.\nL'ultimo anno di corse in ambito mondiale della Ducati 999 \u00e8 il 2007.\nNonostante i numerosi successi di Bayliss (7 vittorie con la F07 Xerox ufficiale) e la vittoria di Xaus in Spagna, la stagione della Ducati si chiude con un bilancio negativo.\nAnche a causa della sfortuna, i piloti ufficiali chiudono al 4\u00ba e al 7\u00ba posto in classifica generale. Il campionato costruttori viene invece vinto dalla Yamaha seguita dalla Honda; solo terza la Ducati.\nDal campionato 2008, la Ducati ha deciso di mandare in pensione la vincente ma obsoleta 999, il cui testimone \u00e8 stato raccolto dalla Ducati 1098.\nIn totale la 999, nelle sue varie versioni ed evoluzioni, ha preso parte a 120 gare del mondiale superbike, ottenendo in tutto 63 vittorie, ossia oltre la met\u00e0 delle corse a cui ha preso parte. Questo le ha garantito di vincere 3 campionati piloti e 3 campionati costruttori sui 5 a cui ha partecipato."}
{"id": "1877612", "revid": "99402829", "url": "https://it.wikipedia.org/wiki?curid=1877612", "title": "Joseph De Combe", "text": "Specializzato nella rana ha vinto la medaglia d'argento nei 200\u00a0m alle Olimpiadi di Parigi 1924.\n\u00c8 stato anche membro della squadra di pallanuoto belga che ha vinto l'argento a Parigi 1924 e il bronzo a Berlino 1936."}
{"id": "1877615", "revid": "347132", "url": "https://it.wikipedia.org/wiki?curid=1877615", "title": "L'Indipendente", "text": "L\u2019Indipendente pu\u00f2 riferirsi ai seguenti periodici in lingua italiana:"}
{"id": "1877618", "revid": "363629", "url": "https://it.wikipedia.org/wiki?curid=1877618", "title": "Associazione Calcistica Abbiategrasso", "text": ""}
{"id": "1877626", "revid": "39884", "url": "https://it.wikipedia.org/wiki?curid=1877626", "title": "William Kirschbaum", "text": "Specializzato nella rana ha vinto la medaglia di bronzo nei 200\u00a0m alle Olimpiadi di Parigi 1924."}
{"id": "1877634", "revid": "1226", "url": "https://it.wikipedia.org/wiki?curid=1877634", "title": "Big brother", "text": ""}
{"id": "1877635", "revid": "281901", "url": "https://it.wikipedia.org/wiki?curid=1877635", "title": "Salmerino di torrente", "text": ""}
{"id": "1877642", "revid": "785863", "url": "https://it.wikipedia.org/wiki?curid=1877642", "title": "Vincenzo Ferro", "text": "Carriera.\nNasce a Caserta ma si trasferisce subito a Genova, dove ha abitato per oltre 40 anni. Si interessa alla recitazione fin da ragazzo, facendo il suo esordio al Teatro Stabile di Genova alla fine degli anni quaranta. Nel 1948 e 1949 partecipa alla Rassegna Italiana delle filodrammatiche di Pesaro con \"Le supplici\" di Eschilo e \"Gli innamorati\" di Goldoni, dove venne notato dal regista Anton Giulio Bragaglia, il quale gli procur\u00f2 una scrittura al Teatro San Carlo di Napoli. Dal 1957 al 1959 recita stabilmente ne La Borsa di Arlecchino di Genova. Lavora anche come doppiatore, pur ricoprendo generalmente ruoli marginali o da voce aggiunta."}
{"id": "1877643", "revid": "712828", "url": "https://it.wikipedia.org/wiki?curid=1877643", "title": "Ciurma di Arlong", "text": ""}
{"id": "1877654", "revid": "1573940", "url": "https://it.wikipedia.org/wiki?curid=1877654", "title": "Ralph Breyer", "text": "Specializzato nello stile libero ha vinto la medaglia d'oro nella staffetta 4x200\u00a0m ai Giochi olimpici di Parigi 1924.\n\u00c8 stato primatista mondiale della 4x200\u00a0m sl."}
{"id": "1877655", "revid": "1543377", "url": "https://it.wikipedia.org/wiki?curid=1877655", "title": "1985 (Anthony Burgess)", "text": "1985 \u00e8 un romanzo di Anthony Burgess. Pubblicato nel 1978, \u00e8 basato sull'opera di George Orwell \"1984\", da cui trae spunto per il titolo.\n\u00c8 stato tradotto in numerose lingue. In Italia il libro \u00e8 noto con il titolo 1984 &amp; 1985 ed \u00e8 stato pubblicato per la prima volta nel 1979, nella traduzione di Maria Gallone.\nEdizioni (parziale).\nIn lingua originale\nIn italiano"}
{"id": "1877656", "revid": "1305772", "url": "https://it.wikipedia.org/wiki?curid=1877656", "title": "Pesca al tocco", "text": " \nCon pesca al tocco si intendono due diverse tecniche di pesca:"}
{"id": "1877674", "revid": "74173", "url": "https://it.wikipedia.org/wiki?curid=1877674", "title": "L'Indipendente (Napoli 1860)", "text": "L'Indipendente fu un quotidiano fondato a Napoli dallo scrittore Alexandre Dumas padre l'11 ottobre 1860, con il patrocinio del ministro dell'Interno Liborio Romano.\nStoria.\nIl giornale sostenne la causa di Giuseppe Garibaldi e dei Mille per l'annessione del Sud al Regno d'Italia. Fu Garibaldi stesso a suggerire a Dumas il nome della testata. Il primo numero del giornale usc\u00ec l'11 ottobre 1860 al prezzo di 10 centesimi.\nCome gli altri quotidiani del tempo, aveva una foliazione di quattro pagine. Anche l'impaginazione rispettava i canoni dell'epoca: nella prima pagina appariva l'articolo di fondo del direttore. La seconda pagina era dedicata ai dispacci, alle corrispondenze ed a una selezione delle notizie degli altri giornali; conteneva inoltre le continuazioni degli articoli che iniziavano in prima. La cronaca locale trovava spazio nella terza pagina, mentre la quarta, e ultima, era dedicata alla pubblicit\u00e0.\nDumas, grazie all'esperienza nel mondo del giornalismo francese, aveva portato a Napoli diverse novit\u00e0 editoriali. Inser\u00ec nella parte bassa della prima pagina il romanzo d'appendice a puntate (\"feuilleton\"). La raccolta pubblicitaria era fatta in proprio. Molti annunci erano in francese (soprattutto ditte di trasporto ed import-export) poich\u00e9 lo scrittore manteneva molti contatti con imprenditori suoi connazionali. Infine, interessanti sconti e omaggi venivano proposti agli abbonati.\nIl quotidiano era scritto in francese e veniva tradotto in italiano prima di essere mandato in tipografia. I traduttori inizialmente erano tre, cui si aggiunse, dal gennaio 1861, il giovane Eugenio Torelli Viollier. \u00abL'Indipendente\u00bb fu un giornale senza padroni: Dumas aizzava polemiche contro i poteri della citt\u00e0 e contro la corruzione che imperava a Napoli. Molti articoli erano dedicati a Garibaldi, \"padre nobile\" del quotidiano, che aveva contribuito a fondare fornendo i primi finanziamenti e la prima sede (il lussuoso palazzo Chiatamone). Il punto debole dell'\u00abIndipendente\u00bb era che a volte veniva percepito dai lettori come un bollettino delle idee del suo direttore.\nDopo la partenza forzata di Garibaldi per Caprera (9 novembre 1860), Dumas decise di assumersi l'onere finanziario del giornale. Nomin\u00f2 Adolphe Gujon, uno dei redattori, amministratore del giornale.\nNel giro di un anno Eugenio Torelli Viollier divenne il pi\u00f9 prezioso dei collaboratori di Dumas. Oltre al lavoro di traduzione, trattava con la tipografia e teneva la contabilit\u00e0. L'esperienza all'Indipendente risult\u00f2 fondamentale per il futuro fondatore del \u00abCorriere della Sera\u00bb. \n\u00abL'Indipendente\u00bb pubblic\u00f2 le traduzioni italiane di alcuni romanzi e racconti di Dumas, e anche una sua guida di Napoli, \"Napoli e i suoi contorni\", uscita nel 1863.\nNel 1864 Dumas, all'et\u00e0 di 62 anni, decise di lasciare Napoli per ritornare in patria. Nomin\u00f2 Adolphe Gujon redattore capo e responsabile della pubblicazione. Torelli Viollier invece prefer\u00ec seguire Dumas a Parigi.\n\u00abL'Indipendente\u00bb continu\u00f2 ad uscire fino al 1876.\nCollegamenti esterni.\nAll'interno del progetto \"Emeroteca digitale della Puglia\" sono stati digitalizzati numerosi numeri del quotidiano, conservato presso la Biblioteca nazionale Sagarriga Visconti-Volpi di Bari. La collezione digitale \u00e8 stata quindi inserita nel portale Internet Culturale. "}
{"id": "1877675", "revid": "599013", "url": "https://it.wikipedia.org/wiki?curid=1877675", "title": "Harrison Glancy", "text": "Specializzato nello stile libero ha vinto la medaglia d'oro nella staffetta ai Giochi olimpici di Parigi 1924.\n\u00c8 diventato uno dei Membri dell'International Swimming Hall of Fame.\n\u00c8 stato primatista mondiale della sl."}
{"id": "1877679", "revid": "228587", "url": "https://it.wikipedia.org/wiki?curid=1877679", "title": "FA Cup 1981-1982", "text": "La FA Cup 1981\u201382 fu la 101\u00aa edizione della pi\u00f9 vecchia competizione calcistica, The Football Association Challenge Cup, o pi\u00f9 comunemente detta FA Cup.\nLa competizione fin\u00ec il 22 maggio 1982 allo stadio Wembley di Londra. L'incontro vide avversarie due squadre di Londra, il e il Queens Park Rangers, con il Tottenham vincitore del trofeo per 1\u20130 nello spareggio effettuato dopo l'1-1 del primo incontro.\nSemifinali.\nGli incontri si giocarono il 3 aprile 1982. Il Tottenham e il Queens Park Rangers vinsero e passarono alla finale.\nFinale.\nLa finale fu giocata allo stadio Wembley il 22 maggio 1982. Lo spareggio venne fatto il 27 maggio 1982.\nSpareggio"}
{"id": "1877680", "revid": "62004", "url": "https://it.wikipedia.org/wiki?curid=1877680", "title": "Harald Totschnig", "text": "Carriera.\nPassato professionista con la squadra austriaca ELK Haus-Simplon nel 2004, in carriera non ha ottenuto risultati di rilievo, ma solo alcuni piazzamenti in corse austriache e corse minori. Dopo aver lasciato la ELK Haus, dal 2010 al 2013 ha gareggiato per la Tyrol/Tirol."}
{"id": "1877683", "revid": "2133079", "url": "https://it.wikipedia.org/wiki?curid=1877683", "title": "Alla corte di re Art\u00f9", "text": "Alla corte di re Art\u00f9 (\"Grailquest\") \u00e8 una serie di 8 librogame scritti da James Herbert Brennan e ambientati nel leggendario regno di re Art\u00f9. \u00c8 il mago Merlino che con un incantesimo trasporta il lettore nel corpo di un giovane avventuriero. Pubblicati in lingua originale dal 1984 al 1987, sono stati introdotti in Italia dalla casa editrice Edizioni EL, che ha pubblicato tutti gli 8 libri dal 1987 al 1993.\nTratto distintivo della serie \u00e8 l'umorismo, che caratterizza personaggi e situazioni. Protagonista \u00e8 il giovane avventuriero Pip, impersonato dal lettore, forte e coraggioso ma incline a cacciarsi ingenuamente nei guai. Accanto a lui ci sono il mago Merlino, strambo, farfallone e un po' rimbambito, la spada parlante (e petulante) Excalibur Junior (versione ridotta della famosa Excalibur) e il grottesco Demone Poetico. I nemici da affrontare sono classici (maghi, draghi, cavalieri, morti viventi) ma anche strani al limite dell'assurdo (professori di matematica, conigli vampiri, galline carnivore e molti altri). Le avventure si svolgono prevalentemente nel Regno di Avalon, ma non mancano sconfinamenti in universi paralleli, altri piani astrali e persino nell'antica Grecia (causa errore di Merlino).\nSistema di gioco.\nIl personaggio ha un numero di \"punti di vita\", determinati da un lancio di dadi moltiplicato per 4. Il combattimento avviene anch'esso tramite lancio di dadi, con i modificatori previsti da armi, armature e abilit\u00e0 speciali di Pip e degli avversari. I punti esperienza si ottengono vincendo i combattimenti e risolvendo gli indovinelli e servono per incrementare i punti di vita, mentre il denaro serve ad acquistare oggetti o a corrompere i nemici (quando possibile). L'equipaggiamento solitamente viene fornito da Merlino ma, vista la tirchieria e la distrazione del mago, non sempre sar\u00e0 facile avere a disposizione gli oggetti. Infine, Pip pu\u00f2 usare degli incantesimi insegnatigli da Merlino i quali avranno spesso un effetto collaterale.\nParticolarit\u00e0 \u00e8 recuperare punti vita dormendo, ma se tirando i dadi si otterr\u00e0 un punteggio inferiore a 5 si finir\u00e0 nel Regno dei Sogni e qui Pip dovr\u00e0 affrontare alcune sfide che potranno avere un risultato positivo o negativo sul personaggio (spesso negativo).\nTrama.\nPip \u00e8 un giovane figlio di contadini nel Regno di Avalon, in Inghilterra.\nUn giorno verr\u00e0 portato da uomini del re in un castello di legno, dimora di Merlino, dove il mago si paleser\u00e0 e incaricher\u00e0 Pip di salvare la regina.\nIn ogni storia Merlino affider\u00e0 un compito da fare a Pip che si avventurer\u00e0 in luoghi sempre pi\u00f9 assurdi e improbabili per soddisfare le richieste del mago.\nDopo ogni storia Pip sar\u00e0 conosciuto con un nuovo titolo per via delle sue imprese: Pip lo sgomina stregoni, l'ammazzadraghi, ecc..."}
{"id": "1877685", "revid": "123005928", "url": "https://it.wikipedia.org/wiki?curid=1877685", "title": "FIFA Junior Tournament 1949", "text": "La seconda edizione del FIFA Junior Tournament si \u00e8 svolta nei Paesi Bassi dal 18 al 21 aprile 1949 e vi hanno preso parte le rappresentative di sette paesi.\nLa formula del torneo prevedeva un primo turno a eliminazione diretta, con successive semifinali e finale, a laurearsi campione d'Europa fu la selezione francese, che in finale sconfisse quella olandese per 4-1.\nA causa del numero dispari delle rappresentative usufruirono di un bye la nazionale del Belgio (al primo turno) e quella della Scozia (agli spareggi).\nGli stadi.\nSono sette gli stadi scelti per ospitare la manifestazione:\nPrimo turno.\nIl Belgio accede al secondo turno usufruendo di un bye."}
{"id": "1877688", "revid": "838137", "url": "https://it.wikipedia.org/wiki?curid=1877688", "title": "Wallace O'Connor", "text": "Specializzato nello stile libero ha vinto la medaglia d'oro nella staffetta 4x200\u00a0m ai Giochi olimpici di Parigi 1924.\nHa vinto anche due medaglie di bronzo con la squadra statunitense di pallanuoto, a Parigi 1924 e a Los Angeles 1932\n\u00c8 diventato uno dei Membri dell'International Swimming Hall of Fame.\n\u00c8 stato primatista mondiale della 4x200\u00a0m sl."}
{"id": "1877689", "revid": "287204", "url": "https://it.wikipedia.org/wiki?curid=1877689", "title": "Bayta Darell", "text": ""}
{"id": "1877690", "revid": "287204", "url": "https://it.wikipedia.org/wiki?curid=1877690", "title": "Bor Alurin", "text": ""}
{"id": "1877691", "revid": "287204", "url": "https://it.wikipedia.org/wiki?curid=1877691", "title": "Munn Li Compor", "text": ""}
{"id": "1877692", "revid": "281901", "url": "https://it.wikipedia.org/wiki?curid=1877692", "title": "Alburnus vulturius", "text": ""}
{"id": "1877693", "revid": "287204", "url": "https://it.wikipedia.org/wiki?curid=1877693", "title": "Lamborghini Murcielago", "text": ""}
{"id": "1877695", "revid": "281901", "url": "https://it.wikipedia.org/wiki?curid=1877695", "title": "Alborella meridionale", "text": ""}
{"id": "1877696", "revid": "6923", "url": "https://it.wikipedia.org/wiki?curid=1877696", "title": "Ferrari 550", "text": ""}
{"id": "1877697", "revid": "281901", "url": "https://it.wikipedia.org/wiki?curid=1877697", "title": "Alborella appenninica", "text": ""}
{"id": "1877698", "revid": "1654659", "url": "https://it.wikipedia.org/wiki?curid=1877698", "title": "Huey Newton", "text": "Biografia.\nHuey Newton \u00e8 nato a Monroe, da Amelia e Walter Newton, entrambi battisti. Newton era il figlio minore della sua famiglia, e il suo nome, Huey, si deve al politico democratico americano Huey Pierce Long, Jr. La famiglia di Huey si spost\u00f2 ad Oakland quando lui aveva tre anni. Nella nuova realt\u00e0 ebbe dei problemi con la giustizia, venendo arrestato nel 1956 per possesso illegale di arma da fuoco e vandalismo.\nDurante gli anni trascorsi al Merritt College di Oakland si avvicina ai movimenti per i diritti degli afroamericani. In questi anni legge i lavori di Marx, Lenin, Malcolm X, Che Guevara e Mao Zedong. \u00c8 durante gli anni passati al Merritt College di Oakland che Huey fonda nell'ottobre del 1966 assieme all'amico Bobby Seale il Black Panter Party for Self Defence (Partito delle Pantere Nere per l'Autodifesa). Newton e Seale decidono di opporsi agli abusi della polizia contro gli afroamericani ad Oakland. Cos\u00ec convincono un po' di afroamericani a pattugliare armati le aree in cui la polizia si rendeva responsabile di abusi a sfondo razzista. \u00c8 in questo periodo che Huey e Bobby stilano il programma del Partito delle Pantere Nere, su cui ebbe larga influenza il pensiero maoista.\nNel 1967 Newton fu accusato dell'omicidio di un poliziotto: il 28 ottobre John Frey stava cercando di disarmare Huey, cercando di impedire il pattugliamento delle Pantere Nere. All'arrivo di un altro poliziotto scoppi\u00f2 un conflitto a fuoco, in cui tutte e tre le persone coinvolte furono ferite. Frey mor\u00ec poche ore dopo lo scontro. Huey fu accusato di omicidio, ma alla fine lo Stato della California chiuse il caso. Mentre Huey era in carcere, il Partito delle Pantere Nere sub\u00ec un declino in numerose citt\u00e0 americane. Ci\u00f2 accadde anche e soprattutto a causa dell'azione dell'FBI, volta ad impedire le numerose azioni di solidariet\u00e0 attiva tra la popolazione nera, come i programmi di distribuzione di cibo e vestiario gratuiti. Il declino definitivo del Partito delle Pantere Nere si ebbe quando l'FBI riusc\u00ec a dividere la leadership del partito. Nel 1971 il numero massimo di membri del partito fu tra le 5000 e le 7000 unit\u00e0.\nNel 1974 Newton fu accusato dell'omicidio di una prostituta diciassettenne. Huey non si present\u00f2 al processo, e venne inserito dall'FBI nella lista delle persone pi\u00f9 ricercate. Scapp\u00f2 a Cuba, dove trascorse tre anni in esilio. Nel 1977 Newton torn\u00f2 negli USA per sostenere il processo, perch\u00e9, a suo dire, il clima politico era cambiato e ora avrebbe potuto avere un giusto processo. Fu quindi assolto dall'accusa di omicidio. Il 22 agosto 1989 Huey fu ucciso dal ventiquattrenne Tyrone Robinson che, reo confesso, fu giudicato colpevole nel processo conclusosi nel 1991 e condannato a trentadue anni di carcere."}
{"id": "1877704", "revid": "144796", "url": "https://it.wikipedia.org/wiki?curid=1877704", "title": "Casa Poldi Pezzoli", "text": ""}
{"id": "1877705", "revid": "39884", "url": "https://it.wikipedia.org/wiki?curid=1877705", "title": "Moss Christie", "text": "Specializzato nello stile libero ha vinto la medaglia d'argento nella staffetta 4x200\u00a0m sl alle Olimpiadi di Parigi 1924."}
{"id": "1877706", "revid": "144796", "url": "https://it.wikipedia.org/wiki?curid=1877706", "title": "Palazzo Bagatti-Valsecchi", "text": ""}
{"id": "1877708", "revid": "486946", "url": "https://it.wikipedia.org/wiki?curid=1877708", "title": "Santanni", "text": ""}
{"id": "1877710", "revid": "287204", "url": "https://it.wikipedia.org/wiki?curid=1877710", "title": "Ginnasio dell'Istituto di tecnologia di Pechino", "text": "Il Ginnasio dell'Istituto di tecnologia di Pechino (, ) \u00e8 un palazzetto dello sport di posti situato nel campus dell'Istituto di tecnologia di Pechino, in Cina.\nHa ospitato le partite di pallavolo alle olimpiadi estive 2008 e di goalball ai Giochi Paralimpici estivi 2008."}
{"id": "1877711", "revid": "154893", "url": "https://it.wikipedia.org/wiki?curid=1877711", "title": "Medaglia d'oro al valore civile", "text": ""}
{"id": "1877714", "revid": "767487", "url": "https://it.wikipedia.org/wiki?curid=1877714", "title": "Trainati in un buco", "text": "Trainati in un buco o Precipitati in un buco (\"Towed in a Hole\") \u00e8 un cortometraggio del 1932 diretto da George Marshall e interpretato da Stanlio e Ollio.\nIn numerose versioni, tra cui quella colorizzata, il film \u00e8 conosciuto con il titolo: Buone vacanze. Anche se, per la verit\u00e0, il titolo originale \u00e8 una sorta di slang americano, traducibile come \"un buco nell'acqua\".\nTrama.\nStanlio e Ollio sono due venditori di pesce porta a porta. Durante uno dei tanti viaggi, Stanlio propone all'amico di dedicarsi anche alla pesca, in modo da procurarsi da soli il pesce prima di venderlo e senza doverlo acquistare altrove; Ollio accetta ed i due decidono di comprare una barca.\nA causa del poco denaro a disposizione, ne prendono una non esattamente nuova e solo bisognosa di qualche ritoccatina. Prima di portarla al molo, i due si mettono al lavoro; Ollio si preoccupa di trovare delle eventuali fessure e per fare ci\u00f2 chiede a Stanlio di passargli una canna per riempire internamente la barca d'acqua. Mentre la barca continua riempirsi d'acqua, i due amici si dedicano ai lavori pi\u00f9 semplici, come dare una mano di vernice al timone e lavare il ponte; cominciano cos\u00ec le peripezie ed i pasticci fra i due.\nPer un equivoco commesso da Stanlio, Ollio si ritrova col volto sporco di vernice e, in un tentativo di vendetta sull'amico, cade dentro la barca piena d'acqua, facendosi cos\u00ec un imprevisto bagno. I due attuano, a questo punto, una serie d'azioni a colpi d'acqua; alla fine la smettono, rendendosi conto di perdere tempo e di ridicolizzarsi a vicenda. Prima di tornare al lavoro, Ollio mette distrattamente un piede su una saponetta e scivola fuori dalla barca, finendo nuovamente con la faccia nella vernice.\nIl lavoro continua; Ollio riesce ad individuare un paio di falle e le tappa con delle lastre di legno. Finito di lavare un'\u00e0ncora, Stanlio getta la stessa nella stiva; il peso dell'\u00e0ncora trascina Stanlio, che nel contempo sfonda il pavimento, coinvolgendo Ollio.\nA questo punto, resosi conto dei continui pasticci di Stanlio, Ollio decide di chiuderlo nella stiva e di continuare da solo i lavori, non prima di aver fatto un occhio nero all'amico. Mentre Ollio \u00e8 impegnato su una scala a dare vernice all'albero maestro, all'interno della barca, Stanlio si ritrova improvvisamente col collo incastrato dietro allo stesso albero; con una sega sotto mano, Stanlio riesce a spezzare l'albero ed a liberarsi, mentre Ollio precipita in una pozzanghera.\nOllio riesce a trovare il modo di tenere finalmente fermo Stanlio, senza che questi combini altri pasticci, facendogli prima nero anche l'altro occhio. A lavoro concluso per\u00f2, tutte le fatiche occorse si riveleranno inutili; la barca \u00e8 troppo pesante per essere trasportata con l'auto e Stanlio propone ad Ollio di alzare la vela, in modo che il vento possa dare una mano. La barca finalmente si muove, ma purtroppo va ad urtare l'auto dei due amici. Con auto e barca distrutte, termina il corto con un furibondo Ollio che comincia a rincorrere Stanlio.\nProduzione.\nPer la realizzazione di questo cortometraggio venne scelta come location principale il non pi\u00f9 esistente \"Arnaz Ranch\", a Los Angeles; negli Hal Roach Studios venne girata solo la scena di Stanlio chiuso nella stiva."}
{"id": "1877716", "revid": "339392", "url": "https://it.wikipedia.org/wiki?curid=1877716", "title": "Luoghi d'interesse archeologico (Torre Annunziata)", "text": ""}
{"id": "1877717", "revid": "39884", "url": "https://it.wikipedia.org/wiki?curid=1877717", "title": "Ernest Henry", "text": "Specializzato nello stile libero ha vinto la medaglia d'argento nella staffetta 4x200\u00a0m sl alle Olimpiadi di Parigi 1924."}
{"id": "1877718", "revid": "1226", "url": "https://it.wikipedia.org/wiki?curid=1877718", "title": "Jessica Atreides", "text": ""}
{"id": "1877722", "revid": "339392", "url": "https://it.wikipedia.org/wiki?curid=1877722", "title": "Buzzell", "text": ""}
{"id": "1877724", "revid": "339392", "url": "https://it.wikipedia.org/wiki?curid=1877724", "title": "Harmonthep", "text": ""}
{"id": "1877725", "revid": "339392", "url": "https://it.wikipedia.org/wiki?curid=1877725", "title": "Rossak", "text": ""}
{"id": "1877727", "revid": "339392", "url": "https://it.wikipedia.org/wiki?curid=1877727", "title": "Ecaz", "text": ""}
{"id": "1877728", "revid": "1226", "url": "https://it.wikipedia.org/wiki?curid=1877728", "title": "Bride of Frankenstein", "text": ""}
{"id": "1877729", "revid": "962319", "url": "https://it.wikipedia.org/wiki?curid=1877729", "title": "Capital Indoor Stadium", "text": "Il Capital Indoor Arena a Pechino, Cina, \u00e8 uno stadio olimpico che \u00e8 stato costruito nel 1968. Recentemente ha subito una ristrutturazione ed \u00e8 stato ampliato alla fine del 2007 per i Giochi olimpici 2008, quando ha ospitato le partite di pallavolo.\n\u00c8 stato rinnovato nel 2001 per diventare un luogo di ritrovo per le Universiadi.\nHa una capacit\u00e0 di 18.000 persone e una superficie di 54.707 metri quadrati; invece il vecchio stadio poteva contenere fino a 53.000 persone."}
{"id": "1877731", "revid": "287204", "url": "https://it.wikipedia.org/wiki?curid=1877731", "title": "Hotblack Desiato", "text": ""}
{"id": "1877732", "revid": "287204", "url": "https://it.wikipedia.org/wiki?curid=1877732", "title": "Alcacer do Sal", "text": ""}
{"id": "1877733", "revid": "1005847", "url": "https://it.wikipedia.org/wiki?curid=1877733", "title": "Elezioni europee del 2004 in Polonia", "text": "Le elezioni europee del 2004 in Polonia si sono tenute il 13 giugno 2004."}
{"id": "1877734", "revid": "63727", "url": "https://it.wikipedia.org/wiki?curid=1877734", "title": "Motore Simca 2L2", "text": ""}
{"id": "1877736", "revid": "287204", "url": "https://it.wikipedia.org/wiki?curid=1877736", "title": "Geas Volley", "text": "La Geas Pallavolo, dal 2013 diventata Geas Volley, \u00e8 una societ\u00e0 pallavolistica femminile di Sesto San Giovanni, in provincia di Milano.\nStoria della societ\u00e0.\nLa societ\u00e0 nacque nel 1981 per iniziativa dell\"'Associazione Sportiva Dilettantistica Geas\", sorta negli anni cinquanta e gi\u00e0 vincitrice, con la Geas Basket, di otto campionati femminili di pallacanestro. Questa si fuse con la \"Societ\u00e0 Escursionistica Sestese\", facendo il suo esordio in campionato nella stagione 1981-82, in Serie A2.\nNel 1984 la Geas, allora in Serie B, firm\u00f2 un accordo di sponsorizzazione con la Telcom Telecomunicazioni, che le assicur\u00f2 il sostegno economico necessario per salire di categoria; due promozioni in tre anni le garantirono l'accesso, al termine della stagione 1986-87, alla Serie A1.\nTra le stagioni 1987-88 e 1993-94 la Geas prese parte a sei campionati di massima serie, inframezzati da una retrocessione, ottenendo come miglior risultato due quinti posti (1988-89, a \"ex aequo\" con la Popolare Pescopagano Matera, e 1991-92). Prese parte sei volte ai \"play-off\" scudetto, senza mai superare il primo turno.\nNel 1993 rinunci\u00f2 per problemi economici a prendere parte all'A2; ripart\u00ec dai campionati provinciali fino a raggiungere la Serie D. Dalla stagione 2008-09 si dedica esclusivamente al settore giovanile.\nIl 10 giugno 2013 \u00e8 nata ufficialmente la Geas Volley che ha preso il testimone della Geas Pallavolo."}
{"id": "1877740", "revid": "599013", "url": "https://it.wikipedia.org/wiki?curid=1877740", "title": "Ebrahim Mirzapour", "text": "Carriera.\nClub.\nCominci\u00f2 la sua carriera da professionista nel Foolad e rimase in rosa fino all'agosto 2006. Gli anni passati a giocare nel Foolad lo misero in luce agli occhi dell'allora allenatore della Nazionale iraniana, Miroslav Bla\u017eevi\u0107, che lo fece diventare subito titolare. Segn\u00f2 anche un goal al portiere rivale in nazionale Armenak Petrosyan, su rigore. Nel 2004-2005, con la fascia da capitano, port\u00f2 il Foolad a vincere il campionato iraniano.\nDopo Germania 2006, alcune voci lo diedero alla squadra portoghese del Nacional, altre al Saipa, ma alla fine Ebrahim firm\u00f2 con i rivali del Foolad, l'Esteghlal Ahvaz.\nDopo sole quattro partite con la nuova squadra, Ebrahim si infortun\u00f2 seriamente e fu costretto a rimanere fuori dai campi da gioco per ben quattordici mesi. Il suo rientro fu con lo Steel Azin in una partita di Hazfi Cup, nel novembre 2007.\nNazionale.\nL'inserimento di Mirazpour nella Nazionale iraniana dest\u00f2 alcune perplessit\u00e0 avendo l'allora allenatore della nazionale, Miroslav Bla\u017eevi\u0107 deciso di preferire il giovane portiere ad altri pi\u00f9 esperti.\nCon il tempo per\u00f2 Ebrahim fece tacere quelle persone che gli imputavano scarsa esperienza; infatti un po' alla volta si fece apprezzare per la sua grande agilit\u00e0 e per alcuni salvataggi durante partite amichevoli. Dopo Blazevic sulla panchina iraniana si sedette Branko Ivankovi\u0107, che conferm\u00f2 Mirzapour come portiere titolare. Con Ivankovic, Mirazpour gioc\u00f2 quasi tutte le partite del girone di qualificazione per Germania 2006 e nel mondiale fu sempre titolare tra i pali del \"Team Melli\"."}
{"id": "1877742", "revid": "149587", "url": "https://it.wikipedia.org/wiki?curid=1877742", "title": "Pantofole", "text": ""}
{"id": "1877743", "revid": "599013", "url": "https://it.wikipedia.org/wiki?curid=1877743", "title": "Orvar Trolle", "text": "Specializzato nello stile libero ha vinto la medaglia di bronzo nella staffetta 4x200\u00a0m sl alle Olimpiadi di Parigi 1924."}
{"id": "1877747", "revid": "339392", "url": "https://it.wikipedia.org/wiki?curid=1877747", "title": "Piramide del sole", "text": ""}
{"id": "1877748", "revid": "149587", "url": "https://it.wikipedia.org/wiki?curid=1877748", "title": "Ebrahim mirzapour", "text": ""}
{"id": "1877749", "revid": "52076", "url": "https://it.wikipedia.org/wiki?curid=1877749", "title": "Paretoni", "text": ""}
{"id": "1877750", "revid": "1226", "url": "https://it.wikipedia.org/wiki?curid=1877750", "title": "Sam Neil", "text": ""}
{"id": "1877752", "revid": "599013", "url": "https://it.wikipedia.org/wiki?curid=1877752", "title": "Georg Werner", "text": "Specializzato nello stile libero ha vinto la medaglia di bronzo nella staffetta 4x200\u00a0m sl alle Olimpiadi di Parigi 1924."}
{"id": "1877754", "revid": "1072658", "url": "https://it.wikipedia.org/wiki?curid=1877754", "title": "Pedagogia Waldorf", "text": "La pedagogia Waldorf o steineriana \u00e8 un approccio educativo sviluppato a partire dal 1919 su indicazioni di Rudolf Steiner (1861-1925). Pur incorporando elementi comuni ad altri approcci pedagogici, i suoi elementi specifici e identitari sono ritenuti pseudoscientifici. \nLe scuole con pedagogia steineriana sono oggi diffuse in tutto il mondo e coprono l'arco educativo che va dal pre-asilo fino a diciotto anni. Oltre alle scuole esistono anche istituti di pedagogia curativa. Secondo un rapporto ufficiale del 2019 sono presenti a livello mondiale 1182 scuole Waldorf delle quali 804 in Europa e 33 in Italia.\nLe scuole Waldorf basano il loro approccio educativo sull'antroposofia, una disciplina esoterica sviluppata da Steiner, per indagare e riconciliare quelli che ritiene i nessi sussistenti fra mondo fisico e mondo spirituale. Per questo sono state oggetto di svariate critiche; fra queste l'accusa di essere scuole confessionali, accusa che queste scuole rifiutano, poich\u00e9 insegnerebbero la conoscenza delle varie religioni e tradizioni dell'uomo.\nStoria.\nLe scuole Waldorf nacquero nel periodo della rivoluzione pedagogica avviata nei primi anni del Novecento da Maria Montessori e nel contesto delle radicali trasformazioni sociali che caratterizzarono la Germania dopo la Prima guerra mondiale. Gi\u00e0 dal 1907, o poco dopo, le idee della pedagogista italiana erano state apprezzate entusiasticamente dal'esoterista Annie Besant, presidente della societ\u00e0 teosofica a cui la Montessori aveva aderito nel 1899. Nel decennio successivo, poi, i libri della Montessori furono tradotti e applicati nelle principali nazioni europee e negli Stati Uniti. Nella pedagogia Waldorf si ritrovano molti punti qualificanti la rivoluzione montessoriana come la centralit\u00e0 educativa del bambino, l'obiettivo di favorire lo sviluppo armonioso di tutte le sue facolt\u00e0 e il rifiuto di valutarne le prestazioni con voti. Trascorso un secolo di sviluppo autonomo, i due metodi ancora presentano somiglianze profonde. \nLa prima scuola steineriana fu fondata a Stoccarda il 7 settembre 1919 a seguito della richiesta di Emil Molt, direttore della fabbrica di sigarette Waldorf Astoria, di creare un'istituzione scolastica per i figli degli operai della fabbrica, dunque il movimento pedagogico deve il proprio nome alla fabbrica di sigarette. Rudolf Steiner assunse l'incarico relativo alla formazione del collegio degli insegnanti nonch\u00e9 di consulta dello stesso e fu sino alla morte, nel 1925, \"spiritus rector\" della scuola.\nLa scuola di Stoccarda, modello delle successive scuole steineriane, adott\u00f2 fin dai suoi albori un insegnamento co-educativo, indirizzato cio\u00e8 contemporaneamente a bambini e bambine, e fu la prima scuola in Germania ad unificare i tre distinti indirizzi della scuola media superiore previsti dal sistema scolastico tedesco.\nNegli anni successivi vennero create scuole Waldorf sia in Germania che in altri paesi: gi\u00e0 nel 1929 vi erano scuole steineriane a Basilea, Budapest, Londra, Lisbona e New York.\nDurante il periodo nazionalsocialista le scuole Waldorf vennero gradualmente soppresse. Nel 1934 un decreto del Ministero della Cultura e della Pubblica Istruzione proibiva l'istituzione di nuove prime classi. Nel 1935 venne proibita la Societ\u00e0 Antroposofica fondata da Rudolf Steiner. Nel decreto di Heydrich, capo dell'Ufficio Centrale di Sicurezza del Reich, si affermava con riferimento alle scuole Waldorf: \u201cI metodi didattici basati sulla pedagogia del fondatore Steiner ed applicati nelle scuole antroposofiche ancor oggi esistenti, perseguono un'educazione soggettivista, orientata al singolo individuo che nulla ha in comune con i principi educativi promulgati dal Nazionalsocialismo.\u201d\nIn Italia la prima scuola Waldorf fu inaugurata a Milano nel 1950. Attualmente, in Italia, ci sono 65 scuole dell'infanzia Steiner - Waldorf, 30 scuole del primo ciclo e 2 scuole superiori con circa 4000 alunni e 500 insegnanti. Nel 1992 \u00e8 stata fondata la Federazione delle Scuole Steiner - Waldorf in Italia che rappresenta il movimento pedagogico presso le varie autorit\u00e0 nazionali e ne promuove la diffusione.\nIstanze e fondamenti teoretici.\nAntroposofia.\nLa pedagogia Waldorf ha i propri fondamenti teorici nell'antroposofia, una disciplina pseudoscientifica elaborata da Steiner per studiare le interazioni fra il mondo fisico e il \"mondo spirituale, di cui viene postulata l'esistenza. In base all'\u201cimmagine antroposofica dell'uomo\u201d, si considera l'uomo come l'insieme di corpo, anima, e spirito, che devono essere sempre tenute contemporaneamente in considerazione:\nRifacendosi inoltre alla sua concezione di \"triarticolazione sociale\", Steiner cerca di tradurre in pratica i principi di libert\u00e0 della cultura, uguaglianza nella societ\u00e0 politica e fratellanza nella vita economica. Queste tre sfere, secondo Steiner, devono essere autonome, ognuna retta da leggi ed amministrazione proprie, ma in armonica collaborazione fra loro. \nFondamenti pedagogici.\nLa pedagogia, secondo l'intenzione steineriana, deve essere definita direttamente dalle necessit\u00e0 dell'evoluzione infantile (), e non in base a obiettivi quali la qualificazione professionale e la produttivit\u00e0 economica che il predilige. \nLe \"necessit\u00e0 evolutive\" sono desunte mediante \"osservazioni antropologiche\" di stampo esoterico proprie dell'antroposofia, che si basano in particolare, sulla tripartizione dell'uomo in corpo, anima e spirito (volont\u00e0, sentimento e pensiero).\nMetodologia e didattica.\nCaratteristiche fondamentali.\nDalla concezione di Steiner, che crede nella tripartizione dell'uomo (corpo, anima e spirito), discende l'ideale di educare in modo armonioso le facolt\u00e0 cognitivo-intellettuali (pensiero), quelle creativo-artistiche (sentimento) e quelle pratico-artigianali (volont\u00e0) dell'allievo. Questo obiettivo viene realizzato con un'offerta formativa approfondita nell'ambito delle materie artistiche ed artigianali. Ogni lezione dovrebbe offrire elementi artistici, espressivi.\nIn merito alle scienze naturali, per poter descrivere i fenomeni non esclusivamente in termini di causalit\u00e0, \u00e8 importante adottare un approccio metodologico che inserisca i fenomeni naturali in una rete organica di relazioni e di interpretarli come espressione di globalit\u00e0 secondo \u00abuna concezione della natura che evidenzi il pensiero del divenire e dello sviluppo, della metamorfosi e della contestualizzazione dei fenomeni naturali\u00bb (R. Steiner).\nLo svolgimento delle lezioni \u00e8 concepito secondo una successione il pi\u00f9 possibile rispettosa della stagione e dei momenti di passaggio della natura. Vi \u00e8 inoltre un'attenta organizzazione degli ambienti destinati all'apprendimento, realizzati con materiali \"naturali\" ed esteticamente gradevoli, in modo da curare la percezione sensoriale dell'allievo attraverso la bellezza e la salubrit\u00e0 degli spazi.\n\u00c8 molto vivace la vita sociale, con frequenti rappresentazioni teatrali interne alla scuola, offerte da un gruppo o una classe al resto degli allievi. Vi sono inoltre concerti eseguiti dalle orchestre di classe, feste periodiche, saggi ed esposizioni dei lavori realizzati durante le lezioni.\nEducazione Waldorf.\nSteiner indica tre periodi tipici dell'educazione, corrispondenti ai tre settenni secondo cui ogni sette anni si completa un arco di sviluppo dell'individuo, che rispetta il periodo dell'infanzia e quello delle pubert\u00e0. Durante i tre settenni \u00e8 fondamentale il costante riferimento all'azione pedagogica del maestro. \nIl primo settennio va dalla nascita ai sette anni: in questo arco di tempo in cui il bambino \u00e8 nel pieno della crescita fisica, l'insegnante deve essere in grado di sostenere e rafforzare il suo sviluppo. Proprio per questo motivo l'unico mezzo di apprendimento per il bambino \u00e8 l'imitazione, dove gli adulti rappresentano dei modelli da imitare. \nIl secondo settennio va dai sette ai quattordici anni, dove avviene sia lo sviluppo fisico sia quello sentimentale. Il bambino \u00e8 nutrito maggiormente dalle forze immaginative. Inizia cosi l'insegnamento per epoche: l'insegnante, per consolidare lo sviluppo e l'apprendimento di una singola materia, le dedica un tempo esclusivo che varia tra le quattro e le cinque settimane. Durante questo periodo l'insegnante utilizza ogni giorno alcune ore della mattinata per spiegare e approfondire la singola materia scelta per quell'arco di tempo. Finite queste settimane l'insegnante cambia epoca ossia cambia la singola materia di riferimento per il successivo periodo di cinque settimane, e cosi via per tutte le altre materie principali. \nIl terzo settennio va dai quattordici ai ventuno anni, periodo in cui si attivano le forze intellettuali e quindi il pensiero complesso. In questo settennio prevale l'insegnamento razionale e scientifico, che stimola il ragazzo a riflettere sul come e sul perch\u00e9 dei fenomeni. \nL'educazione della volont\u00e0 si compie attraverso un percorso di apprendimento rispettoso di queste cadenze.\nInsegnamento principale e materie.\nL'attivit\u00e0 scolastica quotidiana, nella scuola steineriana, inizia con l'insegnamento principale che si protrae, di regola, per quasi due ore. Questo insegnamento principale tratta, nell'arco di alcune settimane, la stessa materia, la cosiddetta \"epoca,\" e riguarda le seguenti aree disciplinari: italiano, matematica, arte, storia, scienze, geografia, disegno di forme.\nNelle successive ore della mattina e del pomeriggio vengono impartite le lezioni delle altre discipline che comprendono due lingue straniere dalla prima classe, musica, euritmia, lezioni d'arte e artigianato, ginnastica, lavoro manuale, canto; inoltre, dalla sesta classe, attivit\u00e0 artigianali quali falegnameria, fisica e chimica, giardinaggio. Nella classi superiori si possono anche trovare insegnamenti di tessitura, agrimensura, ceramica, rilegatura, meccanica tecnica, informatica, oltre ad esperienze sociali con uscite umanitarie, esperienze di scambi linguistici e realizzazione di un proprio portfolio. La recitazione e il teatro hanno una grande parte in tutti i dodici anni di studi.\nL'insegnamento principale, nei primi otto anni di scuola, viene impartito da un unico insegnante che funge da guida e responsabile, corrispondentemente al principio del \u201cconformarsi ad un modello\u201d autorevole e amato, indicato da Steiner come il pi\u00f9 adatto all'educazione nel secondo settennio di vita.\nLa lezione del maestro di classe deve incontrare e nutrire la sfera emotiva del bambino e, pertanto, deve essere volta a caratterizzare plasticamente i contenuti didattici piuttosto che proporne una sistematizzazione concettuale.\nGli studenti redigono il proprio quaderno dell'epoca, che rappresenta il pi\u00f9 importante strumento di studio: il contenuto viene in un primo tempo dettato, in seguito elaborato collettivamente e realizzato dallo stesso studente. In alcune scuole questa peculiare prassi della pedagogia steineriana viene sempre pi\u00f9 spesso integrata da materiale didattico aggiuntivo.\nNegli anni della scuola superiore distinti docenti della materia si alternano nell'impartire l'insegnamento principale. A quest'et\u00e0 l'approfondimento dei contenuti didattici mira a potenziare l'aspetto concettuale e a sviluppare un'autonoma capacit\u00e0 di giudizio.\nPiano di studi.\nIl piano di studi delle scuole Waldorf \u00e8 molto particolare, scandito sulle tappe evolutive del bambino, che viene accompagnato nella sua crescita da temi e immagini corrispondenti al momento di crescita che attraversa. \nCaroline von Heydebrand, una delle prime insegnanti e collaboratrici di Steiner, redasse su sue indicazioni un piano di studi essenziale, che lascia ampio spazio alla libert\u00e0 dell'insegnante.\nTutte le materie vengono portate avanti attraverso un approccio artistico, con immagini ricche ed esperienze dirette, in modo da aprire l'interesse degli allievi e stimolare la loro volont\u00e0 e progressiva autonomia.\nRendimento e valutazione del profitto.\nLa scuola Waldorf vuole dare un'educazione organica al bambino e pertanto non accetta come criterio distintivo il rendimento: non si assegnano pertanto voti. In linea di principio, bambini differentemente dotati nella sfera intellettuale, sociale, emotiva e motoria vengono istruiti nella stessa classe. Non sono inoltre previsti rallentamenti (bocciature) nel percorso scolastico.\nSino all'ottava classe (III media), non vengono date valutazioni di fine anno; al loro posto viene redatto nella pagella un profilo dell'allievo che ne rispecchi il metodo di studio e il carattere, e allo stesso tempo costituisca uno stimolo a continuare ad applicarsi nello studio.\nGli insegnanti nella pedagogia Waldorf.\nI primi insegnanti della scuola steineriana furono collaboratori scelti di Steiner, che li avvi\u00f2 all'arte dell'educazione attraverso lo studio della natura del bambino. La loro formazione puntava soprattutto a valorizzare i sentimenti, la volont\u00e0 e l'intelligenza dell'allievo. \nSecondo la concezione steineriana la pedagogia \u00e8 un'arte alla quale il maestro giunge a partire da una vocazione. Gli insegnanti steineriani lavorano secondo un ideale di educazione: non hanno l'obiettivo di formare un bambino \"perfetto\", ma piuttosto di adattare continuamente la materia di insegnamento ad una pi\u00f9 profonda comprensione dell'individualit\u00e0 dell'allievo. Le materie, inoltre, devono essere armonizzate didatticamente in modo da compendiarsi e offrire un insegnamento il pi\u00f9 possibile unitario: tale prospettiva presuppone che ogni insegnante sviluppi una propria conoscenza dell'interazione di ciascuna materia nell'altra, di ciascun campo del sapere nell'altro.\nIl pi\u00f9 importante lavoro pedagogico consigliato da Steiner \u00e8 quello che ogni insegnante pu\u00f2 fare su di s\u00e9 affinch\u00e9 si instauri fra lui ed i suoi allievi una relazione profonda, una corrente di pensieri e sentimenti.\nCostituzione delle scuole steineriane e formazione degli insegnanti.\nOgni scuola Waldorf solitamente si configura come un vero e proprio organismo, autogestito collegialmente. La responsabilit\u00e0 giuridica e amministrativa della scuola spetta al Consiglio Direttivo, formato da volontari dotati di specifiche competenze, genitori e insegnanti. Spesso \u00e8 sostenitrice finanziaria della scuola un'associazione della quale sono membri genitori, ex-genitori, sostenitori e docenti.\nLe decisioni di carattere pedagogico vengono prese dal Collegio dei docenti che si riunisce con cadenza settimanale. Altri settori d'attivit\u00e0, legati alla manutenzione o all'organizzazione di eventi, vengono sviluppati da gruppi di lavoro formati prevalentemente da genitori.\nGli insegnanti devono avere acquisito oltre alla normale formazione universitaria prevista per il loro ambito di insegnamento anche una specifica preparazione in pedagogia steineriana (in ogni nazione \u00e8 presente un organismo ufficiale formatore). Il corso di studi \u00e8 solitamente triennale (o biennale intensivo) e comprende un prolungato periodo di tirocinio (inizialmente di osservazione e successivamente attivo) presso una scuola Waldorf. Gli insegnanti sono tenuti alla formazione continua mediante corsi di aggiornamento.\nL'ente pedagogico principale, che sviluppa e persegue la ricerca pedagogica attraverso numerose iniziative, e al quale fanno riferimento anche le Federazioni delle scuole steineriane dei singoli paesi, \u00e8 la Sezione Pedagogica del Goetheanum (Dornach, Svizzera).\nControversie.\nLe scuole Waldorf sono talvolta soggetto di aspre polemiche, in particolare nei paesi anglofoni, francofoni e ispanofoni. \nViene contestata l'efficacia pedagogica di queste scuole, cos\u00ec come la loro neutralit\u00e0, essendo legate a doppio filo all'antroposofia di Rudolf Steiner. Al riguardo, sono stati aperti molti siti web, che evidenziano molti aspetti controversi. Si d\u00e0 ampio risalto alle critiche e alle testimonianze di genitori che hanno affidato i propri figli a scuole Waldorf. \nIn particolare, Roger Rawlings, nel mondo anglofono, e Gr\u00e9goire Perra, nel mondo francofono, hanno svolto un documentatissimo lavoro analitico riguardo alle scuole Waldorf, pubblicato nei siti da loro curati. Viene contestata la pedagogia che porterebbe gli alunni ad avere gravi lacune nell'apprendimento, i metodi poco ortodossi, i dettami di comportamento imposti alle famiglie. Viene inoltre evidenziato il legame con le teorie occultistiche di Rudolf Steiner. Sui siti sono pubblicate numerose testimonianze di genitori che hanno deciso di togliere i propri figli da quelle scuole, con le relative motivazioni.\nIn Gran Bretagna le scuole Waldorf sono tenute sotto osservazione e sottoposte a ispezioni, che hanno portato anche alla chiusura di una di esse."}
{"id": "1877764", "revid": "1226", "url": "https://it.wikipedia.org/wiki?curid=1877764", "title": "Shadows of the Empire", "text": ""}
{"id": "1877767", "revid": "1342115", "url": "https://it.wikipedia.org/wiki?curid=1877767", "title": "Oreste Cinquini", "text": "Carriera.\nDa giovane fu un calciatore di squadre dilettantistiche toscane, fra le quali il Forte dei Marmi.\nLa sua carriera da dirigente nel mondo del calcio inizia nella stagione 1994/95 alla , che l'anno seguente vinse la sua quinta Coppa Italia e dove trascorre in tutto quattro stagioni in Serie A. Dalla stagione 1998/99 passa al Bologna, dove rimane per tre stagioni lavorando a stretto contatto con i mister Carlo Mazzone, Sergio Buso e Francesco Guidolin. Nel 2002 passa per due stagioni alla Lazio, che vinse la Coppa Italia nel 2004 sotto la guida di Roberto Mancini. Successivamente \u00e8 dirigente per una stagione (2004/2005) all' e per quella successiva al . Nel giugno 2006, dopo mesi di corteggiamento, il presidente del Cagliari Massimo Cellino riesce a portarlo in Sardegna e gli affida il ruolo di direttore generale. La sua avventura in terra sarda dura per\u00f2 ben poco, Cellino infatti \u00e8 deciso a gestire il calcio mercato in prima persona e Cinquini, pur intavolando diverse trattative, \u00e8 sottoposto alle decisioni del Presidente, che, dopo un avvio di campionato non positivo lo esonera.\nNel giugno 2007 alcune voci lo vedono vicino a prendere il posto di Bettega alla \nDopo una stagione di inattivit\u00e0, nella quale per\u00f2 come osservatore esterno d\u00e0 una mano allo Spezia sull'orlo del fallimento, il 18 luglio 2008 firma con il in qualit\u00e0 di responsabile dell'area tecnica, societ\u00e0 nella quale ritrova un amico di vecchia data (come da lui affermato) Gian Piero Ventura. Per lui si tratta della prima volta come dirigente di una squadra di Serie B. Il 24 gennaio 2009 dopo l'ennesima sconfitta patita con il Grosseto per 4-1 viene licenziato dalla societ\u00e0 neroazzurra.\n Tuttavia, il presidente Pomponi, si rimanger\u00e0 presto la parola: Oreste Cinquini viene reintegrato in organico e, nel mercato invernale (gennaio 2009) realizza tre acquisti: il difensore Leonardo Bonucci (dall', via Treviso), il centrocampista Emanuele D'Anna (dal Chievo) e l'attaccante Mirko Antenucci (dal Catania). Gli interventi sul mercato non saranno comunque sufficienti al club toscano per trovare la salvezza nel campionato cadetto.\nIl 21 giugno 2011 viene nominato dirigente dell', squadra militante nel campionato di Serie D.\nIl 20 luglio 2012 lascia il ruolo, per seguire Fabio Capello in Russia."}
{"id": "1877769", "revid": "1543377", "url": "https://it.wikipedia.org/wiki?curid=1877769", "title": "Corrente eliosferica diffusa", "text": "La corrente eliosferica diffusa (sigla HCS, dall'inglese \"heliospheric current sheet\") \u00e8 la superficie all'interno del Sistema Solare dove la polarit\u00e0 del campo magnetico solare cambia da nord a sud. Questo campo si estende attraverso il piano equatoriale del Sole, nell'eliosfera. La forma della corrente diffusa risulta dall'influenza del campo magnetico in rotazione del plasma nel mezzo interstellare (vento solare). Un piccolo flusso di corrente elettrica fluisce nella corrente eliosferica diffusa, quantificabile in circa 10\u221210 A/m\u00b2. Lo spessore della corrente \u00e8 di circa 10.000\u00a0km.\nIl campo magnetico di base \u00e8 chiamato campo magnetico interplanetario e la corrente elettrica che ne risulta forma parte del circuito di corrente eliosferica. La corrente eliosferica \u00e8 talvolta chiamata anche corrente interplanetaria diffusa.\nCaratteristiche.\nForma a \"gonna di ballerina\".\nCome il Sole ruota, il suo campo magnetico si contorce intorno ad una spirale di Parker, una forma di spirale di Archimede, chiamata cos\u00ec in seguito alla sua scoperta da parte di Eugene Parker. Il campo magnetico a spirale di Parker \u00e8 stato diviso in due da una corrente diffusa, un modello matematico sviluppato per primo nei primi anni settanta da Schatten. Come il campo diffuso spiraliforme cambia polarit\u00e0, si distorce in una spirale ondeggiante che \u00e8 stata paragonata ad una gonna di ballerina..\nCampo magnetico.\nLa corrente eliosferica diffusa compie una rotazione sul Sole ogni 27 giorni, durante i quali i picchi e i minimi della \"gonna\" passano attraverso la magnetosfera terrestre, interagendo con essa. Vicino alla superficie del Sole, il campo magnetico prodotto dalla corrente elettrica radiale \u00e8 dell'ordine di 5\u00d710\u22126 T.\nIl campo magnetico sulla superficie del Sole \u00e8 circa 10\u22124 tesla. Se la forma del campo fosse un dipolo magnetico, la forza decrescerebbe con il cubo della distanza, risultando di circa 10\u221211 tesla all'altezza dell'orbita terrestre. La corrente eliosferica diffusa risulta essere multipolo, cos\u00ec il campo magnetico sull'orbita terrestre dovuto al Sole \u00e8 100 volte pi\u00f9 grande.\nCorrente elettrica.\nLa corrente elettrica sulla corrente eliosferica diffusa \u00e8 diretta radialmente verso l'interno, essendo il circuito chiuso dalle correnti esterne allineate col campo magnetico solare nelle regioni polari del Sole stesso. La corrente totale nel circuito \u00e8 dell'ordine di 3\u00d7109 amperes. Per avere un'idea, basti pensare che le correnti di Birkeland, coinvolte nel fenomeno dell'aurora polare, sono circa mille volte inferiori, nell'ordine del milione di ampere. La densit\u00e0 di corrente massima nell'HCS \u00e8 pari a circa 10\u221210 A/m\u00b2 (10\u22124 A/km\u00b2).\nStoria.\nLa corrente eliosferica diffusa fu scoperta da John M. Wilcox e Norman F. Ness, che pubblicarono le loro scoperte nel 1965. Hannes Alfv\u00e9n e Per Carlqvist specularono anche sull'esistenza di una corrente galattica diffusa, una controparte della corrente eliosferica diffusa, con una corrente galattica compresa fra 1017 e 1019 ampere, che potrebbe fluire nel piano di simmetria della galassia. Infatti oggi la corrente magnetica galattica del mezzo interstellare viene indagata dalla missione Voyager 1, dai cui dati si possono ricavare le relazioni e le interazioni magnetiche con la eliosfera."}
{"id": "1877772", "revid": "29244", "url": "https://it.wikipedia.org/wiki?curid=1877772", "title": "L\u00e8pade", "text": ""}
{"id": "1877773", "revid": "1226", "url": "https://it.wikipedia.org/wiki?curid=1877773", "title": "Beneath the Planet of the Apes", "text": ""}
{"id": "1877774", "revid": "1573940", "url": "https://it.wikipedia.org/wiki?curid=1877774", "title": "Alburnus albidus", "text": "L'alborella del Vulture (\"Alburnus albidus\" ) \u00e8 un pesce d'acqua dolce appartenente alla famiglia Cyprinidae endemico dell'Italia pensinsulare.. Fu scoperta e descritta da Costa nei laghi Monticchio di Rionero in Vulture e fu battezzata dallo stesso scopritore, in omaggio al Vulture, come \"Leuciscus vulturius\". Quando fu osservato, per\u00f2, che i caratteri del nuovo ciprinide coincidevano con quelli dell\"Alburnus\", la specie fu chiamata definitivamente \"Alburnus albidus\", pesce molto simile all\"Alburnus alburnus alborella\" ma differente per via del muso decisamente pi\u00f9 arrotondato, con la mandibola per nulla prominente e la bocca assai meno obliqua..\nDistribuzione ed habitat.\nL'areale della specie interessa solo alcune regioni peninsulari d'Italia, quali la Basilicata, la Campania, la Calabria la e Puglia. Inoltre \u00e8 presente in alcuni corsi d'acqua abruzzesi e molisani.\nRiguardo al suo areale di origine, attualmente \u00e8 presente in tutti i corsi d'acqua della Basilicata, quali il Bradano, il Basento, il Cavone, l'Agri, il Sinni sul versante jonico, il Noce sul versante Tirrenico e l'Ofanto sul versante Adriatico. Purtroppo risulta al momento \"non avvistata\" proprio nei laghi del Vulture, areale di origine della specie endemica (Tabella 2, pagine 149-153, Rapporto Ambientale Arpa Basilicata 2017 - http://www.arpab.it/public/RelazioneAmbientale_anno2017.pdf).\nSul versante tirrenico la sua presenza in natura si registra spontanea nell'area della Campania compresa tra il Volturno e l'Alento (nel Cilento). Come specie introdotta, sub-popolazioni di albarella appenninica si rinvengono in Campania, nel Cilento, nei fiumi Mingardo e Bussento; in Calabria, nel Lao e nel Savuto.\nSul versante adriatico-ionico, la sua presenza naturale va dal Trigno al Basento, senza alcuna popolazione introdotta.\n\u00c8 incerto se, in seguito ad introduzioni, sia presenta anche in altre aree d'Italia.\nPopola soprattutto laghi, ruscelli e piccoli corsi d'acqua e si adatta a una variet\u00e0 di ambienti, dai corsi veloci della zona dei Ciprinidi a deposizione litofila fino ai canali con acqua ferma e torbida con molte piante acquatiche.\nDescrizione.\n\u00c8 molto simile all'alborella meridionale d'Europa, l'unica differenza riguarda il muso decisamente pi\u00f9 arrotondato, con la mandibola per nulla prominente e la bocca assai meno obliqua.\nInfatti nel caso dell'alborella meridionale d'Europa (\"Alburnus alburnus alborella\"), nota ai pi\u00f9 come \"alborella settentrionale\" d'Italia per distinguerla dall'Alborella del Vulture da alcuni denominata \"alborella appenninica\" o \"alborella meridionale\" d'Italia, il muso si presenta nettamente all'ins\u00f9.\nBiologia.\n\u00c8 una specie la cui biologia \u00e8 ancora poco nota.\nComportamento.\nVive in prossimit\u00e0 della superficie, \u00e8 un pesce gregario e costituisce branchi molto numerosi che vagano continuamente in cerca di cibo. D'inverno si raduna in anse riparate. Costituisce un alimento molto importante per pesci predatori, soprattutto per la trota e per il pesce persico.\nAlimentazione.\nSpecie onnivora, si nutre di vermi, crostacei molluschi, larve di insetti, insetti subaerei, detriti vegetali e alghe filamentose e microrganismi planctonici.\nRiproduzione.\nSi riproduce tra aprile e luglio su substrati ghiaiosi e sabbiosi con bassissima profondit\u00e0 e riscaldati dal sole. frega di massa in branchi, soprattutto nottetempo. Le piccolissime uova fecondate vengono abbandonate e schiudono in pochi giorni. Risulta frequente l'ibridazione con altri ciprinidi affini come il cavedano.\nPesca.\nSi cattura in vari modi, con la pesca con galleggiante con canna da 3-6 metri ad azione di punta leggera, mulinello a bobina fissa, amo piccolo 14-18 e come esca una larva di insetto. In alternativa, pesca con canna fissa da 5-11 metri, filo 2.5 lb, amo 14-18, galleggiante, peso 3-5 BB e come esca la larva.\nConservazione.\nLa specie \u00e8 sensibile alle introduzioni di specie alloctone, soprattutto con quelle a nicchia ecologica simile come alborella, cavedano, l'invasiva rovella \"Rutilus rubilio\", e di specie aliene come la \"Pseudorasbora parva\".\nUn'altra minaccia deriva dalla possibilit\u00e0 di ibridazione con alcune specie, soprattutto \"Leuciscus cephalus\", che riduce ancora di pi\u00f9 la vitalit\u00e0 della specie.\nInoltre, altro fattore di minaccia \u00e8 la distruzione degli habitat a cui appartiene, o un declino della loro qualit\u00e0, dovuto soprattutto all'imbrigliamento, canalizzazione, e copertura dei corsi d'acqua d'interesse per la specie. Gli sbarramenti e le cementificazioni in alveo, associate al peggioramento dello stato ecologico dei corpi idrici creano il proliferare di bloom algali che rappresentano un'ulteriore minaccia alla specie."}
{"id": "1877775", "revid": "1226", "url": "https://it.wikipedia.org/wiki?curid=1877775", "title": "Battle for the Planet of the Apes", "text": ""}
{"id": "1877776", "revid": "1226", "url": "https://it.wikipedia.org/wiki?curid=1877776", "title": "Jules Hetzel", "text": ""}
{"id": "1877777", "revid": "1983214", "url": "https://it.wikipedia.org/wiki?curid=1877777", "title": "Ettore De Carolis", "text": "Biografia.\nMusicista colto gi\u00e0 noto negli anni sessanta, come membro del complesso musicale psichedelico Chetro &amp; Co..\nArrangiatore di Francesco Guccini (\"Opera buffa\", \"Stanze di vita quotidiana\", \"Metropolis\"), di Claudio Lolli (\"Canzoni di rabbia\"), di Gabriella Ferri, di Alan Sorrenti e di altri."}
{"id": "1877781", "revid": "13798", "url": "https://it.wikipedia.org/wiki?curid=1877781", "title": "Chiese non cattoliche di Trieste", "text": ""}
{"id": "1877782", "revid": "1566286", "url": "https://it.wikipedia.org/wiki?curid=1877782", "title": "Ken Hughes", "text": "Dopo il successo di Citty Citty Bang Bang Ken scrisse il primo episodio di \"Prime Suspect\" nel 1969, ben 24 anni prima che Lynda La Plante lo adattasse per la televisione."}
{"id": "1877785", "revid": "320578", "url": "https://it.wikipedia.org/wiki?curid=1877785", "title": "Fushigi no umi no Nadia", "text": ""}
{"id": "1877786", "revid": "52076", "url": "https://it.wikipedia.org/wiki?curid=1877786", "title": "Rosario Alagna di Mothia", "text": ""}
{"id": "1877788", "revid": "1764104", "url": "https://it.wikipedia.org/wiki?curid=1877788", "title": "Guerre turco-veneziane", "text": "Le guerre turco-veneziane furono una serie di conflitti che videro contrapposti l'Impero ottomano e la Repubblica di Venezia nei secoli XIV e XVIII per il controllo del Mediterraneo orientale.\nAntefatto.\nSin dal XIII secolo la Serenissima si era resa padrona di un vasto impero marittimo nel Levante mediterraneo, lo Stato da Mar, costituito in parte a scapito dei possedimenti dell'Impero bizantino.Nella seconda met\u00e0 del XIV secolo l'espansione dei Turchi ottomani aveva avuto carattere essenzialmente terrestre e, sebbene la nuova potenza orientale costituisse un pericolo per gli empori costieri bizantini e per le vie commerciali dell'entroterra, la mancanza di una potenza navale turca non rappresentava una diretta minaccia ai possedimenti veneziani.\nSin dagli inizi del XV secolo, per\u00f2, i Turchi avevano iniziato a dotarsi di una propria marina, ricorrendo alle capacit\u00e0 dei greci delle regioni sottomesse, portando ai primi scontri con le flotte di Venezia, come la grande battaglia combattuta davanti a Gallipoli, nei Dardanelli, conclusasi con la distruzione della flotta ottomana.\nNel 1423, poi, Venezia era entrata in possesso della grande citt\u00e0 di Tessalonica (Salonicco), la seconda dell'Impero, gi\u00e0 da un anno sotto assedio da parte dei Turchi. La citt\u00e0 era stata venduta a Venezia dal Despota Andronico Paleologo, nella speranza che questa riuscisse a preservarla dalla conquista musulmana. I Veneziani avevano tenuto la citt\u00e0 sino al marzo 1430, quando questa venne infine presa dagli Ottomani.\nLa caduta di Costantinopoli nel 1453 aveva mostrato inoltre per la prima volta la vera potenza navale, oltrech\u00e9 terrestre, dell'Impero ottomano, che era andato a sostituire per i territori quello bizantino. Venezia, sebbene sino all'ultimo alleata con il morente Impero Romano d'Oriente, dopo la caduta dell'antica capitale imperiale si affrett\u00f2 a mostrarsi condiscendevole coi nuovi padroni delle vie d'Oriente. Il 18 aprile 1454, l'ambasciatore Bartolomeo Marcello sottoscrisse infatti con il sultano Maometto II un trattato di reciproco riconoscimento.\nNonostante la facciata, per\u00f2, si tratt\u00f2 fin dall'inizio di una tregua fragile, costantemente minacciata da piccole violazioni che potevano, in qualunque momento, essere sfruttate dai Turchi per scatenare un conflitto. La stessa Venezia dal canto suo, dichiarava apertamente per bocca dei propri rappresentanti, in un concilio tenutosi a Mantova nel 1460, che l'accordo era stato costituito per necessit\u00e0 di difesa degli interessi in Oriente, ma che, qualora si fosse creata contro il Gran Turco una lega cristiana, Venezia sarebbe stata disponibile a parteciparvi.\nI conflitti.\nLa prima guerra del 1463-1479.\nIl primo conflitto tra Venezia e il nuovo Impero ottomano si combatt\u00e9 per sedici anni tra il 1463 e il 1479. Iniziato con la presa di Argo da parte dei Turchi, si concluse, dopo alterne vicende, con la perdita per la Serenissima anche della colonia di Negroponte, di parte delle Cicladi, di Lemno e dell'Albania veneta. Le perdite sono per\u00f2 compensate dall'acquisto del Regno di Cipro, ceduto a Venezia dalla regina Caterina Corner. \nLa seconda guerra del 1499-1503.\nLa guerra del 1499-1503 port\u00f2 alla conquista turca di numerose piazzeforti nell'Egeo e del Peloponneso (Morea Veneziana).\nLa terza guerra del 1537-1540.\nIl conflitto, combattuto tra il 1537 e il 1540 port\u00f2 alla conquista Ottomana dell'ultima parte del Peloponneso. Si costituisce una Lega Santa per contrastare l'avanzata dell'impero Ottomano che alleato alla Francia di Francesco I vogliono dividersi l'Europa.\nNonostante la vittoriosa resistenza durante l'Assedio di Corf\u00f9 da parte ottomana, la Lega Santa capeggiata in mare dall'ammiraglio genovese Andrea Doria perde la battaglia di Prevesa contro Khayr al-Din Barbarossa.\nLa Repubblica di Venezia \u00e8 costretta a firmare la resa perdendo anche le isole cicladi con l'eccezione di Tino e le isole sporadi.\nLa quarta guerra del 1570-1573 - La guerra di Cipro.\nLa guerra, scatenata nel 1570 da Selim II con l'invasione del Regno di Cipro, colonia veneziana, spinse in Occidente alla creazione di una Lega Santa contro i Turchi tra Venezia, il Papato, il Sacro Romano Impero e il Regno di Spagna, con le sue dipendenze.\nAl lungo assedio di Famagosta, conclusosi il 1\u00ba agosto 1571, e seguito dal brutale massacro dei difensori della citt\u00e0 e del comandante Marcantonio Bragadin, segu\u00ec la battaglia di Lepanto, nella quale la flotta ottomana venne quasi completamente distrutta.\nLa perdita di vigore da parte della Lega dopo la vittoria, per il disinteresse di Filippo II di Spagna, timoroso di avvantaggiare eccessivamente Venezia, port\u00f2 ad un arresto delle operazioni navali, che non riuscirono n\u00e9 a recuperare Cipro, n\u00e9 ad arrecare altri danni all'Impero ottomano, la cui flotta venne rapidamente ricostruita.\nLa pace firmata nel marzo del 1573 conferm\u00f2 la perdita di Cipro per Venezia, ma lasci\u00f2 ugualmente il segno della svanita invincibilit\u00e0 ottomana sul mare.\nLa quinta guerra del 1645-1669 - La guerra di Candia.\nIl lungo conflitto, combattuto tra il 1645 e il 1669, fu incentrato sull'interminabile assedio di Candia, durato 25 anni, citt\u00e0 strenuamente difesa dalla Serenissima, in qualit\u00e0 di capitale della sua pi\u00f9 vitale colonia. La Repubblica di Venezia attacc\u00f2 ripetutamente i turchi con la Spedizione veneziana dei Dardanelli affidata in successione agli ammiragli Leonardo Mocenigo, Lazzaro Mocenigo, Lorenzo Marcello e Lorenzo Renier. La flotta Ottomana di molto superiore in forze fu sottomessa varie volte e i veneziani poterono saccheggiare pi\u00f9 volte le coste Turche. Dopo 3 anni di blocco dello Stretto di Dardanelli i Veneziani furono obbligati alla ritirata di fronte ad un nemico capace di perdere 2 intere flotte senza interrompersi. I Turchi poterono quindi riprendere l'assedio alla citt\u00e0 di Candia. Il 5 settembre 1669 dopo 20 anni di assedio Candia firma la resa ottenendo l'onore delle armi.\nLa sesta guerra del 1684-1699 - La guerra di Morea.\nIl conflitto del 1684-1699, l'unico dichiarato da Venezia alla Sublime porta, port\u00f2 alla conquista veneziana della Morea (Peloponneso), fu durante tale guerra che fu distrutto per errore il Partenone ad Atene dai veneziani, in quanto gli ottomani lo usavano come deposito per le munizioni dei cannoni. Capitano Generale da Mar venne nominato Francesco Morosini soprannominato il Peloponnesiaco per via della sua astuzia nell'attaccare gli ottomani nel Mare Egeo. I Veneziani riuscirono a prendere Patrasso, i castelli di Morea e Rumelia, la fortezza di Lepanto, Corinto e l'intero Peloponneso. Vi fu anche un tentativo di riconquistare Creta ma i Veneziani dovettero accontentarsi della conquista della fortezza di Gramvussa.\nLa settima guerra del 1714-1718 - La seconda guerra di Morea.\nL'ultimo conflitto tra la Repubblica di Venezia e l'Impero Ottomano venne combattuto tra il 1714 e il 1718 . I Turchi impazienti di riprendersi i territori persi durante l'ultima guerra dichiararono guerra alla Serenissima. I turchi in schiacciante superiorit\u00e0 numerica constrinsero i Veneziani a concentrare le loro difese nelle citt\u00e0 di Nauplia, Corinto, Malvasia, Modone, Castel di Morea, e nelle due fortezze di Chielaf\u00e0 e Zarnata. La difesa non imped\u00ec ai musulmani di prendere il Peloponneso ed inoltre le uniche due fortezze della Repubblica Veneta rimaste a Creta, la Suda e Spinalonga dovettero capitolare. Turchi ed il consolidamento della dominazione veneziana in Dalmazia. Quando gli Ottomani arrivarono a Corf\u00f9 si trovarono l'Armata grossa veneziana ad attenderli. Lo scontro dur\u00f2 3 ore dove gli ottomani ebbero le perdite pi\u00f9 grosse. Nonostante i vari assalti ripetuti i Turchi dovettero ritirarsi. Il 19 luglio 1717 la flotta Veneziana appoggiata da uno squadrone misto di navi portoghesi, maltesi e pontificie diede avvio alla Battaglia di Matapan. Seppur vincenti i veneziani non furono in grado di riprendersi la Morea (Peloponneso). Con la pace di Passarowitz si diede fine alle ostilit\u00e0. La Serenissima si dovette accontentare del riacquisto di Cerigo con l'annesso scoglio di Cerigotto, dell'annessione di Butrinto, Prevesa, Vonizza in Albania, e dei castelli conquistati in Dalmazia di Imoski, Tischowatz, Sternizza, Cinista, Rolok, Creano insieme a 4 miglia di circondario per ognuno di essi."}
{"id": "1877790", "revid": "1226", "url": "https://it.wikipedia.org/wiki?curid=1877790", "title": "Pierre Aronnax", "text": ""}
{"id": "1877794", "revid": "6923", "url": "https://it.wikipedia.org/wiki?curid=1877794", "title": "Aotus azarae", "text": "L'aoto di Azara (\"Aotus azarae\" ) \u00e8 un primate platirrino della famiglia degli Aotidi.\nLa denominazione della specie \u00e8 stata assegnata in onore del naturalista spagnolo F\u00e9lix de Azara.\nDistribuzione.\nCon due sottospecie (\"Aotus azarae azarae\" ed \"Aotus azarae boliviensis\", alcuni autori continuano a considerare \"Aotus infulatus\" sottospecie di \"A. azarae\") vive nella zona compresa fra il Rio Guapor\u00e9, le Ande ed il Rio Paraguay, quindi politicamente questo animale vive in Bolivia, Paraguay ed Argentina settentrionale.\nLe due sottospecie sono divise dal Lago Uberaba in Bolivia: \"A. azarae boliviensis\" vive a nord di tale spartiacque, mentre la sottospecie nominale abita la zona a sud del lago.\nDescrizione.\nDimensioni.\nMisura circa 70 cm, di cui la coda costituisce il 60% ed oltre (fino a 40 cm), per un peso che sfiora il chilogrammo.\nAspetto.\nIl pelo \u00e8 corto e lanoso, grigiastro nella zona dorsale e con sfumature rossastre nella zona ventrale. La faccia \u00e8 brunastra con orlo bianco e grandi macchie bianche al di sopra degli occhi: la fronte \u00e8 rossiccia con tre bande nere che corrono fino ai lati del collo.\nLa testa \u00e8 piuttosto piccola e dotata di grandi occhi bruni sprovvisti di \"tapetum lucidum\": le orecchie sono piccole e seminascoste dal pelo (da qui il nome del genere \"Aotus\", che in greco vuol dire \"senza orecchie\"). La lunga coda \u00e8 nera nel quarto finale e non prensile. Sulla gola \u00e8 presente un sacchetto gonfiabile per una maggiore risonanza delle vocalizzazioni emesse.\nBiologia.\nSi tratta di animali notturni, che di giorno riposano in cavit\u00e0 dei tronchi d'albero o nascosti nel folto della vegetazione. Vivono in coppie od in piccoli gruppi familiari, composti da una coppia dominante con 2-4 cuccioli non ancora del tutto indipendenti, che dormono tutti assieme. Appena dopo il risveglio, questi animali si stiracchiano a lungo ed espletano le funzioni corporali, per poi mettersi alla ricerca di cibo in ordine decrescente d'importanza.\nPur essendo animali notturni, mancano del \"tapetum lucidum\" tipico delle creature della notte: per supplire a questa mancanza, hanno sviluppato grandi occhi per meglio raccogliere la luce lunare. Tuttavia, \u00e8 stato osservato che nelle notti senza luna l'attivit\u00e0 di questi animali durante la notte \u00e8 minima e si concentra al tramonto ed all'alba, mentre nelle notti di luna piena particolarmente luminose ci sono dei picchi d'attivit\u00e0: questo fa supporre che questi animali si orientino principalmente con la vista. La scoperta di grandi bulbi olfattivi nel loro cervello, tuttavia, potrebbe rivoluzionare questa teoria, anche se l'olfatto potrebbe servire unicamente a riconoscere il grado di maturazione dei frutti di cui questi animali si nutrono.\nAlimentazione.\nQuesti animali si nutrono essenzialmente di frutta, privilegiando frutti piccoli e ben maturi. Non disdegnano tuttavia di mangiare foglie, fiori, nettare, insetti ed uova d'uccello.\nRiproduzione.\nVive in coppie rigorosamente monogame: la gestazione dura poco pi\u00f9 di quattro mesi, al termine dei quali viene partorito un unico cucciolo che viene portato sul dorso dalla madre per la prima settimana di vita, in seguito viene accudito unicamente dal maschio (a volte coadiuvato dai figli pi\u00f9 grandi) e dato alla madre unicamente per la poppata, ogni 3-4 ore.\nIl cucciolo viene svezzato attorno ai sei mesi d'et\u00e0, ma l'allattamento pu\u00f2 procedere fino ad oltre un anno: a due anni i giovani raggiungono la maturit\u00e0 sessuale, ma non \u00e8 raro che restino per un altro anno coi genitori."}
{"id": "1877796", "revid": "1226", "url": "https://it.wikipedia.org/wiki?curid=1877796", "title": "Grand Prix de la Science-Fiction Fran\u00e7aise", "text": ""}
{"id": "1877800", "revid": "44627", "url": "https://it.wikipedia.org/wiki?curid=1877800", "title": "CD Castell\u00f3n", "text": ""}
{"id": "1877802", "revid": "1226", "url": "https://it.wikipedia.org/wiki?curid=1877802", "title": "Locus Poll Award", "text": ""}
{"id": "1877803", "revid": "1226", "url": "https://it.wikipedia.org/wiki?curid=1877803", "title": "Bram Stoker Award", "text": ""}
{"id": "1877804", "revid": "125281798", "url": "https://it.wikipedia.org/wiki?curid=1877804", "title": "Borraco (torrente)", "text": "Il torrente Borraco, o Boraco (\"Burr\u00e0cu\" in salentino), \u00e8 un torrente sito in Puglia, nella provincia di Taranto nel comune di Manduria. lungo la litoranea che conduce da San Pietro in Bevagna (da cui dista 1 km) a Monaco Mirante (da cui dista 2 km) e a Campomarino di Maruggio (da cui dista 5 km).\nIl torrente \u00e8 lungo 0,8\u00a0km e si trova sulla strada Litoranea Salentina occidentale vicino alla frazione manduriana di San Pietro in Bevagna, accanto alla Torre Borraco, costruita nel '500 in territorio di Manduria (all'epoca denominata Casalnuovo) e, pi\u00f9 precisamente, nel suffeudo \"Comunale\" detto pure \"Concordato\" (v. Catasto Onciario di Manduria del 1756, l'Atlante Sallentino di Giuseppe Pacelli, anno 1803 e, ancora, A.S,Na., Attuari Diversi, fs.205, inc.1: Atti di offerta di F.S. Frammarino per la compra del feudo allodiale di Manduria, gi\u00e0 Casalnuovo, \"Apprezzo del feudo\" redatto dall'ing. F.Viti del 22 febbraio 1804, cc .43v.-59r.).\nIdronimo.\nL'idronimo Borraco potrebbe derivare dal termine di lingua locale \"ora\" (voraggine), da cui il termine Ura e Uraco, antichi idronimi con cui si identificava il torrente. Dallo stesso antico idronimo potrebbe derivare anche il nome della vicina Masseria Scorcura, che potrebbe significare secondo le teorie dello studioso Rosario Giuseppe Coco \"luogo dove scorre o si scorge Ura\", ossia Borraco.\nOrigine, corso e foce del torrente.\nIl torrente nasce da due fonti distinte alimentate da risorgive ubicate in una fertile pianura precostiera quasi al livello del mare: la sorgente di levante che si trova a una distanza di 0,8 km dal mare, e quella di ponente distante 0,6 km dal mare. Le sorgenti danno il nome alla contrada in cui si trovano che prende il nome di Bocche di Borraco.\nI rigagnoli che sorgono da queste sorgenti confluiscono poi in un unico fiume a circa 300 metri di distanza dal mare. Tale fiume sfocia poi nel mar Jonio con una foce molto variabile, estuaria o deltizia, in base alle mareggiate che modellano l'assetto della spiaggia dove esso sfocia.\nLa particolarit\u00e0 della doppia sorgente fa s\u00ec che il torrente assuma la forma di una Y.\nNei tempi antichi il fiume era pi\u00f9 lungo di quello attuale, presentando una lunghezza di 2 km e avendo la sua origine presso l'attuale Strada Provinciale 141, nei pressi della quale \u00e8 ancora visibile il canale eroso dalle acque in passato, culminante proprio presso le attuali sorgenti.\nRegime.\nLa portata del torrente Borraco \u00e8 limitata, ma piuttosto costante e regolare. Anche nei periodi di siccit\u00e0, il fiume mantiene costante la portata acquea. Nei periodi di piogge intense esso pu\u00f2 invece ingrossarsi fino a straripare ed esondare verso le campagne circostanti."}
{"id": "1877806", "revid": "1226", "url": "https://it.wikipedia.org/wiki?curid=1877806", "title": "Bram Stoker Awards", "text": ""}
{"id": "1877807", "revid": "1226", "url": "https://it.wikipedia.org/wiki?curid=1877807", "title": "Hugo Awards", "text": ""}
{"id": "1877808", "revid": "320578", "url": "https://it.wikipedia.org/wiki?curid=1877808", "title": "JK Rowling", "text": ""}
{"id": "1877809", "revid": "320578", "url": "https://it.wikipedia.org/wiki?curid=1877809", "title": "Joanne K. Rowling", "text": ""}
{"id": "1877811", "revid": "212348", "url": "https://it.wikipedia.org/wiki?curid=1877811", "title": "Animal Farm", "text": ""}
{"id": "1877817", "revid": "287204", "url": "https://it.wikipedia.org/wiki?curid=1877817", "title": "24 Ore di Le Mans 2003", "text": "La 24 Ore di Le Mans 2003 \u00e8 stata la 71\u00aa maratona automobilistica svoltasi sul Circuit de la Sarthe di Le Mans, in Francia, il 14 e il 15 giugno 2003. Hanno gareggiato assieme 5 classi di automobili da competizione, ognuna delle quali ha avuto il suo vincitore. Le vetture pi\u00f9 veloci, appartenenti alle classi LM-P900, LM-GTP e LM-P675, erano sportprototipi di categoria Le Mans Prototype appositamente progettati e costruiti per le gare, mentre le pi\u00f9 lente classi GTS e GT comprendevano vetture derivate da automobili GT stradali.\nContesto.\nLa 24 Ore di Le Mans 2003 rappresenta per la Bentley il terzo e probabilmente anche l'ultimo tentativo di vincere la gara, dopo due edizioni di apprendistato la squadra schiera una rinnovata Speed 8, riprogettata nel telaio, aerodinamica rivista ed equipaggiata con nuovi pneumatici Michelin. L'Audi non \u00e8 presente in veste ufficiale, dopo tre successi consecutivi nelle edizioni precedenti, lascia spazio alla Bentley (marchio di sua propriet\u00e0) concedendo alla squadra inglese tre dei suoi piloti migliori per guidare le due Speed 8; vi sono tuttavia 3 squadre private di alto livello che schierano ciascuna le sempre competitive Audi R8. Un altro prototipo di buon livello \u00e8 la Dome motorizzata Judd del team Racing for Holland.\nIn questa edizione il regolamento tecnico ha imposto una riduzione delle flange sui condotti di aspirazione dei motori, comportando una diminuzione delle potenze nell'ordine del 10%. La Bentley appartenendo alla classe LM-GTP dispone per regolamento di maggior potenza, ma anche di pneumatici con un battistrada pi\u00f9 stretto, per battere le sport LMP-900 deve riuscire a costruire un margine di vantaggio sufficientemente ampio considerando che dovr\u00e0 necessariamente compiere pi\u00f9 soste a box in virt\u00f9 dei maggiori consumi di carburante e per il maggior deterioramento delle proprie gomme.\nGara.\nLe Bentley molto competitive partono in pole position, impongono subito un ritmo elevato, le tre Audi R8 Sport private, non sono in grado di impensierirli come tempi sul giro, possono solo cercare di limitare i distacchi; grave errore di Frank Biela che, nel tentativo di tener testa alle Bentley puntando su una strategia di consumo minimo, si arresta poco dopo Mulsanne con il serbatoio della benzina vuoto dopo appena 15 giri di gara, a meno di 5\u00a0km dai box.\nAlla fine le due Bentley, senza avversari in grado di impensierirli, conquistano agevolmente il primo e secondo posto assoluti, la vittoria va all'equipaggio Guy Smith, Rinaldo Capello e Tom Kristensen, le Audi arrivano terza e quarta. Questo risultato \u00e8 il coronamento del progetto iniziale, dopo tale risultato la Bentley si ritira dalle competizioni. Con la vittoria del 2003 salgono a sei i trionfi Bentley alla 24 Ore di Le Mans, dopo le cinque vittorie ottenute tra il 1924 e il 1930.\nNella classe GTS, quella delle Granturismo pi\u00f9 veloci, la Ferrari (altro marchio prestigioso da tempo assente) coglie una bella vittoria grazie alla 550 Maranello allestita dal team inglese Prodrive di David Richards e pilotata da Tom\u00e1\u0161 Enge, Peter Kox e Jamie Davies, che concludono al decimo posto assoluto. Tale vettura, quindi, non \u00e8 espressione del reparto corse di Maranello, ma frutto di un'iniziativa privata, riesce tuttavia a battere la squadra ufficiale Corvette Racing, che piazza le sue due vetture all'undicesimo e dodicesimo posto assoluto, a dieci giri di distacco dalla Ferrari.\nNelle altre classi, vittoria alla Porsche 996 GT3-RS del team \"Alex Job Racing\" tra le GT, che riesce a mettersi alle spalle i vincitori della classe LMP675 (i prototipi pi\u00f9 piccoli), cio\u00e8 la Reynard spinta dal motore Volkswagen 2.0L Turbo del \"No\u00ebl del Bello Racing\".\nClassifica finale.\nI vincitori di Classe sono marcati in grassetto. Le vetture che hanno terminato la gara ma non hanno coperto il 75% della distanza del vincitore sono considerate non classificate (NC)."}
{"id": "1877823", "revid": "339392", "url": "https://it.wikipedia.org/wiki?curid=1877823", "title": "Cosy catastrophe", "text": ""}
{"id": "1877824", "revid": "1226", "url": "https://it.wikipedia.org/wiki?curid=1877824", "title": "Science-fantasy", "text": ""}
{"id": "1877825", "revid": "1226", "url": "https://it.wikipedia.org/wiki?curid=1877825", "title": "Utopianismo", "text": ""}
{"id": "1877826", "revid": "1226", "url": "https://it.wikipedia.org/wiki?curid=1877826", "title": "Utopismo", "text": ""}
{"id": "1877827", "revid": "1226", "url": "https://it.wikipedia.org/wiki?curid=1877827", "title": "B.F. Skinner", "text": ""}
{"id": "1877830", "revid": "371529", "url": "https://it.wikipedia.org/wiki?curid=1877830", "title": "Lionel Jeffries", "text": "Biografia.\nFrequent\u00f2 la \"Queen Elizabeth Grammar School\", a Wimborne (Dorset). Durante la Seconda guerra mondiale fu arruolato e venne decorato con l'onorificenza militare \"Burma Star\". Al termine del conflitto frequent\u00f2 i corsi di recitazione alla RADA e, per due anni, recit\u00f2 al David Garrick Theatre di Lichfield e apparve in alcune delle prime opere televisive britanniche. \nJeffries pass\u00f2 al grande schermo all'inizio degli anni cinquanta e divenne un volto familiare del cinema britannico, interpretando con successo ruoli prevalentemente comici, nei quali sfrutt\u00f2 la sua prematura calvizie per dar vita a personaggi spesso pi\u00f9 anziani di quanto lui fosse in realt\u00e0. Interpret\u00f2 infatti il ruolo del padre dell'inventore Caractacus Potts (impersonato da Dick Van Dyke) nel film \"Chitty Chitty Bang Bang\" (1968), malgrado fosse di sei mesi pi\u00f9 giovane di Van Dyke. La sua carriera di attore raggiunse l'apice negli anni sessanta, con film quali \"L'affittacamere\" (1962), \"Base Luna chiama Terra\" (1964) e \"Camelot\" (1967). \nNegli anni settanta si dedic\u00f2 alla sceneggiatura e alla direzione di film per ragazzi, inclusa la celebrata versione del 1970 di \"The Railway Children\", e alle interpretazioni per il piccolo schermo. Appartenne alla \"British Catholic Stage Guild\" diretta dall'attrice Patricia Hayes.\nMor\u00ec nel 2010 all'et\u00e0 di 83 anni."}
{"id": "1877834", "revid": "729019", "url": "https://it.wikipedia.org/wiki?curid=1877834", "title": "Umberto Rapetto", "text": "Ex-allievo della scuola militare Nunziatella, generale di brigata della Guardia di Finanza e gi\u00e0 comandante del Nucleo speciale frodi telematiche.\nIn Telecom Italia dopo essere stato consigliere strategico del presidente esecutivo, Franco Bernab\u00e8, e poi\u00a0\u2013 in veste di group senior vice president\u00a0\u2013 direttore delle iniziative e dei progetti speciali, ha lasciato alla fine del 2013 in divergenza con le scelte del nuovo vertice aziendale.\nDal 2013 al 2015 ha condotto la trasmissione televisiva \"Il Verificatore\" su Rai2 e nel febbraio 2020 ha fondato la rivista \"Infosec.news\", di cui \u00e8 direttore editoriale.\nBiografia.\nAlla guida del Gruppo Anticrimine Tecnologico da lui fondato e guidato, nel 2001 ha diretto le indagini che hanno portato alla condanna in via definitiva dei cracker protagonisti di attacchi web a danno del Pentagono e della NASA, nonch\u00e9 quelle delegate dalla Corte dei conti sullo scandalo delle slot machine non collegate in rete all'anagrafe tributaria, inchiesta che ha portato alla condanna dei vertici dei Monopoli di Stato e delle societ\u00e0 concessionarie al pagamento di 2 miliardi e mezzo di euro.\nIl 29 maggio 2012, in seguito alla rimozione dal suo incarico, ha rassegnato le dimissioni dalla Guardia di Finanza. La sua rimozione \u00e8 oggetto di nove interrogazioni parlamentari.\nCome consulente della famiglia di Marco Pantani, ha testimoniato il 16 aprile 2019 davanti alla Commissione parlamentare antimafia, sul presunto omicidio del ciclista morto per overdose nel 2004.\nAttivit\u00e0.\nOltre ad essere stato alla guida del Nucleo Speciale Frodi Telematiche, Umberto Rapetto \u00e8 stato ed \u00e8 impegnato in molte altre attivit\u00e0 professionali.\nDocenza universitaria.\nHa svolto attivit\u00e0 di docenza universitaria in diversi atenei, tra cui le Universit\u00e0 degli studi di Roma Tor Vergata, di Pisa, della Calabria, di Roma Tre, di Trento, di Chieti/Pescara, Cattolica del Sacro Cuore alla sede di Piacenza, di Teramo, Link Campus University, \"LUM - Jean Monnet\" di Bari, di Parma, di Palermo, di Macerata, La Sapienza di Roma.\nDidattica.\nRelatore e chairman in convegni nazionali ed internazionali in materia di criminalit\u00e0 economica e tecnologica, in ambito istituzionale svolge e ha svolto attivit\u00e0 di docenza presso le Scuole di Addestramento delle strutture di intelligence, la Direzione Corsi di Elettronica ed Informatica dello Stato Maggiore Difesa, la Scuola di Guerra, il Centro Alti Studi della Difesa, l'Istituto Superiore Stati Maggiori Interforze ISSMI, la Scuola Tecnica della Polizia di Stato, l'Istituto Superiore di Polizia e molte altre scuole ed enti di formazione per ufficiali statali.\nHa tenuto conferenze in diverse realt\u00e0 accademiche tra cui la Scuola di specializzazione in diritto ed economia delle CE dell'Universit\u00e0 La Sapienza di Roma, la Scuola di Management della LUISS (\"Risk &amp; crisis management\"), la Facolt\u00e0 di Ingegneria dell'Universit\u00e0 La Sapienza di Roma, la Facolt\u00e0 di Architettura \"Valle Giulia\" dell'Universit\u00e0 La Sapienza di Roma, la Facolt\u00e0 di Scienze Politiche \"Cesare Alfieri\" dell'Universit\u00e0 di Firenze.\nAttivit\u00e0 pubblicistica.\nIscritto dal 1990 all'Ordine dei giornalisti (Elenco Pubblicisti - Consiglio Regionale del Lazio e del Molise), ha scritto oltre duemila articoli sulle pagine delle principali testate nazionali. Ha collaborato con i quotidiani \"Il Messaggero\", \"Italia Oggi\", \"MF Milano Finanza\", \"Il Giornale\", \"L'Indipendente\", \"Il Giorno\", \"La Nazione\", \"Il Resto del Carlino\". La \"Gazzetta del Sud\", \"Affari&amp;Finanza\" de \"La Repubblica\", \"Avvenire\", \"La Padania\", \"La Stampa\", con i mensili \"Capital\", \"Avvenimenti\", \"Newton\" e \"Max\". Ha tenuto per due anni una rubrica settimanale sulle pagine culturali de \"Il manifesto\".\nCollabora con i quotidiani \"Il Secolo XIX\" e \"Il Sole 24 Ore\", i settimanali \"Corriere della Sera\" SETTE e \"Panorama\", ha inoltre una rubrica su \"Oggi\".\nNel dicembre 2012 apre un blog personale su \"Il Fatto Quotidiano\".\nPubblicazioni.\n\u00c8 autore o coautore delle seguenti opere"}
{"id": "1877835", "revid": "287204", "url": "https://it.wikipedia.org/wiki?curid=1877835", "title": "CUS Parma Pallavolo Femminile", "text": "La CUS Parma di pallavolo femminile \u00e8 una divisione del Centro Universitario Sportivo dell'Universit\u00e0 degli Studi di Parma.\nStoria della societ\u00e0.\nIl CUS Parma Pallavolo Femminile milit\u00f2 nel massimo campionato femminile in due diverse fasi: la prima, pi\u00f9 fortunata, tra le stagioni 1968-69 e 1974-75, ebbe il suo culmine nella storica vittoria dello scudetto 1970-71 guidata dal professor Giorgio Muzzi, mentre la seconda, tra il 1982-83 e il 1986-87, conobbe il suo apice nell'approdo della squadra, sponsorizzata Acqua Lynx, alle semifinali dei \"play-off\" scudetto 1983-84.\nDopo l'abbandono dello sponsor, il CUS ridimension\u00f2 le sue ambizioni, ritornando a gareggiare nei campionati universitari e vincendo un titolo nazionale nel 2001."}
{"id": "1877836", "revid": "123485270", "url": "https://it.wikipedia.org/wiki?curid=1877836", "title": "In da Club", "text": "In da Club \u00e8 il singolo di debutto del rapper statunitense 50 Cent estratto dall'album di debutto commerciale \"Get Rich or Die Tryin\"'. Il singolo, scritto da 50 Cent, Dr. Dre e Mike Elizondo, pubblicato alla fine del 2002, ha ottenuto successo in tutto il mondo nel 2003. All'inizio del video ufficiale della canzone si pu\u00f2 vedere nei televisori quello del singolo \"Without Me\" di Eminem. Lo stesso pochi secondi dopo sar\u00e0 visibile insieme a Dr. Dre. La loro presenza \u00e8 un chiaro riferimento alla Shady Records, etichetta discografica fondata dal rapper di Detroit ed alla Aftermath fondata da Dre, le etichette per cui 50 Cent firm\u00f2 un contratto da 1 milione di dollari. Eminem e 50 Cent collaboreranno insieme in altre canzoni e video.\n\"In da Club\" \u00e8 stata nominata ai Grammy Awards del 2004 come Best Rap Song e come Best Male Rap Solo Performance. La rivista statunitense \"Rolling Stone\" ha inserito la canzone al numero 448 nella Lista delle 500 migliori canzoni secondo Rolling Stone.\nVideo.\nIl video ha vinto 2 awards agli MTV Video Music Awards del 2003 come \"Best Rap Video\" e \" Best New Artist\" ed \u00e8 stato nominato per \"Video of the Year\", \"Best Male Video\" e \"Viewer's Choice\". Nel video sono presenti anche i rapper Eminem e Dr. Dre vestiti con camici bianchi da laboratorio che osservano e prendono appunti sulle varie attivit\u00e0 che 50 Cent svolge durante il video. Si pu\u00f2 notare anche un cameo del rapper Xzibit salutare 50 Cent in una scena.\nAll'inizio del video si pu\u00f2 notare il video clip del singolo \"Without Me\" di Eminem sui due schermi di una sala.\nIl video ha ottenuto la certificazione Vevo."}
{"id": "1877842", "revid": "22475", "url": "https://it.wikipedia.org/wiki?curid=1877842", "title": "Aotus infulatus", "text": "L'aoto felino o aoto di Kuhl (\"Aotus infulatus\" ) \u00e8 un primate platirrino della famiglia degli Aotidi.\nAlcuni autori, anche fra le file dei fautori della divisione del genere \"Aotus\" in numerose specie, ritengono questi animali una sottospecie di \"Aotus azarae\" (\"A. azarae infulatus\").\nVive in Brasile orientale, nelle aree di foresta pluviale.\nIl pelo \u00e8 grigio scuro sul dorso e arancio sul ventre e sulla gola: le sopracciglia el e guance sono bianche, mentre il muso \u00e8 nero: dalla fronte partono due fasce nere che cingono i lati della testa e si congiungono sul mento. Gli occhi sono grandi e bruni, mentre la coda nella sua parte distale \u00e8 nera.\nSi tratta di animali notturni ed arboricoli, che vivono in coppie od in piccoli gruppi familiari: si nutrono prevalentemente di frutta, ma non disdegnano all'occorrenza di cacciare insetti e piccoli vertebrati, o di ripiegare su altro materiale di origine vegetale (foglie, fiori, germogli, linfa)."}
{"id": "1877847", "revid": "116652465", "url": "https://it.wikipedia.org/wiki?curid=1877847", "title": "Teutrante", "text": "Nella mitologia greca, Teutrante o Teutra, figlio di Lisippe, chiamata anche Leucippe, era il re di Teutrania, in Misia.\nIl suo regno era tanto grande da arrivare a toccare la foce del Caico.\nIl mito.\nIl cinghiale.\nTeutrante, da giovane, partecipando ad una battuta di caccia, insegu\u00ec un enorme cinghiale. Alla fine, il re stava per ucciderlo quando l'animale inizi\u00f2 a parlare, implorando piet\u00e0 in nome di Artemide e poi trovando riparo proprio in un tempio della dea. Teutrante non esit\u00f2 a finire la bestia.\nArtemide, allora, infuriata, lo fece ammalare di lebbra e lo costrinse a vagare in solitudine. Teutrante guar\u00ec solo grazie alla madre, Leucippe, che plac\u00f2 la divinit\u00e0 portando con s\u00e9 il veggente Polido. Egli riusc\u00ec a medicare il re grazie alle pietre \"antipate\" che si trovavano su quel monte.\nLa madre, in segno di gratitudine, non solo fece erigere una statua, ma ordin\u00f2 la creazione di un gigantesco toro d'oro, capace di emulare il suo predecessore, e gridando di essere risparmiato.\nAuge e Telefo.\nAuge, figlia di Aleo e di Neera, fu desiderata da Eracle che la violent\u00f2. Da tale unione nacque un bambino, che la madre nascose intimorita nel tempio di Atena. Eracle subito riusc\u00ec a trovarlo e lo abbandon\u00f2 sul monte Partenio, dove fu allattato da una cerva e poi raccolto da alcuni mandriani, che decisero di chiamarlo Telefo, proprio per via dell'insolita balia. Essi, non sapendo cosa fare del pargolo, lo portarono al loro signore che era Corito il re di Tegea.\nLa donna fu venduta come schiava grazie a Nauplio a Teutrante.\nUna volta che Telefo divent\u00f2 adulto, chiese all'oracolo di Delfi notizie sui suoi genitori: il responso fu di andare a cercare Teutrante in Misia. Quando Telefo venne a corte, Auge era diventata la regina di Teutrania: ella gli rivel\u00f2 l'identit\u00e0 del padre (Eracle), mentre Teutrante gli diede in sposa la figlia Argiope, rendendolo il proprio erede, anche perch\u00e9 non aveva figli maschi.\nAltre versioni del mito.\nSecondo un'altra versione, Teutrante aveva adottato, e non sposato, Auge che cercava rifugio nel suo regno. A Telefo, giuntovi con il suo amico Partenopeo, alla ricerca della madre, furono offerti il regno e Auge come promessa sposa, purch\u00e9 prima sconfiggesse Ida, il figlio di Afareo, uno degli Argonauti, il quale stava preparando un assalto al regno della Misia.\nSi racconta anche che Auge fu gettata in mare insieme al figlio: secondo questa versione fu lo stesso Teutrante a ritrovare i due e a sposare la donna, adottando il bambino. Anche il luogo di nascita di Telefo \u00e8 dibattuto.\nInterpretazione e realt\u00e0 storica.\nRobert Graves individua nella parte del mito che concerne la caccia al cinghiale la traccia di alcune tradizioni:"}
{"id": "1877851", "revid": "1458431", "url": "https://it.wikipedia.org/wiki?curid=1877851", "title": "Medaglia Max Planck", "text": "La medaglia Max Planck \u00e8 un premio istituito nel 1929 e assegnato ogni anno dalla Deutsche Physikalische Gesellschaft (Societ\u00e0 tedesca di fisica) per i risultati eccezionali in fisica teorica. In questo campo \u00e8 considerato il pi\u00f9 alto riconoscimento in Germania e consiste in un certificato e una medaglia d'oro con il ritratto di Max Planck.\nNel 1943 non \u00e8 stato possibile fabbricare la medaglia a causa di una bomba che ha colpito la fonderia di Berlino. Il consiglio di amministrazione della German Physical Society ha deciso di fabbricare la medaglia in bronzo e di consegnare solo successivamente quella in oro.\nLa German Physical Society attribuisce un riconoscimento analogo per i risultati ottenuti nel campo della fisica sperimentale. Il premio che viene assegnato \u00e8 la medaglia Stern-Gerlach."}
{"id": "1877854", "revid": "426472", "url": "https://it.wikipedia.org/wiki?curid=1877854", "title": "Aeroporto di Stoccolma-Arlanda", "text": "L'Aeroporto di Stoccolma-Arlanda (IATA: ARN, ICAO: ESSA) \u00e8 un aeroporto internazionale sito nel comune di Sigtuna, vicino alla citt\u00e0 di M\u00e4rsta, a circa 42\u00a0km a nord di Stoccolma e a 40\u00a0km a sud-est di Uppsala. \u00c8 il principale scalo della capitale e il pi\u00f9 trafficato della Svezia, con oltre 25 milioni e mezzo di passeggeri transitati nel 2019.\nStoria.\nL'aeroporto fu utilizzato per la prima volta il 14 dicembre 1959, ma solo per alcuni voli di addestramento. Il 5 gennaio 1960 l'aeroporto apr\u00ec al traffico, mentre il 26 giugno 1960 un DC-8 decoll\u00f2 sul primo volo di linea verso New York. La cerimonia ufficiale di inaugurazione avvenne il 1\u00ba aprile 1962 alla presenza del re Gustavo VI Adolfo. Sin da subito, Skavsta ospit\u00f2 perlopi\u00f9 voli intercontinentali, poich\u00e9 la pista dell'aeroporto stoccolmese di Bromma (su cui operavano i voli nazionali) era troppo corta. Un'eccezione era rappresentata dai voli interni per G\u00f6teborg, Malm\u00f6, Lule\u00e5 e Kiruna, i quali venivano effettuati con un DC-9 e venivano giudicati troppo rumorosi per operare su un aeroporto come quello di Bromma prossimo al centro abitato della capitale.\nNel 1983, il traffico nazionale operato da Linjeflyg si spost\u00f2 da Bromma ad Arlanda. Nel 1990 furono costruiti due nuovi terminal nazionali. Tra il 1998 e il 2003 venne costruita una terza pista, la quale per\u00f2 viene attualmente utilizzata solo nelle ore di punta per motivi ambientali a seguito delle proteste da parte dei residenti.\nNei primi mesi del 2014, Swedavia annunci\u00f2 piani per ulteriori espansioni dell'aeroporto, le quali vennero approvate nel successivo dicembre e iniziarono nella primavera del 2015.\nDurante l'anno 2020, a causa della pandemia di COVID-19 con una conseguente forte riduzione del traffico aereo, il terminal 5 inizi\u00f2 temporaneamente ad essere l'unico terminal a rimanere aperto.\nTrasporti e collegamenti.\nLa via pi\u00f9 breve per raggiungere il centro di Stoccolma \u00e8 rappresentata dal servizio ferroviario Arlanda Express, che impiega 18 minuti senza effettuare fermate intermedie. A livello di ferrovia pubblica, esiste un servizio ferroviario suburbano (\"pendelt\u00e5g\") operante sulla linea tra Stoccolma e la stazione centrale di Uppsala.\nOltre a ci\u00f2, alcune compagnie private effettuano servizi di bus navetta. I bus pubblici permettono invece di raggiungere la stazione di M\u00e4rsta, che \u00e8 un interscambio per il servizio ferroviario suburbano."}
{"id": "1877856", "revid": "1115371", "url": "https://it.wikipedia.org/wiki?curid=1877856", "title": "Churchill Park", "text": "Il Churchill Park \u00e8 uno stadio della citt\u00e0 di Lautoka nelle Figi. \u00c8 attualmente utilizzato soprattutto per le partite di calcio ed ospita i match casalinghi del Lautoka Football Club. Lo stadio ospita anche le partite di tornei internazionali di rugby a 15, come ad esempio la IRB Pacific Nations Cup e la Pacific Rugby Cup, oltre ai match delle competizioni locali come la Colonial Cup e la Coppa Sanyo. Lo stadio pu\u00f2 contenere fino a 18.000 persone, con una ristrutturazione in atto lo stadio potr\u00e0 contenere 7.000 persone in pi\u00f9."}
{"id": "1877858", "revid": "1408685", "url": "https://it.wikipedia.org/wiki?curid=1877858", "title": "Tortelloni", "text": "I tortelloni (\"t\u00f9rtl\u00f2un\" in dialetto modenese, \"turtl\u00e5n\" o \"turtl\u00f3n\" in dialetto bolognese) sono una pasta all'uovo ripiena tipica dell'Italia settentrionale, simile ai tortelli, ma con ripieno di magro. Tale ripieno pu\u00f2 essere comunque molto vario a seconda del luogo geografico. \nNella zona di Modena e Bologna vengono preparati con ripieno di ricotta, Parmigiano-Reggiano, prezzemolo, uovo e noce moscata. Nel modenese si usa aggiungere anche spinaci, non previsti nella tradizione bolognese. Una volta bolliti, vengono consumati con burro e salvia o con burro e poco pomodoro.\nA Ferrara esiste una variet\u00e0 detta cappellacci (\"capl\u00e1az\" in dialetto ferrarese) ripieni di zucca. A Reggio Emilia e Mantova sono famosi i tortelli di zucca, dal sapore dolciastro reso ancora pi\u00f9 accentuato dall'amaretto grattugiato inserito nel ripieno. \nTipici della cucina bolognese sono i \"balanzoni\", dei tortelloni verdi ottenuti con l'aggiunta di spinaci nella sfoglia, ripieni di ricotta, spinaci, mortadella e noce moscata, conditi con burro e salvia."}
{"id": "1877859", "revid": "83531", "url": "https://it.wikipedia.org/wiki?curid=1877859", "title": "Galati Inferiore", "text": "Galati Inferiore, (anche Galati Sant'Anna) \u00e8 una frazione della I Circoscrizione del comune di Messina, dista circa 13\u00a0km a sud dal centro cittadino.\nSituato in una valle alluvionale percorsa dal torrente Galati, confina a nord con il territorio di Mili Marina, esattamente con contrada Moleti, ad est con Galati Marina, a sud con il territorio di Santa Margherita (contrada Ortera) e a ovest col piccolo villaggio di Galati Superiore (o Galati Santa Lucia).\nFino agli anni '60 Galati Sant'Anna era un villaggio con un'economia agricola e le sue campagne erano coltivate ad agrumeti, uliveti e vigneti.\nIl toponimo.\n, in quanto anticamente il territorio del paese era zona di pascolo e i suoi abitanti praticavano la pastorizia e l'allevamento del bestiame.\nL'appellativo di Sant'Anna, deriva dalla santa protettrice del paese, alla quale \u00e8 intitolata la chiesa parrocchiale.\nStoria.\nDai registri di battesimo custoditi in canonica, si ha la certezza che gi\u00e0 nel XVI secolo esisteva in paese una chiesa intitolata a Sant'Anna, ma sicuramente il villaggio si costitu\u00ec nell'Alto Medioevo dopo l'anno 1000.\n della quale per\u00f2 non risultano pi\u00f9 tracce. Essendo il paese situato in una valle alluvionale, probabilmente il convento con la chiesa annessa, sar\u00e0 andata distrutta o sommersa da una piena del torrente Galati e mai pi\u00f9 riedificato.\nL'aggiunta \"Sant'Anna\" al toponimo \"Galati\" deriva dalla chiesa del monastero benedettino fatto erigere nell'anno 1124 dalla principessa Adelasia di Adern\u00f2, nipote del conte Ruggero. Di questo antico monastero benedettino di Sant'Anna non \u00e8 rimasto traccia.&lt;br&gt; Di tutto ci\u00f2 rimane un documento del 1308 che attesta fin dal secolo XIII esisteva una chiesa in Galati dedicata alla santa, nella quale officiava un sacerdote greco, Arcadio, che segnalava di aver versato delle decime (2 tar\u00ec) all'Arcivescovo.\nViabilit\u00e0 e trasporti pubblici.\nIl suo territorio \u00e8 attraversato dall'autostrada A18 Messina-Catania e dalla ferrovia Messina-Catania.\nUna strada carrozzabile, la Strada Provinciale 37 larga circa 5 m, costruita in parte nel 1937 e completata nel 1957, collega il villaggio con la Strada statale 114 Orientale Sicula, con Galati Marina e con Galati Superiore (Galati Santa Lucia).\nLa viabilit\u00e0 minore \u00e8 rappresentata da vicoli, dei quali due pedonali (via Palazzazzo e via Case Nuove) e due carrozzabili (via Sant'Anna e via Cavalieri). Il villaggio \u00e8 collegato alla citt\u00e0 di Messina dall'autolinea n\u00b0 7 dell'Azienda Trasporti Messina. \nChiesa e monumenti.\nLa chiesa parrocchiale \u00e8 intitolata a Sant'Anna, che fu ricostruita negli anni trenta, allorch\u00e9 un'alluvione nel 1917, aveva demolito la chiesa costruita in legno in sostituzione di quella distrutta dal terremoto del 1908. In cima ad un colle prospiciente il villaggio, si erge una costruzione squadrata, chiamata \"Palazzazzo\" che sarebbe stata un'antica polveriera spagnola, rimaneggiata negli anni cinquanta del XX secolo ed adibita a civile abitazione. Completano il quadro storico: un frantoio del XIX secolo, una cisterna del XVII secolo, un \"lavatoio pubblico\" (anno 1928 circa), oltre ad alcune lastre in pietra di Siracusa, facenti parte dei ruderi della chiesa distrutta nel 1908 e recanti delle iscrizioni in latino, oltre alla data dell'anno 1777. In contrada Pozzo, esiste una cappella gentilizia del XIX secolo, da pochi anni restaurata e posta sotto il vincolo della Sovrintendenza ai Beni Culturali."}
{"id": "1877863", "revid": "212348", "url": "https://it.wikipedia.org/wiki?curid=1877863", "title": "Come farsi una cultura mostruosa", "text": "Come farsi una cultura mostruosa \u00e8 un libretto umoristico scritto dall'attore e scrittore italiano Paolo Villaggio nel 1972.\nDopo aver ironizzato nell'introduzione sulla sua presa di coscienza dell'importanza di possedere un elevatissimo livello culturale (osservando tra le altre cose che permette di vincere facilmente tutti i telequiz che gi\u00e0 all'epoca andavano per la maggiore), Villaggio sottopone al lettore una serie di nomi di persone, localit\u00e0 e cose di cui si deve indovinare la definizione giusta tra le quattro opzioni da lui proposte. Ovviamente tre delle opzioni sono completamente sbagliate e l'autore se ne serve per provocare le risate del lettore.\nIl testo si chiude con una serie di \"Giochi Storico-matematici\" che consistono in improbabili espressioni algebriche in cui gli addendi sono sostituiti da numeri che il lettore deve indovinare a partire da brevi definizioni ispirate alla storia."}
{"id": "1877864", "revid": "114728458", "url": "https://it.wikipedia.org/wiki?curid=1877864", "title": "Korman Stadium", "text": "Il Korman Stadium \u00e8 uno stadio di Port Vila, Vanuatu. \u00c8 lo stadio nazionale e la casa della squadra nazionale di calcio del Vanuatu.\nLo stadio pu\u00f2 contenere circa persone."}
{"id": "1877866", "revid": "287204", "url": "https://it.wikipedia.org/wiki?curid=1877866", "title": "Alternative country", "text": "Lalternative country (o alt-country) \u00e8 un sottogenere del country rock che tende a distinguersi dal country pi\u00f9 commerciale e vicino al pop.\nStoria.\nNel corso della sua evoluzione, la musica alternative country ha assorbito influenze provenienti da rock &amp; roll, rockabilly, roots rock, bluegrass, honky tonk e punk rock.\nL'album \"No Depression\" degli Uncle Tupelo, del 1990, viene considerato da molti come il primo album del genere."}
{"id": "1877870", "revid": "92920", "url": "https://it.wikipedia.org/wiki?curid=1877870", "title": "Alt-country", "text": ""}
{"id": "1877872", "revid": "599013", "url": "https://it.wikipedia.org/wiki?curid=1877872", "title": "James Tomkins (calciatore)", "text": "Carriera.\nClub.\nWest Ham.\nAll'et\u00e0 di 7 anni entra nelle giovanili del . Inizialmente gioca come attaccante, successivamente viene schierato prima come ala e poi come difensore centrale. Nel 2007 viene aggregato alla prima squadra. Esordisce in Premier League il 22 marzo 2008 contro l'. Al termine della sua prima stagione colleziona 6 presenze. Nei primi 3 mesi della stagione 2008-2009 rimane fermo a causa di un infortunio ai legamenti del ginocchio subito con la Nazionale inglese Under-21. Il 27 novembre, una volta guarito, passa in prestito al fino alla fine dell'anno. Il 1\u00ba gennaio 2009 ritorna al West Ham e fa il suo esordio stagionale in FA Cup contro il . Il 4 aprile segna il suo primo gol con gli Hammers nella partita di Premier League vinta per 2-0 contro il .\nCrystal Palace.\nIl 5 luglio 2016 viene acquistato a titolo definitivo per 11,7 milioni di euro dalla squadra inglese del con cui firma un contratto quinquennale con scadenza il 30 giugno 2021.\nNazionale.\nHa giocato nelle varie nazionali inglesi tra cui: Under-16, Under-17, Under-18, Under-19, Under-20 ed Under-21. Ha esordito con l'Under-21 l'8 giugno 2009 nella partita vinta per 7-0 contro l'Azerbaigian. Ha giocato 2 partite al Campionato europeo Under-21 2009 svoltosi in Svezia.\nStatistiche.\nPresenze e reti nei club.\n\"Statistiche aggiornate al 28 dicembre 2021.\""}
{"id": "1877873", "revid": "1318658", "url": "https://it.wikipedia.org/wiki?curid=1877873", "title": "Paperino e la ghiacciata dei dollari", "text": "Paperino e la ghiacciata dei dollari (\"The Big Bin on Killmotor Hill\", nota anche come Paperino e la ghiacciata di dollari o Zio Paperone e la ghiacciata di dollari) \u00e8 una storia a fumetti della Walt Disney, del dicembre 1951, scritta e disegnata da Carl Barks, nota per essere la prima storia in cui appare il deposito di Zio Paperone sulla collina Ammazzamotori.\nTrama.\nAll'inizio il deposito \u00e8 difeso, con pareti in acciaio spesse 4 metri. Quando la Banda Bassotti assale con macchine scavatrici, Paperino suggerisce di riempire la cassaforte d'acqua, ma i Bassotti rubano il denaro con degli scalpelli, poich\u00e9 un'ondata di gelo ha ghiacciato l'acqua. La storia si conclude con Zio Paperone che insegue Paperino."}
{"id": "1877875", "revid": "110157", "url": "https://it.wikipedia.org/wiki?curid=1877875", "title": "Govind Park", "text": "Govind Park \u00e8 uno stadio di Ba, Figi. \u00c8 attualmente utilizzato soprattutto per le partite di calcio ed ospita le partite a casa di Ba FC.\nLo stadio pu\u00f2 contenere persone."}
{"id": "1877877", "revid": "162719", "url": "https://it.wikipedia.org/wiki?curid=1877877", "title": "Galatea (A5308)", "text": ""}
{"id": "1877886", "revid": "1846281", "url": "https://it.wikipedia.org/wiki?curid=1877886", "title": "FA Cup 1987-1988", "text": "La FA Cup 1987-1988 \u00e8 stata la centottesima edizione della competizione calcistica pi\u00f9 antica del mondo. \u00c8 stata vinta dal Wimbledon contro il Liverpool."}
{"id": "1877888", "revid": "287204", "url": "https://it.wikipedia.org/wiki?curid=1877888", "title": "Stadio Numa Daly", "text": "Lo stadio Numa Daly (fr. \"stade Numa-Daly\") \u00e8 un impianto sportivo di Noum\u00e9a, citt\u00e0 nella collettivit\u00e0 francese d'oltremare della Nuova Caledonia.\n\u00c8 attualmente utilizzato soprattutto per le partite di calcio. Lo stadio pu\u00f2 contenere fino a 10.000 persone."}
{"id": "1877889", "revid": "2075211", "url": "https://it.wikipedia.org/wiki?curid=1877889", "title": "Kyriakos Papadopoulos", "text": "Caratteristiche tecniche.\n\u00c8 un difensore centrale, ma eventualmente pu\u00f2 giocare anche come mediano.\nCarriera.\nClub.\nOlympiakos.\nCresce nelle giovanili dello Svoronos Katerinis fino al 2007, anno in cui si trasferisce all'Olympiakos. Il 2 dicembre 2007, all'et\u00e0 di 15 anni, fa il suo esordio in prima squadra nella Super League, subentrando all'88\u00ba minuto a Cristian Ra\u00fal Ledesma, nella vittoria per 3-1 contro l'Atromitos. Chiude la sua esperienza collezionando 15 presenze in tre stagioni.\nSchalke 04.\nIl 23 giugno 2010 sottoscrive un contratto quadriennale con lo Schalke 04. Nella sua prima stagione scende in campo 18 volte in Bundesliga, giocando anche sette partite di Champions League. Il 23 luglio 2011 vince la Supercoppa di Germania, grazie alla vittoria ai rigori contro il campione di Germania.\nPrestito al Bayer Leverkusen.\nIl 3 agosto 2014 si trasferisce al con la formula del prestito. Il 7 giugno 2015 le \"Aspirine\" decidono di esercitare il diritto di riscatto.\nNazionale.\nNazionali giovanili.\nHa giocato con la Nazionale Under-17 e con la Nazionale Under-19. Con quest'ultima ha partecipato al Europeo U-19 in Repubblica Ceca. Ha giocato 13 gare con la Nazionale Under-21 segnando 2 gol.\nNazionale maggiore.\nIl 4 giugno 2011 esordisce con la Nazionale maggiore nella partita valida per le qualificazioni al campionato europeo di calcio 2012 contro Malta e vinta per 3-1, segnando anche il suo primo gol, quello del momentaneo 2-0 al 26\u00ba minuto. L'8 giugno 2012 fa il suo esordio ad Euro 2012 subentrando al 37\u00ba minuto del primo tempo al suo compagno Avraam Papadopoulos infortunato.\nStatistiche.\nPresenze e reti nei club.\n\"Statistiche aggiornate al 15 dicembre 2021.\""}
{"id": "1877890", "revid": "3831", "url": "https://it.wikipedia.org/wiki?curid=1877890", "title": "Porta del Triano", "text": ""}
{"id": "1877894", "revid": "3831", "url": "https://it.wikipedia.org/wiki?curid=1877894", "title": "Porta del Pianello", "text": ""}
{"id": "1877896", "revid": "125778322", "url": "https://it.wikipedia.org/wiki?curid=1877896", "title": "Storia di Monopoli", "text": "La storia di Monopoli (come per quasi tutte le citt\u00e0 adriatiche) \u00e8 fatta di influenze esterne: Egnatini (provenienti dalla vicina Egnazia), Bizantini, Bretoni, Arabi, Spagnoli, Veneziani hanno contributo variamente a rendere la cultura della citt\u00e0 di Monopoli un vero e proprio mosaico policromo; nel contempo queste minacciose presenze l'hanno strutturata come una poderosa fortezza sulla costa marina.\nLe origini e l'et\u00e0 classica.\nNella zona occupata ai giorni nostri dalla parte pi\u00f9 antica del centro storico della Citt\u00e0 di Monopoli, esisteva gi\u00e0 in epoca preistorica (XVI secolo a.C.) un villaggio; il piccolo abitato era fortificato da un aggere che lo proteggeva lungo la riva al mare, perimetralmente la penisoletta attuale (vedi reperti e relazioni rivenienti dai recenti scavi archeologici effettuati dalla Soprintendenza Archeologica di Puglia sotto Piazza Palmieri e all'interno del Castello Carlo V).\nL'antica Monopoli, (di cui non si conosce con certezza il nome) risulta essere stata un importante porto fortificato messapico al confine con la Peucezia. La citt\u00e0 infatti esisteva certamente in epoca Messapica (V sec. a.C.) ed in epoca romana, come dimostrano le numerose e ricche tombe messapiche e la grande porta romana del primo secolo a.C. completa di corpi di guardia e torri ottagonali, inglobata all'interno del Castello Carlo V (XVI secolo). Questa importante fortificazione classica era stata costruita sui poderosi resti di mura messapiche, tuttora visibili, (vedi i recenti scavi archeologici della dottoressa Miranda Carrieri della Soprintendenza Archeologica di Puglia). Secondo la testimonianza dell'Indelli, nel 43 d.C. San Pietro avrebbe predicato, di passaggio, ad un gruppo di cittadini monopolitani.\nDagli scavi archeologici appare evidente come Monopoli subisca una decisa crisi demografica a partire dal primo secolo d.C. fin quasi all'VIII secolo. Il grande incremento demografico di Monopoli e l'evoluzione da piccola citt\u00e0-fortezza a centro urbano si deve per\u00f2 alla graduale migrazione degli abitanti di Egnazia verso nord, certamente iniziata con la parziale distruzione di quella citt\u00e0 da parte di Totila, re dei Goti nel 545 d.C. ma proseguita in maniera decisamente pi\u00f9 accelerata a partire dal dall'ottavo secolo d.C. Il graduale abbandono di Egnazia, a partire dal XIII secolo, risulta chiaramente da recenti ricerche archeologiche, iniziate nel 2001 dal Dipartimento di Scienze dell'Antichit\u00e0 dell'Universit\u00e0 di Bari, sotto la direzione scientifica della professoressa Raffaella Cassano. Monopoli Rimase per anni sotto il controllo di Bisanzio, dapprima con l'Imperatore Maurizio, in carica dal 582 al 602, in seguito con i suoi successori.\nIl Medioevo.\nNell'aprile del 663 l'imperatore bizantino Costante II, dopo essere sbarcato a Taranto, inizia la campagna militare contro i Longobardi puntando contro Oria, Ceglie, Conversano, Monopoli, possedimenti del ducato di Benevento. Il tentativo di riconquista ha per\u00f2 breve durata e il successore del duca Grimoaldo I, Romoaldo, si riappropria dei territori perduti.\nMonopoli, come gran parte della Puglia ad eccezione del Salento fece parte della Langobardia Minor, sia pure sotto la costante minaccia bizantina e araba, fino all'arrivo dei Normanni.\nLa dominazione longobarda ha lasciato notevoli influenze nei toponimi, negli antroponimi e nei termini, soprattutto nel campo del diritto e delle consuetudini agricole di Monopoli. In molti documenti degli Archivi di Terra di Bari, nel \"Codice Diplomatico Brindisino\" fino a tutto il 1076 e soprattutto nelle 8 pergamene dell'archivio monopolitano, quasi tutti atti di compra vendita tra privati, vengono riportati antroponimi longobardi e termini in lingua longobarda ancora oggi usati, con lo stesso significato, nel dialetto monopolitano. La storia di Monopoli, i suoi personaggi e la sua toponomastica \u00e8 ricca di nomi longobardi: il vescovo che edific\u00f2 la grande cattedrale romanica nel 1117 si chiamava Romualdo (composto da \"hrom,\" ossia \"glorioso,\" o \"corragioso,\" e \"walda\" che significa 'dominatore': \"Romoalt\", \"Romoldos\"/i, Romualdo, ossia Glorioso Dominatore), la nobile e antica famiglia Galderisi (da \"gaidho\" che significa 'punta' e \"rika\" 'potente'; \"Gaiderisi\", \"Galderisi\", ossia Punta Potente), la masseria Caramanna (da \"cara\" che significa lancia e \"manna\" uomo; Caramanna ossia Uomo Lancia o lanciere). Monopoli, per quanto attiene la dote maritale, risulter\u00e0 soggetta al diritto germanico per secoli (tra cui la donazione morganatica), fino al 30 dicembre 1617, quando il vicer\u00e9 Ossuna promulgher\u00e0 la prammatica \"De Antefatto\" al fine di uniformare gli assegni maritali nell'intero regno.\nNell'autunno dell'847 Bari \u00e8 conquistata dal berbero Kalfun, mercenario del longobardo Radelchi I, rimanendo quindi in mano dei Berberi (dall'847 all'871) come sede di un emirato. Durante l'emirato di Mufarrag Ibn Sallam (852-853) la conquista araba, intorno a Bari, si estende ad altri 24 castelli, fino all'871, anno che segna la fine dell'emirato barese; non abbiamo per\u00f2 notizia che Monopoli abbia subito la stessa sorte. \u00c8 noto invece che nel 965 Monopoli sostiene un durissimo attacco, \u00e8 assediata dagli arabi da terra e da mare ma non viene conquistata grazie alle sue ottime difese e per l'intervento degli Schiavoni veneziani. La citt\u00e0 in questo periodo \u00e8 ben fortificata e il porto presidiato da galere di Bisanzio.\nLe atrocit\u00e0 di Maniace.\n Sotto il dominio dell'imperatore Bizantino Basilio II di Bisanzio, Monopoli risulta essere gi\u00e0 porto sicuro tra Bari e Brindisi. Nel giugno del 1042 la citt\u00e0, assegnata nel frattempo solo sulla carta come baronia al normanno Ugo Tutabovi, che riuscir\u00e0 per\u00f2 a prenderla solo nel 1049, fu attaccata in forze dal generale bizantino Giorgio Maniace, inviato in Italia meridionale per fronteggiare l'offensiva normanna. La citt\u00e0, ben fortificata, non risulta essere stata espugnata e Giorgio Maniace si vendic\u00f2 sugli indifesi villaggi agricoli (casali) distruggendoli e commettendo atrocit\u00e0. In quell'occasione fu distrutto il grande casale di Frangesto con la Chiesa di Sant'Angelo in Francisto e il monastero Benedettino a questa collegato\nL'epoca normanna, federiciana e angioina.\nAll'inizio del secolo successivo, nel 1009, in occasione di una grave carestia cominciano le ribellioni anti-bizantine di Bari, Trani, Bitetto, Bitonto capeggiate da Melo di Bari. La crisi del dominio bizantino torna ad essere evidente negli anni quaranta, quando ormai la rivolta \u00e8 generalizzata nella regione e i Normanni cominciano a inserirsi direttamente nella contesa: nel giugno del 1042 il generale Giorgio Maniace, per conto di Bisanzio, attacca Monopoli senza per\u00f2 riuscire a prenderla; si vendicher\u00e0 devastandone il territorio e commettendo stragi e atrocit\u00e0.\nIn questo periodo la citt\u00e0 \u00e8 libera da Bisanzio ma risulta ceduta, sulla carta, a Ugo Tutabovi, (riportato negli antichi documenti anche come Ugo Toute-Bone, Dibone o Autobovi) dall'assemblea normanna di Melfi. \u00c8 per\u00f2 solo nel 1049 che Ugo riuscir\u00e0 ad espugnare la citt\u00e0, aggirandone le invalicabili difese di terra con l'interramento parziale dello stretto porto canale che proteggeva il lato nord dell'abitato, attaccando direttamente le mura, in quella zona pi\u00f9 deboli. la chiusura parziale del porto canale determin\u00f2, col passare degli anni, il graduale interramento della rimanente parte che si estendeva fino alla cripta della Madonna del Soccorso.\nIl castello di Santo Stefano, fu costruito nel 1072 da Goffredo il Normanno, Conte di Conversano, sui resti di un castrum Romano forse la cosiddetta \"Turris Paula\".\nSembra che dal porto del castello siano partiti per Gerusalemme nel 1085 i primi crociati monopolitani. Durante le Crociate Monopoli fu partenza e arrivo da e per il vicino Oriente, a testimonianza di ci\u00f2 vi \u00e8 l'Ospedale Gerosolimitano (presente nel centro storico) ed un solo documento del 1292, che attesta la presenza stabile dei Templari in questa citt\u00e0. Pare infatti che questi ultimi godettero, per molti anni, di una propria \"domus\" che ricevette cospicue donazioni e che le consentirono di ingrandirsi notevolmente in tempi brevi.\nNel 1110 Roberto III di Wasville, conte di Conversano, ristruttura le mura della citt\u00e0, che peraltro nel medesimo anno viene presa e saccheggiata dai veneziani e dagli ungheresi.\nUna data importante per la vita religiosa di Monopoli \u00e8 il 16 dicembre: si arena infatti il 16 dicembre 1117 nel porto una zattera composta da grandi travi di cedro del Libano recante una tavola bizantina raffigurante una Madonna con Bambino (la miracolosa \"Madonna della Madia\"). Le travi servono per completare il tetto della nuova Cattedrale iniziata nel 1107 e l'immagine viene collocata in una splendida cappella absidale.\nGualtieri III di Brienne, feudatario cadetto francese, profittando della minore et\u00e0 di Federico II, rivendica la contea di Taranto e Lecce. Nel 1202, attacca in forze Monopoli, rimasta fedele alla Corona, la cinge d'assedio ma non riesce a prenderla nonostante un prolungato blocco. Allora Federico non ha pi\u00f9 di sette anni ma quando nel 1220, ormai venticinquenne e Imperatore, rientra nel regno, con l'emanazione delle costituzioni di Capua, ripara ai guasti degli anni precedenti, premia Monopoli per la fedelt\u00e0 dimostrata, ricostruendone le mura gravemente danneggiate durante l'assedio di Gualtieri di Brienne, ornando la Porta Castello con alcuni suoi versi, donando lo stemma delle tre rose alla citt\u00e0 e trasferendo in Monopoli uno dei due uffici burocratici di maggior prestigio di Puglia (l'altro era in Barletta): la \"Schola Ratiocinii\" (una sorta di Corte dei Conti Imperiale, tenuta dai \"Magistri Razionium Curiae\"). Anche la costruzione del primo grande castello, avvenuta ampliando l'originario borgo fortificato normanno nella zona del palazzo vescovile, \u00e8 collocabile in questo periodo.\nNella prima met\u00e0 del XIII, Monopoli risulta anche indirettamente collegata, alla signoria sulle isole ionie e precisamente a Cefalonia, Zante e Itaca.\nSecondo la \"Cronica di Morea\" nella sua versione aragonese, della seconda met\u00e0 del Trecento e la pubblicazione di Andreas Kiesewetter su \"Megareites di Brindisi, Maio di Monopoli e la signoria sulle isole ionie\", questo Maio, signore di Cefalonia, Zante e Itaca, era di origine monopolitana, la sua fortuna inizia con la sua fuga da Monopoli con un gruppo di compagni, per aver commesso un omicidio.\nMaio si rifugia a Cefalonia, dove sposa Anna Angelo, figlia del sebastocratore Giovanni Angelo e di Zoe Ducas, e nipote dell'imperatore bizantino Isacco II Angelo, impadronendosi quindi dell'isola e successivamente di Zante e Itaca.\nSecondo certa storiografia, priva per\u00f2 di riscontri, a causa del cognome Orsini si tende ad attribuire a Maio di Monopoli una parentela diretta con la omonima famosa famiglia romana.\nNel 1266 Monopoli passa sotto il dominio degli Angioini ed in seguito \u00e8 inglobata nel Regno di Napoli.\n\"Fu buttato a terra il castello l'anno 1414 con artigliaria\"; con queste parole il Glianes, uno storico locale, ci fa sapere che il popolo in rivolta spiana l'antica fortezza sbriciolando a colpi di bombarda le belle murature romaniche.\nTra storia e leggenda: La Madonna della Madia.\nInteressante \u00e8 la vicenda storica legata all'approdo dell'icona bizantina della Madonna della Madia il 16 dicembre 1117, mentre era vescovo della citt\u00e0 Romualdo, in un periodo in cui il tetto della erigenda nuova Cattedrale di Monopoli non poteva essere completato per mancanza di denaro; le insistenti esortazioni del vescovo Romualdo ai cittadini affinch\u00e9 pregassero la Madonna di aiutarli a completare la chiesa scaturirono nel miracoloso approdo dell'Odegitria, che ancora oggi \u00e8 la protettrice della citt\u00e0, appunto la Madonna della Madia; l'icona giunse a Monopoli all'alba del 16 dicembre 1117, trasportata da una zattera di travi, che costituirono la copertura del tetto della chiesa. In seguito a questo evento miracoloso la nuova Cattedrale, inizialmente dedicata a san Mercurio, fu intitolata proprio alla Madonna della Madia.\nUn pirata monopolitano conquista le isole ionie.\nParticolare interesse riveste la romanzesca storia di Maio di Monopoli, detto anche Matteo o Madio di Monopoli, al quale spesso viene attribuito erroneamente il cognome Orsini. probabilmente inizi\u00f2 la sua carriera come pirata.\nSecondo la \"Cronica di Morea\", nella sua versione aragonese, era nato a Monopoli, da dove era stato costretto a fuggire insieme ad alcuni compagni per aver ucciso una persona di rango elevato. Trov\u00f2 rifugio nell'isola di Cefalonia, impadronendosi successivamente di tutte le isole ionie (Cefalonia, Corf\u00f9, Zante, Itaca, Cerigo) divenendone conte..\nConsolid\u00f2 il proprio potere sposando nel 1226 Anna Angelo, figlia di Teodoro Angelo Ducas e di Zoe Ducas potentissimi personaggio alla corte imperiale di Costantinopoli. Da lei ebbe due o forse tre figli, tra i quali il primogenito Giovanni e Riccardo, assassinato nel 1303.\nNel \"Breve chronicon de rebus Siculis\" a proposito dell'incontro tra Federico II e Maio, avvenuto il 3 luglio 1228 nel corso del viaggio verso la Terra Santa, si afferma esplicitamente che il conte di Cefalonia (ossia Maio) \"erat Apulus de civitate Monopoli\" .\nPossiamo quindi affermare che la prima dinastia dei conti di Cefalonia e di Zante era oriunda della Puglia e precisamente di Monopoli, come anche pare indicare un documento conservato nell'Archivio unico diocesano di Monopoli.\nIl XIII, XV secolo; l'espansione massima della citt\u00e0.\nI confini monopolitani erano vastissimi gi\u00e0 nel XIV secolo. Raggiungevano i limiti della citt\u00e0 di Brindisi in direzione sud, non esistendovi ancora allora centri abbastanza popolosi da intaccarne il predominio. Sotto l'influenza cittadina vi era, ad esempio, il casale di Cisturninum, l'attuale Cisternino Baronia del Vescovo di Monopoli. Parimenti, verso l'interno murgiano, Monopoli estendeva il suo predominio sino ai confini del principato di Taranto. L'attuale Locorotondo era, nel 1195, parte integrante del feudo del Monastero benedettino di Santo Stefano di Monopoli. Nel 1495, il territorio monopolitano si estendeva cos\u00ec dall'antica stazione postale romana, Dertum (a nord della citt\u00e0), fino alle propaggini di Ostuni in direzione sud, includendo l'attuale Locorotondo ad ovest.\nIl XV secolo; la crisi della citt\u00e0.\nCon la dominazione straniera Monopoli perder\u00e0 molta della sua influenza. Le vicissitudini belliche, infatti, costrinsero gruppi di popolazione a trasferirsi verso l'interno: le nuove popolazioni rivitalizzarono i nuclei abitati interni pi\u00f9 antichi creandone anche di nuovi, e furono proprio questi nuovi centri a segnare il declino del potere monopolitano sulla Terra di Bari.\nL'anarchia dei grandi feudatari che sentivano ormai il potere centrale molto distante, la destabilizzazione dei poteri politici e religiosi insieme anche alle pestilenze portarono morte e desolazione e nell'agro e nel centro cittadino. Il declino della citt\u00e0 arriva al suo apice quando nel febbraio del 1401 Francesco Orsini ottiene in pegno la citt\u00e0 di Monopoli dal re di Napoli Ladislao d'Angi\u00f2 per un prestito di 10\u00a0000 ducati.\nDal periodo Aragonese, Veneziano alla conquista spagnola.\nCon la caduta del regime angioino e l'avvento della denominazione aragonese nel 1442 termin\u00f2 un periodo di disordine e di confusione politica. Nel 1484, con l'arrivo dei Veneziani, cominci\u00f2 per la citt\u00e0 un periodo di notevole crescita economica, dovuta in particolar modo allo sviluppo delle attivit\u00e0 del suo porto, situato in posizione strategica e considerato unico rifugio sicuro ed attrezzato fra Bari e Brindisi, nonch\u00e9 sbocco di un vasto retroterra, ricco di prodotti richiesti su mercati esteri (olio, mandorle, carrube, vino) e centro importatore di numerose altre merci. Nel 1495 Ferdinando II scacci\u00f2 da Napoli Carlo VIII, ma dovette cedere a Venezia, in cambio dell'aiuto ricevuto, numerose citt\u00e0 marinare della Puglia come Trani, la stessa Monopoli, Brindisi, Otranto e Gallipoli.\nLe armate di Carlo V, comandate dal Marchese del Vasto, tentarono la conquista di Monopoli tra la fine del 1528 e la primavera del 1529 ma furono sanguinosamente respinte dopo un duro assedio durato circa tre mesi.\nLa resistenza veneziana e l'assedio spagnolo del 1529.\nParticolare importanza nella memoria collettiva della citt\u00e0 riveste l'episodio dell'assedio spagnolo del 1529, sanguinosamente respinto dopo tre mesi di violenti combattimenti.\nNel dicembre del 1528, Alfonso d'Avalos, Marchese di Vasto scese in Puglia con un forte esercito per soggiogare le citt\u00e0 ancora occupate dai francesi e dai veneziani; il Provveditore Vittori prevenne l'attacco a Monopoli rafforzandone le difese con due galee e 500 fanti al comando di Ricciardo da Pitignano e Felice da Perugia. Nel marzo del 1529 Alfonso d'Avalos, attacc\u00f2 direttamente Monopoli con 4\u00a0000 fanti spagnoli, 2\u00a0000 italiani armati di 12 pezzi di artiglieria e con l'aiuto di mercenari al comando di Fabrizio Maramaldo. La difesa della citt\u00e0 fu organizzata in maniera ferrea dal Doge veneziano Andrea Gritti. Alla difesa della citt\u00e0, parteciparono il Conte di Montebello, il Provveditore Vittori con Riccardo da Pitigliano, Renzo da Ceri, Camillo Orsini, Marchese di Atripalda e di Montefredane e 800 monopolitani. Camillo Orsini si distinse subito per la sua energica azione, lavorando giorno e notte con i soldati e gli abitanti al rafforzamento delle opere difensive. Gli imperiali, dopo un intenso fuoco di artiglieria, condussero un attacco che provoc\u00f2 loro la perdita di 500/1\u00a0000 uomini (di cui un centinaio uccisi nelle trincee con i cosiddetti \"fuochi artificiati\") e la rottura di 3 cannoni. Le truppe imperiali cominciarono cos\u00ec la costruzione di una nuova trincea verso la porta vecchia della citt\u00e0. Orsini fece edificare a sua volta una trincea per ostacolare i guastatori nemici nell'avvicinamento al fossato. Dopo qualche giorno vi fu una nuova sortita di 100 fanti armati dalla parte delle mura chiamata \"delle Pignate\": un incendio divor\u00f2 gli appostamenti nemici e fu vanificato il lavoro di un mese. Gli imperiali, il 28 aprile 1529, visti inutili i propri sforzi, scoraggiati dalla defezione di molti degli italiani e delle truppe di Maramaldo (che a corto di viveri e mal pagate nel frattempo si erano date al saccheggio del territorio), abbandonarono il terreno e si trasferirono a Conversano e di l\u00e0 infine a Napoli.\nIl Guicciardini, nella Storia d'Italia - Libro XIX, nel descrivere questi avvenimenti e le grandi difficolt\u00e0 incontrate dagli Imperiali al primo assalto, tra l'altro aggiunge: \"Dette al principio d'aprile il Guasto l'assalto a Monopoli dove perd\u00e9 pi\u00f9 di cinquecento huomini, e molti guastatori, rotti tre pezzi d'artiglieria, e si discost\u00f2 un miglio e mezzo, perch\u00e9 l'artiglieria della terra gli danneggiava assai\".\nCon il cessare del pericolo, sorsero disordini in citt\u00e0 determinati dalla mancanza di rifornimenti e dal cronico ritardo delle paghe. Furono saccheggiati due magazzini, Orsini fece subito impiccare due uomini rei del fatto e prese la decisione di rinviare a Barletta gli scontenti. Nel novembre del 1529 Venezia firm\u00f2 la pace con Carlo V, consegnando all'Imperatore le citt\u00e0 di Monopoli, Barletta e Trani. Nel 1530 Monopoli viene ceduta da Venezia a Carlo V: nella citt\u00e0 entrarono cos\u00ec gli imperiali spagnoli e tra essi Diego Borrassa o Borrass\u00e0, nobile di Valencia, cui viene affidato il comando della piazza monopolitana.\nIl \"riscatto\" di Monopoli.\n\u00c8 nel 1530, quando la citt\u00e0 venne, per trattato, ceduta dai veneziani agli spagnoli, che Carlo V decise di infeudarla e di trasformarla in Baronia o Marchesato; tentativo sventato dalla decisa opposizione del popolo monopolitano che volle riscattarsi, ricomprando di fatto la propria citt\u00e0 e la propria libert\u00e0, pagando all'Imperatore 51\u00a0000 ducati d'oro. L'episodio, non \u00e8 unico nel suo genere, altre citt\u00e0 come Ostuni ad esempio, in altre occasioni, dovettero riscattarsi ma il \"Riscatto\" monopolitano ebbe ampia eco perch\u00e9 si narra che i monopolitani, con moto d'orgoglio, raccolsero quei ducati d'oro in pubblica piazza per difendere nient'altro che la propria indipendenza e autonomia. In tempi moderni, a seguito di un'esclusiva ricerca del prof. Eustachio Cazzorla, il Riscatto \u00e8 diventato un'opera teatrale da strada, con atto unico, in cui vengono rappresentate le controverse vicende che videro il mercante Pietro Faraone gi\u00e0 assegnatario, da parte spagnola, della citt\u00e0, rivendicarne la propriet\u00e0 e il conseguente riscatto dei cittadini in pubblica piazza. La prima rappresentazione su libretto, conduzione e regia di Cazzorla \u00e8 avvenuta il 29 agosto del 1999. Gli attori erano figuranti del Gruppo Corteo Storico di Monopoli.\nIl pericolo turco e la necessit\u00e0 di un poderoso sistema di fortificazioni.\nNel 1453 l'Occidente perde Costantinopoli, espugnata anche con l'aiuto dell'artiglieria e da questo momento comincia a divenire pressante, in tutta Europa, la minaccia dei Turchi. Nell'agosto del 1480 l'armata di Ahmet Pasci\u00e0, dotata di ottimi cannoni, conquista Otranto, compiendovi terribili stragi. L'anno successivo, quando Alfonso duca di Calabria la libera, una sorpresa attende gli esperti militari; i turchi hanno potenziato le difese cittadine realizzando i primi bastioni \"alla moderna\". \u00c8 quindi dalla fine di questo secolo che si iniziano a formulare elaborazioni teoriche innovative nel campo dell'architettura militare. La Puglia \u00e8 ora tutto un fervore di lavori di generale ristrutturazione delle difese cittadine ma in questo periodo non abbiamo notizia di importanti interventi sulle fortificazioni di Monopoli. L'abbattimento del castello normanno, durante la rivolta popolare del 1414, ha contribuito non poco ad accentuare la debolezza delle posizioni difensive. Inoltre il porto \u00e8 poco protetto per la mancanza di un molo.\nL'antica Monopoli, per la sua importanza strategica ed economica, per la ricchezza del suo territorio, \u00e8 stata per lunghi periodi sotto la minaccia di incursioni piratesche islamiche e oggetto degli appetiti di nazioni cristiane interessate all'Adriatico.\nChe fosse considerata una terra fiorente \u00e8 cosa certa; non poche, nei secoli passati, furono le voci che esaltavano la bellezza e la ricchezza della citt\u00e0 e del suo territorio. La pi\u00f9 antica fonte storica, riguardante i ricchi commerci della citt\u00e0, \u00e8 forse l'Anonimo Barese che nel 1051 riferisce di navi cariche d'olio in partenza per Costantinopoli.\nIl Procurator dell'armata veneziana Geronimo Contarini, dopo averla conquistata nel giugno del 1495, cos\u00ec nota: \nDal governatore veneziano Jacopo Badoer sappiamo che nel 1500 Monopoli \u00e8 per\u00f2 mal difesa; da questo momento la citt\u00e0 provvede gradualmente, con l'aiuto veneziano, a adeguare le proprie fortificazioni fino a presentarsi praticamente inespugnabile all'assedio delle armate spagnole del 1529.\nCarlo V, dopo il 1530, nell'ambito della sua politica di contrasto all'Impero ottomano, rafforzer\u00e0 ulteriormente (col danaro della citt\u00e0) il sistema di fortificazioni urbano e costiero, costruendo il nuovo castello intorno alla grande porta romana e localizzando torri d'avvistamento lungo la costa in corrispondenza di calette dotate di attracco per una piccola imbarcazione. Anche il castello di S.Stefano sar\u00e0 inserito in questo complesso sistema difensivo per far fronte agli attacchi provenienti dal mare. Il particolare interesse dei turchi per la citt\u00e0 \u00e8 dimostrato anche dall'accurato atlante del XVI secolo \"Kitab-i-Bahiryye\" di Piri Re'is, che riporta una bella vista di Monopoli e dei suoi approdi.\nIl sistema difensivo costiero monopolitano viene completato alla fine del XVI secolo, tra il 1569 e il 1573, con l'edificazione di cinque torri costiere di diretta competenza della citt\u00e0 di Monopoli, tutte comunicanti visivamente tra di loro tramite il castello Carlo V e il castello di S.Stefano: Torre Incina, Torre D'Orta, Torre Cintola, Torre S.Giorgio, Torre Egnazia. Sull'attuale territorio comunale di Monopoli sono ancora conservate (oltre ai due castelli), a sud della citt\u00e0 Torre Cintola e Torre S. Giorgio. Torre Cintola fu semidistrutta alla fine della seconda guerra mondiale dalle artiglierie inglesi che la utilizzavano come bersaglio per le esercitazioni e Torre S. Giorgio \u00e8 ridotta ad un cumulo di macerie. Torre D'Orta ristrutturata e utilizzata, che sorge a nord di Monopoli, prima di Torre Incina e che gi\u00e0 nel 1820 stava per crollare come notato nel rilievo-studio effettuato in quell'anno da Luca Giannico.\nLo schema costruttivo di queste torri era, per tutte quelle citate che insistevano sul territorio di Monopoli, identico; ossia tipico del viceregno a pianta quadrata a tre livelli oltre le coperture.\nMonopoli per la sua importanza strategica ed economica e per ricchezza di territorio, rappresentava una preda appetibile per l'Impero ottomano. Per queste ragioni la citt\u00e0 per tutto il 1500 ed il 1600 potenzi\u00f2 il proprio sistema difensivo creando una cinta muraria simile ad una vera e propria fortezza, curando in particolare l'organizzazione e la manutenzione delle torri di avvistamento. I beni e le vite dei cittadini venivano salvaguardate a prezzo di grossi sacrifici finanziari e di spazio: i cittadini erano infatti spessi costretti a rimanere per mesi all'interno nelle mura di una citt\u00e0 che contava un numero di circa 10000 abitanti. Una testimonianza di ci\u00f2 la fornisce, postuma, nel 1767 Johann Hermann Von Riedesel, viaggiatore tedesco corrispondente del Winckelmann, il quale attirato dalla bellezza della citt\u00e0 e dal suo pittoresco porto si inoltr\u00f2 tra i vicoli della congestionata Monopoli: l'esperienza non positiva lo port\u00f2 a definire la citt\u00e0 nel suo libro \"\"Nella Puglia del Settecento\", come \"spaventevole per il gran numero di gente che la popolava, quasi diecimila anime\"\".\n\u00c8 del 1542 il tentativo del condottiero fiorentino Piero Strozzi, nemico storico della Famiglia Medici ed in particolare di Cosimo I Duca di Toscana, di sorprendere e saccheggiare la citt\u00e0 di Monopoli con l'aiuto di galee turche. L'operazione era volta a danneggiare il Vicer\u00e9 di Napoli don Pietro di Toledo, suocero del duca; infatti Cosimo ne aveva sposato la figlia Eleonora. L'inimicizia tra Piero e Cosimo era ingigantita dal fatto che il primo era al servizio del Re di Francia Francesco I, mentre il secondo era alleato di Carlo V e i due regnanti, in perpetuo conflitto tra di loro, non disdegnavano di utilizzare i corsari turchi come pedine nei loro scontri sullo scacchiere europeo.\nIl progetto di Piero Strozzi, venne sventato dal Duca grazie ad un suo infiltrato, che rivel\u00f2 il piano al vicer\u00e9.\nLa rivolta antispagnola del 1647.\nNel luglio del 1647, contro il malgoverno spagnolo, scoppiarono a Napoli dei violenti moti popolari ad opera di Masaniello. La sommossa si estese anche in Puglia nella zona di Monopoli e si aggrav\u00f2 in seguito per l'imposizione di un forte aumento della gabella sulla farina. Il 16 luglio divamp\u00f2 una violentissima rivolta popolare capeggiata dai fratelli Sardella e alla quale le donne parteciparono in massa sfidando pubblicamente le autorit\u00e0 spagnole e macinando il grano davanti alle porte delle loro abitazioni.\nNel corso di diversi giorni molto drammatici, nonostante che gli armigeri sparassero archibugiate sulla folla, fu aggredito un parente del Marchese di Polignano che provvedeva alla raccolta delle tasse sul macinato. Fu infine linciato l'odiato Governatore spagnolo e Capitano di piazza Don Tommaso Di Gennaro, nonostante che per salvarsi avesse fatto giustiziare un \"birro\" il quale \"aveva tirato certe archibugiate al Popolo da sopra detto Palazzo Regio\". Il 6 agosto furono levate le gabelle e tutto parve sopirsi.\nGli Spagnoli tornarono in forze a settembre inoltrato, catturarono, torturarono e giustiziarono i capi della rivolta e ne appesero i resti alle porte della citt\u00e0.\nI fratelli Sardella, che capeggiarono i disordini ma probabilmente non ispirarono le violenze della folla, furono interrogati, torturati e uccisi nella segreta \"degli afforcati\" del Castello Carlo V con il sistema della \"ruota\".\nAlessandro Manzoni nella \"Storia della colonna infame\" descrive il supplizio della \"ruota\" per i condannati come untori durante la peste del 1630 a Milano, in un contesto sociale e politico analogo.\nDopo il restauro del Castello del 2011 \u00e8 visitabile la segreta \"degli afforcati\" e la \"sala del mal governo\" dove probabilmente avvenne il processo.\nAnalogie tra la rivolta antispagnola di Monopoli del 1647 e quella di Milano nei \u201cPromessi Sposi\u201d (ambientati tra 1628 e il 1630)..\nLa \u201cIstoria di Monopoli del Primicerio Giuseppe Indelli\u201d, nel racconto della rivolta antispagnola di Monopoli, riporta un episodio che ha curiose analogie col brano dei Promessi Sposi nel quale il Manzoni racconta il salvataggio del \u201cvicario di provvisione\u201d, operato dal \"gran cancelliere\" Ferrer che, fingendo di arrestarlo, lo fa salire in carrozza e lo porta via sottraendolo alla folla in rivolta. Nella \u201cIstoria\u201d monopolitana la parte del Ferrer \u00e8 interpretata dal vescovo che, simulando di portarlo in carcere salva dal linciaggio della folla l'esattore delle imposte...\u201dassalirono la casa di Francesco Alessio, esattore del Regio Donativo: e trovatolo dentro un granajo, lo presero, e volendolo uccidere, genoflesso li prieg\u00f2 a non fargli perdere l'anima, e che lo portassero dal Vescovo. Condiscesero, ma per la via lo strapazzarono non poco: e occorrendo l'autorit\u00e0 del Vescovo, fu libero da quelli strapazzi; e per mitigar il popolo si offerse di tenerlo a sua disposizione: e con bell'arte guadagnandosi l'affetto del popolo ottenne anche, che que' quattro carcerati, che la notte voleano bruciare, si consegnassero a lui. Onde il Vescovo and\u00f2 egli di persona al carcere, e pose i carcerati dentro la sua carrozza per non esser maltrattati per istrada: e giunti al palazzo li fe curare, e li tratt\u00f2 con una carit\u00e0 indicibile; e dopo sedate le turbolenze, li mand\u00f2 sani e salvi alle loro case.\u201d\nAltra curiosa coincidenza \u00e8 la finzione letteraria con la quale Alessandro Manzoni apre il romanzo: la trascrizione di una \u201cHistoria\u201d del seicento.\nDal Settecento all'Ottocento.\nAlla dominazione spagnola che si concluse nel 1713 subentr\u00f2 quella austriaca che termin\u00f2 nel 1734, quando i Borbone si insediarono a Napoli per cingere la corona meridionale.\nAlla fine del XVIII secolo Monopoli era una citt\u00e0 economicamente in espansione, ma stretta da un complesso sistema di fortificazioni urbano. A causa dello spaventoso affollamento e dell'incredibile attivit\u00e0 edilizia della Monopoli di quegli anni, colti visitatori si esprimono in modo piuttosto critico nei confronti della citt\u00e0.\nAutorevole testimone di questi anni frenetici \u00e8, nel 1767, Joseph Hermann von Riedesel, corrispondente del Winckelmann. Il nobiluomo tedesco ebbe probabilmente qualche esperienza spiacevole in quella congestionata Monopoli. Infatti cos\u00ec si esprime descrivendo la citt\u00e0: \"\"Monopoli \u00e8 una citt\u00e0 di diecimila anime, ed \u00e8 la pi\u00f9 spaventevole, di tutte quelle, che sono site, in gran numero, sul mare Adriatico. Se uno si contenta di vederla, da lontano, si potrebbe avere un'idea migliore, giacch\u00e9 i suoi dintorni sono belli, piantati di aranci e limoni, e la sua rada offre un colpo d'occhio molto grazioso. Vi si fabbrica molta tela, di lino e di cotone.\"\nAnche l'abate Richard de Saint-Non, qualche anno dopo, non pare entusiasta della citt\u00e0, anche se per motivi architettonici: \"L'aspetto e gli edifici di questa citt\u00e0 sono di un gusto italiano del tutto moderno, cio\u00e8 del peggiore, senza carattere, senza effetto, e di un genere che a mio avviso \u00e8 inferiore a quello del peggior greco dei tempi pi\u00f9 bassi e perfino del gotico che qualche volta non manca di nobilt\u00e0.\"\"\nLa citt\u00e0, tra la fine del XVIII e l'inizio del XIX secolo, si apre alla nuova urbanistica sacrificando la poderosa cinta muraria che l'aveva protetta per tanti secoli. \nL'ingegnere Francesco Sorino progetta nel 1794 il piano del nuovo \"borgo\", oltre le mura cinquecentesche che vengono integralmente salvaguardate, utilizzando uno schema d'espansione urbana a raggera, che ha come elemento generatore una grande piazza rotonda. Intuizione questa modernissima e rispettosa delle memorie storiche e architettoniche dell'antica citt\u00e0 e delle sue connessioni col territorio circostante. La soluzione sintetizzava in modo geniale il passaggio ai nuovi tempi, ribaltando la visione della citt\u00e0, da chiusa e protetta dal pericolo esterno, a quella di un centro urbano aperto al territorio circostante, nel rispetto dell'antico e suggestivo sistema di fortificazione che per secoli aveva protetto la vita e i beni dei cittadini. Se attuata la Monopoli del Sorino avrebbe avuto molti riferimenti formali con l'attuale Lucca. Nel 1795 fu per\u00f2 prescelto il progetto dell'ingegnere Antonio De Simone che proponeva l'attuale schema a scacchiera, pi\u00f9 aderente alle nuove idee urbanistiche dell'epoca. Nell'attuazione il progetto fu per\u00f2 notevolmente peggiorato dalla demolizione della cinta muraria; si veniva cos\u00ec a mettere a diretto contatto, senza alcuna zona filtro, il complesso tessuto urbano medievale col nuovo schema urbano rigidamente geometrico. La soluzione dell'abbattimento delle mura e dell'ampliamento diretto del centro storico medievale era per\u00f2 una pratica urbanistica quasi universalmente applicata all'epoca (vedi i \"viali\" di Firenze e il \"Ring\" di Vienna, mitigati solo dalla conservazione delle porte monumentali). Sui viaggiatori stranieri del XVIII secolo, questa nuova sistemazione urbana, risulta quindi decisamente pi\u00f9 gradita, come attesta la poetica descrizione che fa della citt\u00e0 e della sua vita sociale Gustave Flaubert in \"Attraverso i campi e lungo i greti\"\nSuccessivamente, nel XIX secolo, la citt\u00e0 segu\u00ec con viva passione tutte le vicissitudini che interessarono il Regno di Napoli; dalla forzata accettazione della costituzione spagnola da parte del Re Ferdinando I Borbone e del Principe ereditario e Vicario Generale Francesco, ai moti del 1848, fino a quando fu annessa al regno d'Italia, seguendo le sorti di tutta la Nazione.\nIl Novecento monopolitano.\nDurante la prima guerra mondiale la citt\u00e0 di Monopoli si estendeva fino ai bordi dell'attuale snodo ferroviario, cio\u00e8 a ben 2\u00a0km dalla costa. Vi furono due bombardamenti da mare nel 1916 che produssero ingenti danni alle arterie di comunicazione municipali facendo registrare anche un morto. Divenuta parte integrante del regime fascista, durante il secondo conflitto bellico, Monopoli vide la presenza, nei quartieri della citt\u00e0, delle milizie naziste tedesche. Avevano il controllo della stazione, del IV Deposito Carburante dell'allora Regio Esercito, nonch\u00e9 del porto ma non delle principali vie d'accesso al centro urbano, a causa del loro esiguo numero.\nIn seguito all'armistizio dell'8 settembre 1943 i tedeschi si diedero alla fuga mentre su Monopoli, sino a quel giorno, erano imperversati i bombardamenti aerei delle truppe alleate provocando distruzioni e morti. Ottenuto lo status di cobelligerante, il Regio Esercito Italiano riottenne il controllo della citt\u00e0 sotto l'egida del Comando di guerra inglese per il sud Italia. Il comando alleato in Monopoli fu sede, nel 1944, del corso di Sabotaggio per il Servizio Operativo Organizzato dalla Special Force N\u00b0 1, organizzando corsi di lancio militare con il paracadute. La popolazione monopolitana non fraternizz\u00f2 mai a pieno titolo con il comando e con le truppe inglesi presenti in Citt\u00e0: poco prima dell'abbandono del Comune da parte del comando inglese, nel Palazzo di Citt\u00e0 fu indetto un gran ballo \"riparatore\" tra i militari d'oltremanica e la parte pi\u00f9 ricca della citt\u00e0 di Monopoli. Data la presenza in citt\u00e0, nei giorni a ridosso dell'armistizio, di residui delle truppe tedesche, la Capitale del Regno d'Italia non fu trasferita a Monopoli ma a Brindisi: il marconista presente sulla nave che conduceva lungo la costa adriatica la reggenza fuggente prov\u00f2 a contattare i porti di Barletta, Molfetta, Bari, Mola di Bari e Monopoli stesso, ma la risposta ricevuta fu che tutti erano in mano alle truppe tedesche; l'attracco fu cos\u00ec effettuato nel porto di Brindisi con la nomina della stessa a capitale \"pro tempore\". Il 21 agosto 1945, salpa dal porto di Monopoli il natante \"Sirius\", diretto in Palestina con 38 esuli ebrei.\nIn occasione del Referendum Monarchia-Repubblica, la citt\u00e0 di Monopoli si esprime con pi\u00f9 dell'80% delle preferenze a favore della Monarchia. In seguito la citt\u00e0 di Monopoli seguir\u00e0 le sorti del resto dello Stato, divenendo consistentemente democristiana prima e in seguito, dopo la fine della Prima Repubblica nei primi anni novanta, in bilico tra giunte di centrodestra e di centrosinistra. Il secondo Novecento ha visto un certo sviluppo industriale, con la costruzione, negli anni sessanta, di uno stabilimento della Tognana che, all'apice della sua attivit\u00e0, arriv\u00f2 ad impiegare ben settecento operai. Lo stabilimento, finanziato dalla Cassa del Mezzogiorno, fu chiuso nel 1998, per poi essere amministrata per alcuni anni da una societ\u00e0 cooperativa della citt\u00e0; ma, nel contempo, alcune aziende locali, in primis la MerMec e la Casa Olearia Italiana, hanno vissuto una certa espansione. Nello stesso periodo, poi, la citt\u00e0 ha vissuto un certo sviluppo turistico, prima balneare e poi legato al settore degli agriturismi. A cavallo tra gli anni ottanta e novanta, per\u00f2, la citt\u00e0 ha anche vissuto problemi legati alla presenza mafiosa che hanno portato, nel 1994, al commissariamento del Comune."}
{"id": "1877899", "revid": "287204", "url": "https://it.wikipedia.org/wiki?curid=1877899", "title": "National Soccer Stadium (Samoa)", "text": "Il National Soccer Stadium si trova in Apia, Samoa. \u00c8 lo stadio nazionale e la casa della nazionale della squadra di calcio di Samoa. Lo stadio ha la capacit\u00e0 di contenere circa 3.500 persone."}
{"id": "1877900", "revid": "110157", "url": "https://it.wikipedia.org/wiki?curid=1877900", "title": "Friends of the Earth", "text": "Friends of the Earth International (FOEI) \u00e8 una rete di organizzazioni ambientaliste in 69 paesi differenti.\nOrganizzazione.\nL'associazione \u00e8 organizzata dal basso come una confederazione di gruppi. Ogni paese ha la sua organizzazione che in molti casi esiste e opera prima di scegliere di affiliarsi alla rete internazionale. I gruppi seguono le loro campagne e si coordinano attraverso Friends of the Earth International. Le organizzazioni nazionali sono spesso strutturate in gruppi locali che operano nella loro area. FOEI e il suo segretariato ha sede ad Amsterdam dove \u00e8 presente anche il comitato esecutivo dei rappresentanti eletti dai gruppi nazionali con scopi di direzione della confederazione e controllo del segretariato.\nLa sezione italiana \"Amici della Terra\" \u00e8 stata espulsa dall'organizzazione internazionale nel 2014 ed \u00e8 ora attiva come associazione indipendente.\nCampagne.\nFriends of the Earth considera i problemi ambientali nel loro contesto sociale, politico e dal punto di vista dei diritti umani. Le campagne ruotano attorno ai concetti di conservazione della biodiversit\u00e0 e di sostenibilit\u00e0. Si \u00e8 originariamente sviluppata in America del Nord e in Europa, attualmente molti membri appartengono anche a paesi nelle zone in via di sviluppo.\nLe principali campagne sono relative ai seguenti temi:\nLe priorit\u00e0 di campagna vengono decise durante gli incontri di tutte le organizzazioni membri ogni due anni."}
{"id": "1877902", "revid": "688738", "url": "https://it.wikipedia.org/wiki?curid=1877902", "title": "Crispy News", "text": "Crispy News \u00e8 stato un programma televisivo italiano quotidiano di genere telegiornale e commedia, in onda su MTV dal 2007. Le \"crispy news\" a cui fa riferimento il titolo sono pillole di infotainment della durata di 30 secondi ciascuna con una connotazione ironica e divertente, in onda tutti i giorni a random all'interno del palinsesto di MTV.\nIl programma.\nRealizzato interamente a Milano da una redazione internazionale coordinata dal produttore Alessandro Badiali, il programma viene inizialmente trasmesso contemporaneamente anche in Francia, Spagna e Portogallo dai network locali MTV France, MTV Espana e MTV Portugal e diffuso su internet via MSN.\nDa marzo 2008 a novembre 2009, visto il crescente successo, il programma ha trovato un'ulteriore collocazione all'interno dello show \"Total Request Live\" nella formula di mini notiziario di 1 minuto e mezzo con il nome \"Crispy TRL\" e sul canale satellitare di Sky MTV Hits ricoprendo 2 ore di programmazione mattutina e portando il canale alla leadership di ascolti in quella fascia tra tutti i canali musicali di Sky. Di conseguenza da novembre 2008 inizia la realizzazione di news inedite realizzate esclusivamente per il mercato italiano in aggiunta a quelle internazionali gi\u00e0 in rotazione.\nA partire dal 4 maggio 2009 \"Crispy News\" va in onda in contemporanea in tutto il mondo (con esclusione dei soli Stati Uniti) diventando cos\u00ec il primo programma televisivo quotidiano \"Made in Italy\" a copertura mondiale.\nSpin-off.\n\"Crispy Show\".\nDa marzo 2008 per il canale televisivo Bonsai TV, di propriet\u00e0 di Telecom Italia Media, \u00e8 stato realizzato un talk show di gossip intitolato \"Crispy Show\". Il programma, in onda tutti i gioved\u00ec alle 21:00 per un totale di 46 puntate, condotto da Alessia Ventura, presentava le 10 migliori news della settimana sotto forma di classifica oltre alla presenza di rubriche, giochi e ospiti vip.\n\"Top 10 Crispy Star\".\nIn occasione del lancio mondiale nel 2009 \u00e8 stato realizzato uno show dal titolo \"Top 10 Crispy Star\", condotto da Kelly Osbourne."}
{"id": "1877905", "revid": "1305772", "url": "https://it.wikipedia.org/wiki?curid=1877905", "title": "Now You're Gone - The Album", "text": "Now You're Gone - The Album \u00e8 un album del musicista svedese eurodance Basshunter, pubblicato il 14 luglio 2008. L'album contiene, tra le altre canzoni, dei remake in lingua inglese dei suoi pezzi precedenti. \u00c8, fino ad oggi, considerato l'album di maggior successo dell'artista."}
{"id": "1877910", "revid": "109193405", "url": "https://it.wikipedia.org/wiki?curid=1877910", "title": "John Evans (archeologo)", "text": "Biografia.\nEvans era il figlio del Rev. Dr A. B. Evans, direttore Grammar School di Market Bosworth, e nacque a Britwell Court, nel Buckinghamshire. Fu per molti anni capo della grande cartiera di John Dickinson a Nash Mills nel Hemel Hempstead, ma era pi\u00f9 noto come antiquario e numismatico, in questo caso collezionista di oggetti e monete antiche. \nFu autore di tre testi, divenuti uno standard nei loro rispettivi settori: \"The Coins of the Ancient Britons\" (1864); \"The Ancient Stone Implements, Weapons and Ornaments of Great Britain\" (1872); and \"The Ancient Bronze Implements, Weapons and Ornaments of Great Britain and Ireland\" (1881). Scrisse anche una notevole quantit\u00e0 di articoli su importanti temi archeologice e geologici: rilevanti i lavori \"Flint Implements in the Drift\" comunicato nel 1860 e nel 1862 su \"Archaeologia\", l'organo della Society of Antiquaries. Fu anche presidente di questa societ\u00e0 dal 1885 al 1892, e fu anche presidente della Numismatic Society dal 1874 fino alla morte; sotto la sua presidenza, nel 1904, la societ\u00e0 ottenne per decreto reale il titolo di Royal Numismatic Society. La sua attivit\u00e0 di numismatico fu premiata nel 1887 con l'assegnazione della medaglia della Royal Numismatic Society.\nFu anche presidente della Geological Society of London, 1874\u20131876; del Anthropological Institute, 1877\u20131879; della Society of Chemical Industry, 1891\u20131893; e della British Association, 1897\u20131898. Divenne Fellow della Royal Society nel 1864 e per venti (1878\u20131898) ne fu tesoriere. \nFamiglia.\nCome presidente della Society of Antiquaries fu \"ex officio\" \"trustee\" (membro del consiglio d'amministrazione) del British Museum, ed in seguito membro permanente. Ebbe diversi riconoscimenti accademici comprese lauree \"ad honorem\" da universit\u00e0; fu anche membro corrispondente dell'Institut de France. Ottenne il KCB nel 1892. \nEvans si spos\u00f2 tre volte, fu vedovo due ed ebbe sei figli. Spos\u00f2 Harriet Ann Dickinson, figlia di John Dickinson ed assieme ebbero cinque figli.\nHarriet mor\u00ec nel 1858, ed Evans spos\u00f2 Frances Phelps, che mor\u00ec nel 1890. Allora spos\u00f2 Maria Millington Lathbury ed ebbero una figlia Joan Evans.\nIl suo primogenito fu sir Arthur Evans, curatore dell'Ashmolean Museum e responsabile degli scavi della Creta minoica. Il figlio pi\u00f9 giovane, Lewis Evans continu\u00f2 gli affari di famiglia e collezion\u00f2 strumenti scientifici che hanno formato il nucleo della collezione del Museum of the History of Science, Oxford. Joan Evans divenne una storica dell'arte medievale francese e inglese."}
{"id": "1877917", "revid": "316383", "url": "https://it.wikipedia.org/wiki?curid=1877917", "title": "Aotus miconax", "text": "L'aoto andino od aoto peruviano (\"Aotus miconax\" ) \u00e8 un primate platirrino della famiglia degli Aotidi.\nDistribuzione.\nVive in Per\u00f9 centro-settentrionale, nelle foreste montane fra i 1200 ed i 2500 m d'altezza.\nDescrizione.\nDimensioni.\nMisura una settantina di centimetri di lunghezza (di cui i due terzi spettano alla coda), per un peso di circa un chilogrammo.\nAspetto.\nIl pelo \u00e8 grigio-bruno nella parte dorsale e sfuma nel biancastro in quella ventrale, anche se ci sono esemplari che presentano un triangolo rovesciato arancio anzich\u00e9 bianco sul petto. Le sopracciglia ed il mento sono bianchi, mentre la fronte ed il muso sono neri. Due bande nere corrono dalla fronte alle guance.&lt;br&gt;\nLe dita sono lunghe e dotate di polpastrelli rigonfi: l'anulare di ogni mano \u00e8 dotato di un'unghia modificata in artiglio per il \"grooming\", che viene tuttavia utilizzato solo durante le fasi di preludio all'accoppiamento.\nBiologia.\nSi tratta di animali notturni ed arboricoli: vivono in piccoli gruppi familiari, formati da una coppia pi\u00f9 due o tre cuccioli di diverse et\u00e0, che spesso aiutano il maschio a prendersi cura dei nuovi nati. L'unico cucciolo messo al mondo, infatti, viene tenuto dalla madre solo per la prima settimana di vita, per poi essere accudito dal padre, salvo per la poppata (ogni 2-3 ore), quando viene dato alla madre.&lt;br&gt;\nSi orienta nella notte soprattutto grazie alla vista: mancando di un \"tapetum lucidum\", ha sviluppato occhi di grandi dimensioni. Quando la luna \u00e8 pi\u00f9 luminosa si registrano picchi di attivit\u00e0 per questi animali.\nAlimentazione.\nSi tratta di animali essenzialmente frugivori, ma all'occorrenza non disdegnano mangiare foglie, fiori ed insetti di grandi dimensioni. Per alimentarsi, percorrono sempre sentieri prestabiliti, che memorizzano nelle notti di luna piena.&lt;br&gt;\nL'evoluzione di uno stile di vita notturno evita a questi animali la competizione diretta con specie simili dalle abitudini notturne.\nRiproduzione.\nDUrante il corteggiamento, il maschio richiama la femmina con versi simili al cucciolo che chiede il latte. L'accoppiamento \u00e8 rapido e pu\u00f2 avvenire durante il giorno. La gestazione dura circa 4 mesi, al termine dei quali viene dato alla luce un unico cucciolo.&lt;br&gt;\nI cuccioli restano coi genitori per molto temo, anche dopo la maturit\u00e0 sessuale (a due anni d'et\u00e0): si allontaneranno quando troveranno un esemplare del sesso opposto con cui formare una coppia monogama stabile e duratura, cosa che avviene grazie alle continue e diversificate vocalizzazioni che questi animali emettono."}
{"id": "1877931", "revid": "775372", "url": "https://it.wikipedia.org/wiki?curid=1877931", "title": "Targhe d'immatricolazione dell'Abcasia", "text": "Il governo separatista della Repubblica di Abcasia (o Abkhazia) dal 2008, indipendente \"de facto\" dalla Georgia, emette targhe proprie per i veicoli immatricolati nel territorio che controlla. La grafica \u00e8 analoga a quella delle targhe della Russia, ma non \u00e8 presente il codice numerico regionale e, in luogo della bandiera russa e della sigla internazionale RUS, sulla destra sono posizionate la bandiera dell'Abcasia in basso e le lettere ABH a caratteri ridotti in alto, separate da una linea verticale. &lt;br&gt;Il blocco alfanumerico consiste in una lettera, tre cifre ed altre due lettere (in due lettere e quattro cifre nei rimorchi), che appartengono all'alfabeto cirillico ed assomigliano a lettere dell'alfabeto latino: \u0410, \u0412, \u0415, \u041a, \u041c, \u041d, \u041e, \u0420, \u0421, \u0422, \u0423, \u0425. La lettera cirillica \u0411 \u00e8 usata solamente nella serie A\u0411, assegnata alle autovetture riservate ai funzionari statali. &lt;br&gt;Dal 2004 l'utilizzo di queste targhe \u00e8 vietato nel territorio controllato dal governo della Georgia, mentre le targhe georgiane non possono essere usate nei territori controllati dai separatisti. Pertanto sui veicoli che attraversano i confini devono essere montate targhe d'immatricolazione russe, armene o georgiane."}
{"id": "1877932", "revid": "767487", "url": "https://it.wikipedia.org/wiki?curid=1877932", "title": "Muhammad al-Muqri", "text": "Nato nella citt\u00e0 di F\u00e8s, ha iniziato la sua carriera nel governo durante il regno del sultano Hassan I. Con il prossimo Sultano, Abd al-Aziz, \u00e8 stato il rappresentante del paese negli affari esteri di Germania, Francia e Spagna. In riconoscimento dei suoi sforzi per risolvere la crisi marocchina Abd al-Aziz ha nominato al-Muqri come il suo ministro delle Finanze e nel 1908, il suo Gran Visir, un posto che avrebbe occupato anche per gli altri sultani fino al 1955. Nel 1909, il nuovo sultano Abd al-Hafid restaur\u00f2 a lui l'incarico di Ministro delle Finanze, ma fu poi promosso a Gran Visir nel 1911. Al-Muqri rassegn\u00f2 le dimissioni due anni pi\u00f9 tardi, ma \u00e8 stato riconfermato dal sultano Yusef, ed \u00e8 stato tenuto in posizione dal suo successore, il sultano Mohammed V, quando ascese al trono nel 1927. Nel 1953, quando Mohammed V \u00e8 stato deposto dai francesi per agitazione nazionalista e sostituito da suo zio le autorit\u00e0 coloniali deciso di mantenere al-Muqri nella sua posizione. Una volta che l'indipendenza \u00e8 stata raggiunta, Sidi Muhammad abdic\u00f2 e al-Muqri \u00e8 stato scelto come capo dell'autorit\u00e0 coloniale fino a quando il sultano Maometto esiliato non sarebbe nel paese per assumere il trono, come re Maometto V.\nAl-Muqri (a volte scritto El Mokri) ha lasciato la politica nel 1955, poco prima che il Marocco guadagnasse la sua indipendenza. Mor\u00ec due anni pi\u00f9 tardi, all'et\u00e0 asserita di 112 anni, secondo il Guinness dei primati, o addirittura di 116, secondo altre fonti. Non ci sono registrazioni di nascita o altri elementi di prova per queste affermazioni."}
{"id": "1877933", "revid": "767487", "url": "https://it.wikipedia.org/wiki?curid=1877933", "title": "I filibustieri", "text": "I filibustieri (\"The Buccaneer\") \u00e8 un film del 1938 diretto da Cecil B. DeMille e prodotto dalla Paramount. DeMille rifece il film nel 1958 in Technicolor e in VistaVision con lo stesso titolo (in Italia \"I bucanieri\") ma, ammalatosi, affid\u00f2 la produzione a Henry Wilcoxon, suo vecchio amico e sodale, mentre Anthony Quinn - che, all'epoca, era suo genero - firm\u00f2 la regia sotto la supervisione dello stesso DeMille.\nTrama.\nNew Orleans, 1812. inglesi e americani sono in guerra per il controllo della citt\u00e0. Il pirata Jean Lafitte, innamorato di un'aristocratica, vuole riconquistare un posto nella societ\u00e0 e offre il suo aiuto al generale Andrew Jackson per sconfiggere gli inglesi sul mare. Vittorioso, Lafitte e i suoi entrano in citt\u00e0 accolti come trionfatori. Ma i pirati, sul mare, hanno attaccato anche una nave americana. Quando si scopre la storia, la folla vorrebbe linciarli. Jackson rispetta il patto con Lafitte, che per\u00f2 deve andarsene da solo."}
{"id": "1877939", "revid": "1442080", "url": "https://it.wikipedia.org/wiki?curid=1877939", "title": "EC 1.13.11", "text": "La EC 1.13.11 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi (noti comunemente come \"ossigenasi\") che agiscono su singoli donatori di elettroni contenenti O2 come ossidante e che prevedono incorporazione di due atomi di ossigeno nel substrato. L'ossigeno incorporato non deriva per forza dall O2. \nGli enzimi di questa sotto-sottoclasse sono comunemente noti con il termine generico di diossigenasi."}
{"id": "1877940", "revid": "55935", "url": "https://it.wikipedia.org/wiki?curid=1877940", "title": "Laval Nugent", "text": ""}
{"id": "1877943", "revid": "181699", "url": "https://it.wikipedia.org/wiki?curid=1877943", "title": "Denzo Ishisaki", "text": ""}
{"id": "1877946", "revid": "121387400", "url": "https://it.wikipedia.org/wiki?curid=1877946", "title": "EC 1.13.12", "text": "La EC 1.13.12 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi (noti comunemente come \"ossigenasi\") che agiscono su singoli donatori di elettroni contenenti O2 come ossidante e che prevedono incorporazione di un atomo di ossigeno nel substrato. L'ossigeno incorporato non deriva per forza dall' O2. \nGli enzimi di questa sotto-sottoclasse sono comunemente noti con il termine generico di monoossigenasi o, pi\u00f9 correttamente, di ossidasi a funzione mista. Diversi di questi sono noti anche con il termine generico di luciferasi."}
{"id": "1877947", "revid": "1442080", "url": "https://it.wikipedia.org/wiki?curid=1877947", "title": "EC 1.13.99", "text": "La EC 1.13.99 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi (noti comunemente come \"ossigenasi\") che agiscono su singoli donatori di elettroni contenenti O2 come ossidante. L'ossigeno incorporato non deriva per forza dall O2. "}
{"id": "1877951", "revid": "1442080", "url": "https://it.wikipedia.org/wiki?curid=1877951", "title": "EC 1.14.11", "text": "La EC 1.14.11 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni accoppiati, con O2 come ossidante ed incorporazione o riduzione di un atomo di ossigeno all'interno di ogni donatore (l'ossigeno incorporato non deriva necessariamente da O2). Uno dei due donatori \u00e8 2-ossoglutarato."}
{"id": "1877952", "revid": "17654", "url": "https://it.wikipedia.org/wiki?curid=1877952", "title": "Norsk skogkatt", "text": ""}
{"id": "1877953", "revid": "1442080", "url": "https://it.wikipedia.org/wiki?curid=1877953", "title": "EC 1.14.12", "text": "La EC 1.14.12 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni accoppiati, con O2 come ossidante ed incorporazione di due atomi di ossigeno all'interno di ogni donatore (l'ossigeno incorporato non deriva necessariamente da O2). Uno dei due donatori \u00e8 NADH or NADPH."}
{"id": "1877955", "revid": "121387478", "url": "https://it.wikipedia.org/wiki?curid=1877955", "title": "EC 1.14.13", "text": "La EC 1.14.13 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni accoppiati, con O2 come ossidante ed incorporazione di un atomo di ossigeno all'interno di ogni donatore (l'ossigeno incorporato non deriva necessariamente da O2). Uno dei due donatori \u00e8 NADH o NADPH."}
{"id": "1877957", "revid": "1442080", "url": "https://it.wikipedia.org/wiki?curid=1877957", "title": "EC 1.14.14", "text": "La EC 1.14.14 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni accoppiati, con O2 come ossidante ed incorporazione di un atomo di ossigeno all'interno di ogni donatore (l'ossigeno incorporato non deriva necessariamente da O2). Uno dei due donatori \u00e8 una flavina o una flavoproteina."}
{"id": "1877958", "revid": "17529982", "url": "https://it.wikipedia.org/wiki?curid=1877958", "title": "Musang", "text": ""}
{"id": "1877959", "revid": "1442080", "url": "https://it.wikipedia.org/wiki?curid=1877959", "title": "EC 1.14.15", "text": "La EC 1.14.15 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni accoppiati, con O2 come ossidante ed incorporazione di un atomo di ossigeno all'interno di ogni donatore (l'ossigeno incorporato non deriva necessariamente da O2). Uno dei due donatori \u00e8 una proteina con cluster ferro-zolfo ridotto."}
{"id": "1877961", "revid": "1442080", "url": "https://it.wikipedia.org/wiki?curid=1877961", "title": "EC 1.14.16", "text": "La EC 1.14.16 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni accoppiati, con O2 come ossidante ed incorporazione di un atomo di ossigeno all'interno di ogni donatore (l'ossigeno incorporato non deriva necessariamente da O2). Uno dei due donatori \u00e8 una pteridina ridotta."}
{"id": "1877962", "revid": "1442080", "url": "https://it.wikipedia.org/wiki?curid=1877962", "title": "EC 1.14.17", "text": "La EC 1.14.17 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni accoppiati, con O2 come ossidante ed incorporazione di un atomo di ossigeno all'interno di ogni donatore (l'ossigeno incorporato non deriva necessariamente da O2). Uno dei due donatori \u00e8 un ascorbato ridotto."}
{"id": "1877963", "revid": "121387508", "url": "https://it.wikipedia.org/wiki?curid=1877963", "title": "EC 1.14.18", "text": "La EC 1.14.18 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni accoppiati, con O2 come ossidante ed incorporazione di un atomo di ossigeno all'interno di ogni donatore (l'ossigeno incorporato non deriva necessariamente da O2)."}
{"id": "1877964", "revid": "1442080", "url": "https://it.wikipedia.org/wiki?curid=1877964", "title": "EC 1.14.19", "text": "La EC 1.14.19 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni accoppiati, con O2 come ossidante ed incorporazione o riduzione di ossigeno (l'ossigeno incorporato non deriva necessariamente da O2). L'ossidazione della coppia di donatori risulta nella riduzione di O2 a due molecole di acqua."}
{"id": "1877967", "revid": "1442080", "url": "https://it.wikipedia.org/wiki?curid=1877967", "title": "EC 1.14.20", "text": "La EC 1.14.20 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni accoppiati, con O2 come ossidante ed incorporazione di un atomo di ossigeno all'interno di ogni donatore (l'ossigeno incorporato non deriva necessariamente da O2). Uno dei due donatori \u00e8 2-ossoglutarato e l'altro \u00e8 deidrogenato."}
{"id": "1877968", "revid": "1442080", "url": "https://it.wikipedia.org/wiki?curid=1877968", "title": "EC 1.14.21", "text": "La EC 1.14.21 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni accoppiati, con O2 come ossidante ed incorporazione di un atomo di ossigeno all'interno di ogni donatore (l'ossigeno incorporato non deriva necessariamente da O2). Uno dei due donatori \u00e8 NADH o NADPH e l'altro \u00e8 deidrogenato."}
{"id": "1877970", "revid": "121387528", "url": "https://it.wikipedia.org/wiki?curid=1877970", "title": "EC 1.14.99", "text": "La EC 1.14.99 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni accoppiati, con O2 come ossidante ed incorporazione di un atomo di ossigeno all'interno di ogni donatore (l'ossigeno incorporato non deriva necessariamente da O2)."}
{"id": "1877977", "revid": "365417", "url": "https://it.wikipedia.org/wiki?curid=1877977", "title": "EC 1.16.1", "text": "La EC 1.16.1 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che ossidano ioni metallici con NAD o NADP come accettori di elettroni."}
{"id": "1877979", "revid": "287204", "url": "https://it.wikipedia.org/wiki?curid=1877979", "title": "EC 1.16.3", "text": "La EC 1.16.3 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che ossidano ioni metallici con ossigeno come accettore."}
{"id": "1877982", "revid": "287204", "url": "https://it.wikipedia.org/wiki?curid=1877982", "title": "EC 1.16.8", "text": "La EC 1.16.8 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che ossidano ioni metallici con flavina come accettore."}
{"id": "1877985", "revid": "1442080", "url": "https://it.wikipedia.org/wiki?curid=1877985", "title": "EC 1.17.1", "text": "La EC 1.17.1 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su gruppi CH o CH2 con NAD+ o NADP+ come accettori di elettroni."}
{"id": "1877986", "revid": "1442080", "url": "https://it.wikipedia.org/wiki?curid=1877986", "title": "EC 1.17.3", "text": "La EC 1.17.3 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su gruppi CH o CH2 con ossigeno come accettore di elettroni."}
{"id": "1877987", "revid": "1442080", "url": "https://it.wikipedia.org/wiki?curid=1877987", "title": "EC 1.17.4", "text": "La EC 1.17.4 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su gruppi CH o CH2 con disolfuro come accettore di elettroni."}
{"id": "1877988", "revid": "1442080", "url": "https://it.wikipedia.org/wiki?curid=1877988", "title": "EC 1.17.5", "text": "La sigla EC 1.17.5 indica una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su gruppi CH o CH2 con un chinone come accettore di elettroni."}
{"id": "1877989", "revid": "1442080", "url": "https://it.wikipedia.org/wiki?curid=1877989", "title": "EC 1.17.99", "text": "La EC 1.17.99 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su gruppi CH o CH2."}
{"id": "1877991", "revid": "547034", "url": "https://it.wikipedia.org/wiki?curid=1877991", "title": "EC 1.18.1", "text": "La EC 1.18.1 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano come donatori di elettroni proteine contenenti centri ferro-zolfo e NAD o NADP come accettori."}
{"id": "1877992", "revid": "767487", "url": "https://it.wikipedia.org/wiki?curid=1877992", "title": "Angerfist", "text": "Carriera.\nDanny Masseling inizia a fare musica all'et\u00e0 di 16 anni. Inizia a produrre loop e breakbeat a quattro battute, nei anni il suo interesse nel produrre musica \u00e8 iniziato a crescere. Dopo aver inviato una demo nel 1998 a Mark Vos, noto anche come DJ Buzz Fuzz, direttore della BZRK Records, inizia la sua carriera nel 2001. Il suo stile \u00e8 caratterizzato da kick secchi e distorti, melodie cupe, influenze drum &amp; bass e voci campionate da vari media, in particolare film, serie tv e brani hip hop Ha gi\u00e0 alcuni successi hardcore nel suo nome, tra cui: \"Chronic Disorder\", \"Dance with the Wolves\", \"Raise Your Fist\" e \"Riotstarter\". La sua crescente popolarit\u00e0 gli ha dato l'opportunit\u00e0 di produrre l'inno per Masters of Hardcore nel 2005, intitolato \"The World Will Shiver\". Angerfist si \u00e8 esibito in molti eventi noti come Tomorrowland, EDC, Ultra Music Festival,Sensation Black, Masters of Hardcore, Defqon.1, Mysteryland e Dominator. Ha conquistato il prestigioso 39\u00ba posto nella Top 100 DJs di DJ Mag del 2011. Nel 2018 si classifica 29\u00ba (posizione pi\u00f9 alta raggiunta da un DJ hardcore in tutta la storia), mentre nel 2020 36\u00ba. Durante gli spettacoli dal vivo si esibisce sempre indossando maschere da hockey su ghiaccio appositamente progettate e felpa con cappuccio bianca o nera. Ultimamente si esibisce da solo ma anni fa era spesso accompagnato da un Master of Cerimonies chiamato MC Prozac (Minne Roos) il quale \u00e8 un suo collaboratore, insieme anche a Crypsis. Entrambi DJ producers."}
{"id": "1877995", "revid": "365417", "url": "https://it.wikipedia.org/wiki?curid=1877995", "title": "EC 1.18.6", "text": "La EC 1.18.6 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano come donatori di elettroni proteine contenenti centri ferro-zolfo con diazoto come accettore."}
{"id": "1878002", "revid": "365417", "url": "https://it.wikipedia.org/wiki?curid=1878002", "title": "EC 1.19.6", "text": "La EC 1.19.6 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano come donatori di elettroni flavodossine ridotte e diazoto come accettore."}
{"id": "1878003", "revid": "330019", "url": "https://it.wikipedia.org/wiki?curid=1878003", "title": "Villanoce", "text": "Villanoce (\"Ranusce\" in genovese), \u00e8 una frazione del comune di Rezzoaglio.\nPosta sull'Appennino Ligure, nel cuore della val d'Aveto, tra Rezzoaglio e Santo Stefano d'Aveto sulla strada provinciale 654 R di Val Nure che collega Rezzoaglio al passo del Tomarlo (PR) dal quale si possono raggiungere Parma e Piacenza.\nDal 1815 al 1859 Villanoce, assieme alle localit\u00e0 di Cerisola, Magnasco e Pian di Fontana, fu zona di confine con la provincia di Bobbio del Regno di Sardegna, dal 1859 al 1923 fu zona di confine con il circondario di Bobbio della provincia di Pavia.\nFeste e Manifestazioni.\nPaese a vocazione turistica dove il Centro Sportivo si prodiga per mantenere intatte le tradizionali feste che da secoli segnano e accompagnano tutta la popolazione durante il periodo estivo.\nS. Rocco e Cian de Frunzun.\nLe manifestazioni pi\u00f9 importanti sono il 16 agosto, festa del patrono \"S. Rocco\", e il 17 agosto, giorno nel quale la popolazione del paese si reca fin dalle prime ore del mattino sui prati di \"\"Cian de Frunzun\"'. \"Raggiunto il luogo dai residenti e villeggianti percorrendo una strada sterrata in mezzo al verde, ogni famiglia e gruppi di amici si organizzano per passare la giornata all'insegna del buon cibo e del divertimento preparando il fuoco e le cibarie all'insegna del pi\u00f9 tipico pic-nic che in questi luoghi diventa qualcosa di impareggiabile.\nDurante la giornata, il \"Centro Sportivo Villanoce\" organizza ormai da oltre 80 anni una gara di bocce giocata interamente sui prati la quale risulta essere forte attrattiva anche per i villeggianti dei paesi prossimi a Villanoce. Oltre alla tradizionale gara, durante la giornate vengono realizzati giochi di ogni tipo, molto spesso ripresi dalle antiche tradizioni popolari del luogo."}
{"id": "1878005", "revid": "547034", "url": "https://it.wikipedia.org/wiki?curid=1878005", "title": "EC 1.20.1", "text": "La EC 1.20.1 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano come donatori di elettroni composti contenenti fosforo o arsenico, con NAD o NADP come accettore di elettroni."}
{"id": "1878006", "revid": "75118151", "url": "https://it.wikipedia.org/wiki?curid=1878006", "title": "EC 1.20.4", "text": "La EC 1.20.4 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano come donatori di elettroni composti contenenti fosforo o arsenico, con disolfuro come accettore di elettroni."}
{"id": "1878007", "revid": "365417", "url": "https://it.wikipedia.org/wiki?curid=1878007", "title": "EC 1.20.98", "text": "La EC 1.20.98 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano come donatori di elettroni composti contenenti fosforo o arsenico, con accettori noti."}
{"id": "1878008", "revid": "365417", "url": "https://it.wikipedia.org/wiki?curid=1878008", "title": "EC 1.20.99", "text": "La EC 1.20.99 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano come donatori di elettroni composti contenenti fosforo o arsenico, con accettori ignoti."}
{"id": "1878009", "revid": "123201394", "url": "https://it.wikipedia.org/wiki?curid=1878009", "title": "Mount Smart Stadium", "text": "Il Mt Smart Stadium, ex Ericsson Stadium, \u00e8 uno stadio di Auckland, Nuova Zelanda.\n\u00c8 lo stadio del team del National Rugby League dei New Zealand Warriors. Costruito ai piedi del Monte Smart, \u00e8 situato a 10 chilometri a sud del centro della citt\u00e0, nel sobborgo di Penrose. Lo stadio pu\u00f2 contenere fino a 47.000 persone."}
{"id": "1878012", "revid": "121387572", "url": "https://it.wikipedia.org/wiki?curid=1878012", "title": "EC 1.21.3", "text": "La EC 1.21.3 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su composti X-H e Y-H a formare un legame X-Y, utilizzando ossigeno come accettore di elettroni."}
{"id": "1878013", "revid": "365417", "url": "https://it.wikipedia.org/wiki?curid=1878013", "title": "EC 1.21.4", "text": "La EC 1.21.4 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su composti X-H e Y-H a formare un legame X-Y, utilizzando un disolfuro come accettore di elettroni."}
{"id": "1878014", "revid": "212348", "url": "https://it.wikipedia.org/wiki?curid=1878014", "title": "EC 1.21.99", "text": "La EC 1.21.99 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su composti X-H e Y-H a formare un legame X-Y."}
{"id": "1878021", "revid": "123728506", "url": "https://it.wikipedia.org/wiki?curid=1878021", "title": "Iconostasi bizantine in Italia", "text": "Liconostasi (\u03b5\u03b9\u03ba\u03bf\u03bd\u03bf\u03c3\u03c4\u03ac\u03c3\u03b9) \u00e8 la parete decorata da icone che separa il naos dal presbiterio, lo spazio dedicato ai fedeli da quello riservato alla liturgia, la parte \u201csensibile\u201d da quella \u201cintellegibile\u201d. Le icone sono generalmente disposte in un ordine gerarchico che interpreta la formula centrale della teologia bizantina.\nIl dogma della Trinit\u00e0 si afferma simbolicamente attraverso la tripartizione della struttura architettonica suddivisa in nartece, naos e presbiterio (o bema sacro) \u2013 a sua volta tripartito in un'abside centrale e due pastophoria \u2013 e nella disposizione iconografica distribuita nei tre registri sopra menzionati. \nL'iconostasi, cos\u00ec come la conosciamo, \u00e8 il risultato finale, fissatosi in forma canonica, di quel lungo processo evolutivo delle diverse soluzioni architettoniche nelle quali prese forma il divisorio del bema, la cui origine si pu\u00f2 far risalire al periodo precristiano, nel Sancta Sanctorum ebraico.\nDurante l'epoca paleocristiana il presbiterio era separato dalla navata tramite una barriera bassa (recinto presbiteriale) in marmo oppure da un divisorio alto a schema porticato, sempre in marmo (pergula). Mentre in Occidente prevalsero i divisori del primo tipo, a Bisanzio venne preferito, e infine si impose, quello alto.\nLa struttura architettonica delle chiese bizantine riflette quella gerarchia dei prototipi divini che regola il sistema delle immagini, basato sui principi che governano l'organizzazione propria della Chiesa ortodossa. La chiesa deve in sostanza prestarsi ad essere il ricettacolo ideale del sistema gerarchico iconografico, e pu\u00f2 essere interpretata come immagine: \nIn Italia meritano attenzione le iconostasi delle chiese, alcune ancora legate fermamente ai riti ortodosso-bizantini, di: San Giorgio a Venezia, San Nicola a Trieste, San Nicola a Bari, Santissima Annunziata e Santissima Trinit\u00e0 a Livorno, Sant'Anna ad Ancona, Santa Maria degli Angeli a Barletta, Santi Pietro e Paolo a Napoli, San Nicola dei Greci a Lecce, sia per il loro intrinseco valore storico-artistico, sia perch\u00e9 offrono una panoramica sufficientemente esauriente dell'evoluzione dell'arte post-bizantina, al di fuori del contesto balcanico-orientale, in una viva dialettica con l'arte e la cultura occidentale. Altri casi degni di nota, perch\u00e9 di costruzione moderna su un impianto iconografico antico e in un contesto molto lontano dall'ambiente d'origine o della tradizione orientale, sono l'iconostasi della cappella nella sede dell'associazione Russia cristiana, a Seriate (Bergamo) e le numerose iconostasi nelle chiese delle comunit\u00e0 Albanesi d'Italia stabilitosi in Italia e Sicilia nel XV secolo e professanti il rito bizantino."}
{"id": "1878023", "revid": "1318658", "url": "https://it.wikipedia.org/wiki?curid=1878023", "title": "Janice Soprano", "text": "Janice Soprano Baccalieri, interpretata dall'attrice Aida Turturro, \u00e8 la sorella maggiore di Tony, protagonista della serie televisiva \"I Soprano\" dell'emittente televisiva statunitense HBO.\n\u00c8 uno dei personaggi principali della serie, nonostante sia stata introdotta solo a partire dalla stagione 2.\nNelle scene in flashback della giovinezza \u00e8 interpretata da Madeline Blue e da Juliet Fox.\nIn italiano \u00e8 doppiata da Cinzia De Carolis.\nBiografia.\nJanice irrompe nella vita di Tony dopo essersi assentata per molti anni, passati (come viene raccontato a posteriori da lei stessa) a cercare una propria strada e una dimensione, artistica e spirituale (dopo aver viaggiato in India e in Sri Lanka aveva anche cambiato nome in \"Parvati\").\nCome accennato, entra in scena nella stagione 2 quando, rimasta senza soldi, con un matrimonio fallito e un figlio disperso per il mondo, mira alla presunta eredit\u00e0 della madre Livia, ricoverata e ormai anziana.\nAvendo solo una pensione d'invalidit\u00e0 per un mai chiarito problema al tunnel carpale di una mano, chiede quindi aiuto a Tony, col quale riprende un rapporto burrascoso e spesso umoristico: la vicinanza tra i due fratelli non ristabilisce il legame, anzi lo peggiora, in quanto Janice (che ha una personalit\u00e0 che per molti tratti ricorda quella della madre) complica continuamente la vita a Tony.\nIl punto di rottura tra i due (che provoca una ripresa degli attacchi di panico di Tony) avviene quando Janice riprende la relazione con una vecchia fiamma della sua adolescenza, Richie Aprile, appena uscito di galera e desideroso di sistemarsi e riacquistare una posizione di prestigio all'interno dell'organizzazione DiMeo.\nJanice spinge Richie a esporsi sempre maggiormente con Tony, fino a quando viene paventato un attentato al boss: ma le cose precipitano durante una lite, e Janice fa fuori Richie proprio alla vigilia delle nozze, sparandogli due colpi al petto (ep. 25). \nTony rimedia alla situazione, occultando il cadavere di Richie e spedendo Janice a Seattle, dove cercher\u00e0 di rifarsi una vita.\nL'anno successivo, in occasione della morte di Livia, Janice ritorna e si stabilisce nella casa della madre.\nQui inizier\u00e0 una serie di relazioni con altri esponenti mafiosi, quali Ralph Cifaretto e, in seguito, dopo la morte di Karen Baccalieri (ep. 42), con Bobby Bacala con cui convola a nozze e da cui ha una figlia, Nica.\nPersonalit\u00e0.\nAnche se mai apertamente ammesso, Janice ha molti punti di contatto con la madre: il narcisismo, l'ipocrisia, la capacit\u00e0 di manipolare a proprio piacimento le situazioni e i comportamenti del fratello e dei fidanzati, usando spesso l'inganno per i propri scopi. Ricatta Svetlana, l'ex badante della madre, arrivando a rubarle la protesi della gamba: istiga Richie e Ralph a schierarsi contro il fratello Tony e usa la perfidia perfino con i bambini di Bobby dopo che questo, rimasto vedovo, non riusciva a superare il proprio lutto e rifarsi una vita sentimentale.\nCaratteristiche narrative.\nChase, ideatore della serie e di tutti i personaggi, usa il personaggio di Janice principalmente come un alter ego di Donna Livia: sebbene non abbia su Tony la stessa influenza della madre, rimane sempre la sorella maggiore e Tony ne \u00e8 influenzato (come quando riesce a convincere Johnny Sack a svendere a Bobby la splendida ed enorme villa di sua propriet\u00e0, in seguito al suo arresto, ep. 75).\nDurante le sedute dalla dott.ssa Melfi, questa influenza e l'atteggiamento ricattatorio di Janice emergono anche nei racconti dell'infanzia di Tony e della famiglia Soprano.\nIl personaggio ha anche un evidente richiamo umoristico e spezza molto spesso la linea tragica del racconto con situazioni pi\u00f9 leggere: in particolare nelle scene di sesso con i fidanzati o nelle sue ricadute spirituali, in cui si avvicina ora a un movimento ora ad un altro, dimostrando una mancanza totale di coerenza, una limitatezza culturale e un approccio superficiale alle religioni e alle mode. Solo il matrimonio con Bobby calma la sua indole inquieta, scostante e spesso aggressiva."}
{"id": "1878030", "revid": "109875563", "url": "https://it.wikipedia.org/wiki?curid=1878030", "title": "Paramananda Jha", "text": "Jha \u00e8 stato eletto primo vicepresidente della Repubblica nepalese dall'Assemblea Costituente il 19 luglio 2008 con 305 voti su 578, in virt\u00f9 di un accordo politico per la convergenza del voto tra il suo partito (Madhesi Jana Adhikar Forum), il Partito del Congresso Nepalese ed il Partito Comunista del Nepal Unificato Marxista-Leninista. Ha prestato giuramento il 23 luglio 2008."}
{"id": "1878035", "revid": "767487", "url": "https://it.wikipedia.org/wiki?curid=1878035", "title": "Curridabat", "text": "Curridabat \u00e8 un distretto della Costa Rica, capoluogo del cantone omonimo, nella provincia di San Jos\u00e9."}
{"id": "1878036", "revid": "83531", "url": "https://it.wikipedia.org/wiki?curid=1878036", "title": "Galati Superiore", "text": "Galati Superiore (anche Galati Santa Lucia) \u00e8 una frazione collinare della Circoscrizione I del comune di Messina, posta circa 13\u00a0km a sud del centro cittadino, all'interno di una vallata chiusa da colline, coltivate ad agrumeti, oliveti e vigneti. Confina a nord con Mili San Marco, ad est con Galati Inferiore (o Galati Sant'Anna), a sud con Santa Margherita (con la quale \u00e8 collegata da un antico sentiero passante contrada Landolina) e ad ovest con le colline prospicienti Mili San Pietro.\nToponimo.\n, in quanto anticamente il territorio del paese era zona di pascolo e i suoi abitanti praticavano la pastoria e l'allevamento del bestiame. Col tempo si aggiunse l'appellativo di \"Santa Lucia\", in quanto c'era in loco una piccola chiesetta dedicata alla santa siracusana.\nStoria.\nLe origini del villaggio risalgono all'incirca all'anno 1550 circa, allorch\u00e9 i terreni agricoli appartenenti al demanio (catapano) vennero dati in gabella e disboscate le colline che fino a quel tempo erano \"bosco imperiale\", vennero impiantati degli oliveti, dei quali ancor oggi rimangono molte rigogliose piante secolari. L'altra risorsa economica era data dalla pastorizia e dell'allevamento del bestiame, che fino agli anni '60 del XX secolo, hanno rappresentato l'unica fonte di reddito del villaggio.&lt;br&gt; Il terremoto del 1908 distrusse la chiesa di Santa Lucia, che venne ricostruita in legno. Dopo pochi anni, nel 1917, un'alluvione caus\u00f2 danni gravissimi al villaggio, facendo sparire anche la chiesetta che non fu mai pi\u00f9 ricostruita.\nViabilit\u00e0 e trasporti pubblici.\nIl villaggio \u00e8 raggiungibile percorrendo la stretta Strada Provinciale n\u00b0 37 che partendo da bivio di Galati Marina, sulla Strada statale 114 Orientale Sicula, attraversa l'abitato di Galati Sant'Anna e giunge in paese. Il tutto per un totale di km. 1,5. La viabilit\u00e0 minore \u00e8 rappresentata da due viuzze: via Landolina e via Castelluccio.\nLuoghi di culto.\nLa chiesa di Santa Lucia, distrutta nel 1917 da un'alluvione, non fu mai pi\u00f9 ricostruita. Il 13 dicembre, giorno di Santa Lucia, da oltre un decennio sono stati ripristinati i festeggiamenti in onore della santa, con una cerimonia religiosa seguita dalla processione del quadro.\nMonumenti e arte.\nLe uniche costruzioni del passato sono: la casa dei Marino (XIX secolo), gi\u00e0 proprietari di vasti appezzamenti di terreno e la torre di un pozzo artesiano (met\u00e0 XIX secolo).\nCon la distruzione della chiesa nel 1917, and\u00f2 perduto un quadro raffigurante Santa Lucia, di autore ignoto, risalente al XVII secolo.&lt;br&gt; Il \"castelluccio\" spagnolo, del quale rimangono poche tracce, pare che fosse stato costruito col preciso compito di controllare il passaggio sul \"Camino Real\". Questa era una mulattiera che collegava i vari villaggi dall'interno, scavalcando le colline, ed era usata al posto della vecchia strada consolare romana, che passando adiacente alla costa era considerata insicura.\nIl \"Camino Real\" (la strada \u00e8 ancora oggi chiamata \"Reale\"), fungeva da strada militare in caso di invasioni dal mare.\nAttivit\u00e0 umane.\nNegli ultimi anni, alcune attivit\u00e0 artigianali (frantoio, impiantistica di gas metano e panificio) fanno parte della microeconomia del villaggio.\nUn campo di calcetto \u00e8 l'unico impianto sportivo del villaggio."}
{"id": "1878037", "revid": "486946", "url": "https://it.wikipedia.org/wiki?curid=1878037", "title": "Targhe automobilistiche dell'Isola di Man", "text": ""}
{"id": "1878039", "revid": "1573940", "url": "https://it.wikipedia.org/wiki?curid=1878039", "title": "Niccol\u00f2 d'Aiello", "text": "Biografia.\nEra il secondogenito del cancelliere del Regno di Sicilia Matteo da Salerno. Fu un consigliere fidato alla corte di Tancredi di Sicilia ed uno degli attori della guerra di successione che contrappose quest'ultimo all'imperatore Enrico VI.\nAi tempi in cui Enrico marciava per assediare Napoli nel 1191, le frange dei salernitani fedeli all'imperatore inviarono una lettera al sovrano promettendogli ricovero. L'arcivescovo Niccol\u00f2, la cui famiglia era ostile agli Hohenstaufen, dovette allora abbandonare Salerno per Napoli; qui prese il comando per la difesa della citt\u00e0 allorch\u00e9 Riccardo di Acerra fu ferito.\nInsieme all\"'ammiratus ammiratorum\" Margarito da Brindisi protessero con successo la citt\u00e0 e costrinsero l'imperatore ad abbandonare l'assedio. Tuttavia ci\u00f2 ebbe poco effetto sugli esiti della guerra. Infatti Enrico fu incoronato il 25 dicembre del 1194 a Palermo ed alla cerimonia furono presenti non solo Niccol\u00f2 ma anche Riccardo di Acerra, Margarito e la regina Sibilla. Quattro giorni dopo furono tutti arrestati con l'accusa di cospirazione (probabilmente inventata) e trasferiti nelle prigioni tedesche. Qui Niccol\u00f2 rimase per diversi anni, malgrado le intercessioni di papa Innocenzo III."}
{"id": "1878040", "revid": "486946", "url": "https://it.wikipedia.org/wiki?curid=1878040", "title": "Targhe automobilistiche di Guernsey", "text": ""}
{"id": "1878041", "revid": "149727", "url": "https://it.wikipedia.org/wiki?curid=1878041", "title": "Stazione della Citt\u00e0 del Vaticano", "text": ""}
{"id": "1878042", "revid": "486946", "url": "https://it.wikipedia.org/wiki?curid=1878042", "title": "Targhe automobilistiche di Jersey", "text": ""}
{"id": "1878043", "revid": "112180032", "url": "https://it.wikipedia.org/wiki?curid=1878043", "title": "Methuselah Mouse Prize", "text": "Il Methuselah Mouse Prize o Mprize \u00e8 un premio di 4,5 milioni di dollari creato nel 2003 per accelerare le ricerche in merito all'invecchiamento e al rinnovo delle cellule. Il Methuselah Mouse Prize \u00e8 gestito dalla Methuselah Foundation, un organismo che raggruppa studenti e scienziati volontari, intorno a progetti SENS e Mprize.\nIl Methuselah Mouse Prize ricompensa gli scienziati capaci di allungare in maniera considerevole la vita di un topolino cavia. Il premio \u00e8 stato intitolato a Matusalemme, uno dei patriarchi citato nel libro della Genesi. Il fondatore del progetto \u00e8 Aubrey de Grey, gerontologo e cofondatore della Methuselah Foundation. Il premio \u00e8 stato promosso dalla BBC e da Fortune magazine. Le donazioni hanno superato la soglia dei 4 milioni di dollari nel dicembre 2006. L'idea del premio \u00e8 stata ispirata dall'Ansari X Prize, creato per accelerare il lancio di un vettore a condizioni molto pi\u00f9 economiche di quelle della NASA."}
{"id": "1878049", "revid": "106908", "url": "https://it.wikipedia.org/wiki?curid=1878049", "title": "Caroselli", "text": ""}
{"id": "1878050", "revid": "4175", "url": "https://it.wikipedia.org/wiki?curid=1878050", "title": "Ferrovia Roma-Viterbo", "text": "Ferrovia Roma-Viterbo pu\u00f2 riferirsi a:"}
{"id": "1878052", "revid": "124124812", "url": "https://it.wikipedia.org/wiki?curid=1878052", "title": "Targhe d'immatricolazione dell'Ossezia del Sud", "text": "Il governo separatista della Repubblica dell'Ossezia del Sud emette le proprie targhe d'immatricolazione nel territorio separatista. &lt;br&gt;Sulla zona controllata dal governo della Georgia, invece, vengono apposte sui veicoli le targhe georgiane. Dal 2004 ad auto, moto e mezzi pesanti immatricolati con targhe dell'Ossezia del Sud non \u00e8 consentito l'accesso alla zona controllata dal governo georgiano, mentre le targhe della Georgia rimangono a tutt'oggi proibite nel territorio autoproclamatosi indipendente.\nDescrizione.\nA partire dal 2006 viene emesso un formato simile a quello utilizzato in Russia dal 1994. La combinazione standard \u00e8 composta da una lettera, tre cifre e due lettere (da due lettere e quattro cifre nei rimorchi e nei motocicli) che appartengono all'alfabeto cirillico; ne sono per\u00f2 usate solo 12, che assomigliano ad altrettante lettere dell'alfabeto latino: \u0410, \u0412, \u0415, \u041a, \u041c, \u041d, \u041e, \u0420, \u0421, \u0422, \u0423, \u0425. A sinistra, separate da una linea verticale, sono impresse in alto la bandiera dell'Ossezia del Sud e in basso le lettere RSO, che stanno per \"Republic of South Ossetia\". \nFormati speciali.\nIl blocco alfanumerico delle vetture dei membri del Governo e del Presidente \u00e8 composto dalle lettere fisse AA seguite da un numero di tre cifre e una lettera variabile; manca la sigla \"RSO\" sotto la bandiera. &lt;br&gt;La sigla suddetta non \u00e8 presente neppure nelle combinazioni speciali sotto elencate (0 = cifra):\nLe targhe degli automezzi dell'esercito e quelle della polizia hanno quattro cifre e due lettere; i caratteri sono rispettivamente bianchi su fondo nero e bianchi su fondo azzurro. Nei veicoli della polizia si trovano le lettere fisse MM, in quelli dell'esercito MO.\nLe targhe d'immatricolazione delle vetture dei corpi diplomatici sono rosse con scritte bianche: le lettere \"RSO\" sono seguite dalla lettera D di dimensioni ridotte e da un numero progressivo di tre cifre.\nVecchio formato.\nIl formato fino al 2006 era quello standard delle targhe dell'Unione Sovietica, ossia il GOST 3207-77. Le targhe erano a caratteri neri su sfondo bianco; la combinazione alfanumerica era composta da quattro cifre seguite dalle lettere cirilliche \u042e\u041e\u0420 (\u042e\u0433\u043e-\u041e\u0441\u0435\u0442\u0438\u043d\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430, che in russo significa \"Repubblica dell'Ossezia del Sud\"). Questo sistema poteva fornire appena 9.999 combinazioni."}
{"id": "1878054", "revid": "196390", "url": "https://it.wikipedia.org/wiki?curid=1878054", "title": "Tell el Fakhariya", "text": ""}
{"id": "1878059", "revid": "109720715", "url": "https://it.wikipedia.org/wiki?curid=1878059", "title": "Alpine Club", "text": "L 'Alpine Club (parola inglese che significa \"Club Alpino\") \u00e8 una associazione alpinistica del Regno Unito, fondata a Londra nel 1857.\nEra inizialmente descritta come \"A club of English gentlemen devoted to mountaineering, first of all in the Alps, members of which have successfully addressed themselves to attempts of the kind on loftier mountains.\" (Trad.: \"Una associazione di gentiluomini inglesi praticanti l'alpinismo, specialmente nelle Alpi, i cui membri si sono dedicati con successo a tentativi del genere su montagne pi\u00f9 alte\").\nFu la prima associazione del genere a nascere; negli anni successivi nacquero tutte le principali associazioni alpinistiche degli altri Paesi.\nDal 1863 l'Alpine Club pubblica \"The Alpine Journal\", la pi\u00f9 antica rivista alpinistica. Oggetto degli articoli sono soprattutto le avventure dei maggiori alpinisti, i cui racconti sono corredati di numerose carte e mappe. Il giornale servir\u00e0 da modello ad altre riviste specialistiche del settore che appariranno negli anni seguenti."}
{"id": "1878060", "revid": "486946", "url": "https://it.wikipedia.org/wiki?curid=1878060", "title": "Targhe automobilistiche delle Isole \u00c5land", "text": ""}
{"id": "1878061", "revid": "806297", "url": "https://it.wikipedia.org/wiki?curid=1878061", "title": "Nicola D'Ajello", "text": ""}
{"id": "1878065", "revid": "126257", "url": "https://it.wikipedia.org/wiki?curid=1878065", "title": "Milano Jazzin' Festival", "text": ""}
{"id": "1878066", "revid": "287204", "url": "https://it.wikipedia.org/wiki?curid=1878066", "title": "Romualdo Guarna", "text": ""}
{"id": "1878070", "revid": "24281", "url": "https://it.wikipedia.org/wiki?curid=1878070", "title": "Galati Sant'Anna", "text": ""}
{"id": "1878073", "revid": "599013", "url": "https://it.wikipedia.org/wiki?curid=1878073", "title": "Isaac Fontaine", "text": "Carriera.\nDopo un primo periodo alla Jesuit Carmichael High School nella natia Sacramento, svolge la sua carriera universitaria presso la Washington State University, dove nell'ultimo anno registra una media di 21,9 punti a gara e 45,7% nel tiro da tre, diventando il miglior marcatore di tutti i tempi dell'universit\u00e0 con un record di 2.003 punti complessivi nei quattro anni di permanenza.\nNella stagione 1997-98 debutta in Serie A1 con la canotta della Scavolini Pesaro, dove disputa solo cinque partite alla media di 14,8 punti, prima di essere tagliato ad ottobre e rimpiazzato da Melvin Booker. Allo stesso tempo l'Olimpia Pistoia si interessa a lui, ma il trasferimento in Toscana sfuma poich\u00e9 la dirigenza pesarese sceglie di mantenerlo in rosa ancora per qualche giorno durante l'inserimento di Booker.\nTra il novembre 1997 e l'aprile 1998, Fontaine ha una parentesi al Nancy nel campionato di Pro A, dove segna una media di 14,5 punti in 21 partite. Ritorna quindi in patria per prendere parte alla CBA, prima con i Connecticut Pride e poi con i La Crosse Bobcats, con i quali si conferma su buoni livelli (21,4 punti di media con il 44,7% da tre).\nNell'aprile 2001 firma un contratto con il Basket Rimini per le ultime quattro partite di un'annata alquanto travagliata per i romagnoli, alla ricerca disperata di punti salvezza: Fontaine alterna buone prestazioni (25 punti sia contro Siena che contro Verona) ad altre meno convincenti, come i soli 4 punti nell'importante trasferta persa a Roseto o i 9 punti nella sconfitta sul campo della Fortitudo Bologna che decreta la retrocessione in Legadue.\nRitornato negli States, fa parte dei Mobile Revelers della lega NBDL, ma nel marzo del 2002 viene chiamato dai Memphis Grizzlies con un contratto di 10 giorni, arrivando cos\u00ec a giocare le prime e uniche sei partite in NBA della sua carriera. Successivamente, dopo questa breve parentesi, torna ai Mobile Revelers con cui vince la NBDL 2002-03.\nSbarca poi nelle Filippine per disputare il campionato nazionale con la maglia degli Alaska Aces, venendo nominato MVP dell'intera competizione. Torna a giocare nella NBDL nell'annata 2003-04, questa volta con gli Huntsville Flight, con cui segna 10,5 punti a partita.\nNell'aprile del 2004 ottiene un ingaggio a gettone con la Pompea Napoli, dove sostituisce temporaneamente Mike Penberthy per due partite: il tabellino delle due gare parla rispettivamente di 6 e di 4 punti all'attivo. Nella stagione successiva, Fontaine \u00e8 invece di scena in un altro torneo asiatico, quello cinese: veste infatti la casacca degli Zhejiang Horses nel campionato 2004-05."}
{"id": "1878075", "revid": "52076", "url": "https://it.wikipedia.org/wiki?curid=1878075", "title": "Sikannu", "text": ""}
{"id": "1878077", "revid": "599013", "url": "https://it.wikipedia.org/wiki?curid=1878077", "title": "Alvan Adams", "text": "Ha disputato 14 campionati NBA, tutti con la maglia dei Phoenix Suns.\nCarriera.\nAlto (6'9\"), Alvan Adams si mise in luce rivestendo sia il ruolo di ala grande che quello di centro con una brillantissima carriera all'Universit\u00e0 dell'Oklahoma, al termine della quale fu selezionato al primo giro del Draft NBA 1975 dai Phoenix Suns come quarta scelta assoluta.\nNella sua stagione di esordio in NBA Adams condusse inaspettatamente la sua squadra attraverso i play-off venendo sconfitti solo nella finale per il titolo NBA dai Boston Celtics. Quell'anno Adams vinse il NBA Rookie of the Year Award e fu selezionato per l'All-Star Game.\nAdams trascorse tutta la sua carriera NBA con i Phoenix Suns fino al 1988, anno del suo ritiro. La sua maglia numero 33 \u00e8 stata ritirata dai Suns."}
{"id": "1878081", "revid": "117198779", "url": "https://it.wikipedia.org/wiki?curid=1878081", "title": "Arnold Wesker", "text": "Fu autore di 42 drammi, 4 volumi di racconti, 2 volumi di saggi, un libro di giornalismo, un libro per bambini, molti articoli e poesie. I suoi drammi sono stati tradotti in 17 lingue ed allestiti in tutto il mondo.\nBiografia.\nNato nell'East End di Londra da una famiglia di immigrati ebrei russi e ungheresi, termin\u00f2 le scuole a 14 anni, indotto dalle necessit\u00e0 economiche ad esercitare svariati lavori non qualificati. Dall'esperienza nella ristorazione (dapprima come sguattero, poi come aiuto cuoco e pasticcere) ricaver\u00e0 alcuni dei suoi lavori pi\u00f9 riusciti, \"The Kitchen\" e \"Chips with Everithing\". Come militare di leva prest\u00f2 servizio nella RAF. \"Queste molteplici esperienze fanno di Arnold Wesker un socialista appassionato, utopista fino all'ingenuit\u00e0\" . Nel 1956 prese avvio la sua carriera di drammaturgo e, subito dopo le prime rappresentazioni dei suoi lavori, nel 1959, l'\"Evening Standard\" lo proclam\u00f2 il \"pi\u00f9 promettente autore teatrale dell'anno\" . \nI suoi primi lavori furono allestiti dalla English Stage Company al Royal Court Theatre e prodotti da George Devine e, in seguito, da William Gaskill. Talvolta diresse personalmente la regia delle sue opere, oltre che a Londra, all'Avana, a Stoccolma, a Monaco, ad Aarhus, a Oslo, e a Roma.\nRicevette tre lauree ad honorem\ne nel 2006 fu nominato \"Sir\". In Italia gli venne conferito il Premio Marzotto per \"La citt\u00e0 tutta d'oro\". \nArnold Wesker \u00e8 morto nel 2016, reso ormai invalido dalla Malattia di Parkinson. Il suo archivio \u00e8 stato acquistato dall'Universit\u00e0 del Texas."}
{"id": "1878082", "revid": "219110", "url": "https://it.wikipedia.org/wiki?curid=1878082", "title": "Cannone elettronico", "text": "Con il termine cannone elettronico si usa indicare il catodo di un tubo a raggi catodici e gli altri componenti che insieme a questo elettrodo generano l'emissione e la concentrazione di un fascio di elettroni (detto anche pennello elettronico) con una precisa energia cinetica. \nTipicamente viene usato come componente dei tubi catodici per televisori o monitor, o in altri strumenti come i microscopi elettronici e gli acceleratori di particelle.\nCaratteristiche.\nI cannoni elettronici si possono classificare in base a:\nUn cannone elettronico DC, elettrostatico termoionico, \u00e8 formato da varie parti: \nun catodo che viene scaldato per creare un flusso di elettroni mediante emissione termoionica, degli elettrodi che generano un campo elettrico per la focalizzazione del fascio, come un cilindro di Wehnelt e uno o pi\u00f9 anodi che accelerano, per via di un'elevata differenza di potenziale rispetto al catodo e focalizzano ulteriormente gli elettroni.\nUn anello repulsivo posto tra di loro focalizza gli elettroni in un piccolo spot sull'anodo a spese di una minore intensit\u00e0 del campo di estrazione sulla superficie del catodo.\nSpesso in corrispondenza di questo spot c'\u00e8 un foro con lo scopo di collimare gli elettroni che passano e che raggiungono quindi un secondo anodo chiamato \"collettore\". \nQuesta disposizione \u00e8 simile a una lente di Einzel.\nUna sorgente di ioni consiste in un cilindro, in cui il gas entra da una faccia, subisce un bombardamento con elettroni dalla superficie laterale, ed \u00e8 soggetto ad un potenziale di estrazione dall'altra faccia. L'intera struttura ha il ruolo del catodo e l'estrattore ha il ruolo dell'anodo e un anello prendo il ruolo del cilindro di Wehnelt.\nMolti tubi catodici a colori, come ad esempio quelli utilizzati nei televisori, sono costituiti da queste sorgenti, ognuna in grado di produrre differenti flussi di elettroni. Ciascun fascio attraversa una maschera su cui gli elettroni colpiscono un fosforo rosso, verde o blu in modo da illuminare un pixel sullo schermo. Il colore risultante \u00e8 il risultato della sintesi additiva di questo processo.\nUn cannone elettronico pu\u00f2 anche essere usato per ionizzare particelle, aggiungendo o rimuovendo elettroni da un atomo.\nQuesta tecnologia \u00e8 talvolta usata nella spettrometria di massa in un processo chiamato ionizzazione elettronica per ionizzare particelle vaporizzate o gassose."}
{"id": "1878089", "revid": "17531054", "url": "https://it.wikipedia.org/wiki?curid=1878089", "title": "Marko Jaric Latsis", "text": ""}
{"id": "1878090", "revid": "767487", "url": "https://it.wikipedia.org/wiki?curid=1878090", "title": "Studio Box 2008", "text": "Studio Box 2008 \u00e8 una raccolta di album ufficiale dei Subsonica.\nL'interno contiene tutti gli album del gruppo dal 1997 al 2005 salvo i live \"Coi piedi sul palco - EP\", \"Controllo del livello di rombo\", \"Terrestre live e varie altre disfunzioni\".\nI CD hanno tutti una loro confezione in cartoncino con la copertina delle custodie originali, insieme a loro \u00e8 stato inserito un mini album con copertina bianca chiamato r.m.x.s, contenente remix apparsi nei precedenti singoli come \"Liberi tutti (Subsonica Remix)\" (apparso anche nel \"best of\" non ufficiale SUBurbani) e U.F.O (apparso anche nel vinile lacerba).\nIl cd r.m.x.s \u00e8 un'esclusiva per questa raccolta."}
{"id": "1878091", "revid": "17531065", "url": "https://it.wikipedia.org/wiki?curid=1878091", "title": "Marko Jari\u0107 Latsis", "text": ""}
{"id": "1878096", "revid": "196390", "url": "https://it.wikipedia.org/wiki?curid=1878096", "title": "Bronzo Medio", "text": ""}
{"id": "1878098", "revid": "1160330", "url": "https://it.wikipedia.org/wiki?curid=1878098", "title": "Lente di Einzel", "text": "Una lente di Einzel \u00e8 una lente elettrostatica utilizzata per collimare un fascio di particelle cariche attraverso dei campi elettrici. \nDescrizione.\n\u00c8 formata da tre cilindri metallici cavi, separati da un piccolo divario, attraversati in sequenza dalle particelle cariche, in cui il cilindro centrale \u00e8 posto a un potenziale elettrico diverso rispetto agli altri due. Nel caso in cui questo sia pi\u00f9 alto (il caso pi\u00f9 comune), la lente viene detta \"accelerante\"; nel caso in cui questo sia pi\u00f9 basso, la lente viene detta \"decelerante\", anche se in entrambi i casi l'energia cinetica finale della particella \u00e8 uguale a quella iniziale e, cio\u00e8, complessivamente la particella riceve un'accelerazione media nulla."}
{"id": "1878100", "revid": "1543377", "url": "https://it.wikipedia.org/wiki?curid=1878100", "title": "Stadio Pocitos", "text": "Lo stadio Pocitos (spagn. \"estadio Pocitos\") era uno stadio di calcio situato nel quartiere di Pocitos a Montevideo, Uruguay.\nEdificato nel 1921, fu utilizzato come proprio impianto casalingo dal Pe\u00f1arol, che vi esord\u00ec il 6 novembre di quell'anno in amichevole (finita 1-1) contro il River Plate di Buenos Aires.\nNonostante la sua ridotta capienza, lo stadio Pocitos ospit\u00f2, nel 1930, due partite del primo mondiale di calcio, disputatosi proprio in Uruguay. Per la verit\u00e0, nei programmi originari degli organizzatori del mondiale, le sfide in questione si sarebbero dovute giocare ambedue al Centenario: tuttavia, i lavori di edificazione di quest'ultimo (costruito appositamente per il mondiale del 1930) furono ritardati dal maltempo e poterono concludersi solo giusto in tempo per l'esordio, il 18 luglio, dell' padrone di casa.\nIl 13 luglio and\u00f2 in scena allo stadio Pocitos la prima partita della storia dei mondiali di calcio, tra e , valevole per il gruppo 1: al 19' minuto, il francese Lucien Laurent realizz\u00f2 il primo goal della storia dei mondiali, battendo il portiere messicano \u00d3scar Bonfiglio. La partita fin\u00ec 4-1 per i francesi.\nL'indomani, il piccolo stadio fu teatro di una nuova partita, quella tra e , valevole per il gruppo 3 (nel quale era ricompreso anche l' padrone di casa): la vittoria arrise ai rumeni, che si imposero per 3-1.\nFino al 1933, lo stadio Pocitos continu\u00f2 ad essere utilizzato dal Pe\u00f1arol per le gare interne di campionato. Quell'anno, poi, il club \"aurinegro\" ripieg\u00f2 su stadi ben pi\u00f9 grandi, il \"Las Acacias\" (noto oggi con il nome di \"stadio Contador Damiani\") e, per le gare pi\u00f9 importanti, il Centenario.\nIl piccolo stadio di Pocitos fu demolito nel 1940, per lasciar spazio alle nuove strade e ai palazzi del crescente quartiere montevideano. Tuttavia, data l'importanza che questo impianto ha rivestito nella storia dei mondiali di calcio (teatro della prima partita e del primo goal della storia della massima rassegna calcistica), \u00e8 stata collocato un piccolo monumento in \"calle Coronel Alegre\", presso l'intersezione con \"calle Charr\u00faa\", nel punto in cui sorgeva il centro del terreno di gioco."}
{"id": "1878102", "revid": "17531251", "url": "https://it.wikipedia.org/wiki?curid=1878102", "title": "Basket Udine", "text": ""}
{"id": "1878105", "revid": "17531259", "url": "https://it.wikipedia.org/wiki?curid=1878105", "title": "Udine Basket", "text": ""}
{"id": "1878108", "revid": "339392", "url": "https://it.wikipedia.org/wiki?curid=1878108", "title": "B movie", "text": ""}
{"id": "1878110", "revid": "767487", "url": "https://it.wikipedia.org/wiki?curid=1878110", "title": "Stadio Auguste Delaune", "text": "Lo stadio Auguste Delaune (in francese \"Stade Auguste-Delaune\"), in precedenza Stade Municipal Velodrome, \u00e8 un impianto sportivo francese di Reims.\n\u00c8 utilizzato soprattutto per le partite di calcio. Lo stadio \u00e8 in grado di ospitare persone ed \u00e8 stato costruito nel 1931. Durante la Coppa del Mondo 1938 ha ospitato una partita.\nMeeting Gaz de France.\nLo stadio \u00e8 stato teatro della prima edizione, nel 1984, del Meeting Gaz de France (attualmente denominato \"Meeting Areva\"), importante meeting di atletica leggera del circuito IAAF."}
{"id": "1878111", "revid": "729019", "url": "https://it.wikipedia.org/wiki?curid=1878111", "title": "Battaglia di Refugio", "text": "La battaglia di Refugio fu combattuta principalmente il 14 marzo 1936 vicino a Refugio, Texas."}
{"id": "1878113", "revid": "119794890", "url": "https://it.wikipedia.org/wiki?curid=1878113", "title": "Falesie fossilifere di Joggins", "text": "Le Falesie fossilifere di Joggins sono un patrimonio dell'umanit\u00e0 dell'UNESCO situato in Canada. Fanno parte della lista dal luglio 2008.\nDescrizione.\nJoggins \u00e8 famosa per i propri fossili databili all'epoca del periodo Carbonifero nota come Pennsylvaniano, attorno ai 310 milioni di anni fa.\nLe falesie sono costantemente esposte all'erosione degli agenti naturali del bacino di Cumberland. La fama di Joggins risale alla met\u00e0 del XIX secolo, e venne visitata nel 1842 e nel 1852 da Sir Charles Lyell, fondatore della geologia moderna ed autore dei Principi di geologia. Nel suo Elementi di geologia (1871), Lyell proclama i reperti di Joggins il \"miglior esempio del mondo\".\nI fossili di Joggins appaiono anche nell'opera di Darwin intitolata L'origine delle specie, giocando un ruolo anche nel dibattito sull'evoluzione tenutosi ad Oxford nel 1860 tra il vescovo Wilberforce e Thomas Henry Huxley.\nMolti dei fossili ritrovati vennero scoperti dal geologo locale Sir William Dawson (1820-1899), che stil\u00f2 una relazione in coppia con il proprio mentore, Sir Charles Lyell. Buona parte della collezione di Dawson si trova oggi presso il Redpath Museum della McGill University.\nNel 1852 Lyell e Dawson fecero una famosa scoperta riguardante un tetrapoda fossile nei pressi di un albero a Coal Mine Point. Le successive indagini di Dawson portarono alla scoperta di uno dei pi\u00f9 importanti reperti fossili della storia, Hylonomus lyelli, che rimane tuttora il rettile pi\u00f9 antico conosciuto, e addirittura il pi\u00f9 antico amniota, il gruppo che racchiude vertebrati, rettili, dinosauri estinti, uccelli e mammiferi. Nel 2002 \"Hylonomus lyelli\" venne nominato \"fossile provinciale della Nuova Scozia\".\nSi rinvengono talora piste fossili. Sul luogo si trovano anche le spore del \"Sigillaria\", della famiglia dei Lycopodiophyta.\nAltri famosi geologi del XIX secolo hanno lavorato a Joggnis, tra cui Abraham Gesner, inventore del kerosene, e Sir William Logan, che misur\u00f2 le falesie per conto del Geological Survey of Canada.\nNel 2007 una striscia di costa lunga 15\u00a0km comprendente le Falesie venne nominata dall'UNESCO patrimonio dell'umanit\u00e0, ed il 7 luglio 2008 \u00e8 entrata ufficialmente a far parte della lista."}
{"id": "1878114", "revid": "767487", "url": "https://it.wikipedia.org/wiki?curid=1878114", "title": "LUXE.TV", "text": "LUXE.TV \u00e8 un canale televisivo internazionale che trasmette in chiaro via satellite su Eurobird e su Eutelsat W3A, sia a definizione standard che in alta definizione.\nL'emittente \u00e8 dedicata interamente al mondo del lusso e trasmette servizi relativi a varie tematiche come prodotti, sfilate, tendenze, nuove boutique, inaugurazioni, monografie e grandi eventi.\nInoltre venivano trasmessi reportage e magazines interamente prodotti in alta definizione.\nLa sede principale dell'emittente \u00e8 in Lussemburgo e dispone di \u00e9quipe e uffici sparsi in tutto il mondo.\nStoria.\nA met\u00e0 ottobre del 2010 il canale a causa di grossi problemi di insolvenza viene dichiarato in bancarotta, assieme alla societ\u00e0 che lo controllava DVL.TV S.A.. Sergey Pugachyov perde quindi il controllo della societ\u00e0 e il canale termina le trasmissioni (anche se la produzione di esse era gi\u00e0 ferma da agosto). Il processo di liquidazione e l'intero canale viene preso in mano da Jean Stock (uno dei due fondatori) che prende la direzione del canale.\nIl 15 novembre il tribunale distrettuale del Lussemburgo accorda l'acquisto ad Opuntia che acquista i beni della societ\u00e0, il marchio e l'intera programmazione.\nNonostante questo in Italia il marchio dal dicembre 2010 ha smesso di trasmettere e non ci sono notizie riguardo ad una ripresa delle trasmissioni.\nIl canale era presente all'interno del bouquet Sky al canale 480 (fino al 4 luglio 2008 era invece disponibile sul canale 817)."}
{"id": "1878121", "revid": "287204", "url": "https://it.wikipedia.org/wiki?curid=1878121", "title": "Vigile ignoto", "text": ""}
{"id": "1878130", "revid": "22475", "url": "https://it.wikipedia.org/wiki?curid=1878130", "title": "Aotus nancymaae", "text": "L'aoto di Nancy Ma (\"Aotus nancymaae\" ) \u00e8 un primate platirrino della famiglia degli Aotidi.\nDistribuzione.\nLo si trova nella zona al confine fra il Per\u00f9 ed il Brasile.\nNonostante lo si consideri un animale generalista in termini di habitat, pare preferire le zone di foresta pluviale pedemontana, in particolare quelle a carattere alluvionale durante la stagione delle piogge.\nDescrizione.\nDimensioni.\nMisura una sessantina di centimetri di lunghezza, per un peso che si mantiene attorno ai 700 g.\nAspetto.\nIl pelo \u00e8 corto e soffice, di colore chiaro e va dal grigio al bruno nella zona dorsale, con sfumature rossicce ai lati del collo, alla base della coda e nell'interno coscia. La coda ha la punta nera.\nLa testa \u00e8 piccola ma con grandi occhi bruni, le mani possiedono lunghe dita dai polpastrelli rigonfi e con unghiette ricurve per una forte presa sui rami.\nBiologia.\nSi tratta di animali prettamente notturni: vivono in piccoli gruppi familiari, formati da una coppia progenitrice con 2-3 cuccioli di differenti parti, che restano coi genitori fino a quando non trovano un esemplare di sesso opposto col quale formare una coppia stabile e duratura.\nI vari gruppi sono assai territoriali fra loro: questa specie \u00e8 l'unica del genere \"Aotus\" a presentare ghiandole sottocaudali con le quali marcare il territorio, che per\u00f2 si pu\u00f2 sovrapporre a quello di altri gruppi in corrispondenza di fonti permanenti di cibo, come grossi alberi da frutto. Ogni territorio ha un'estensione di circa 9 ettari e viene costantemente pattugliato e difeso utilizzando particolari tipi di vocalizzazioni che tengono lontani eventuali intrusi, che possono tuttavia (anche se raramente) essere anche scacciati con la forza.\nDurante il giorno, gli animali dormono in rifugi che si scelgono accuratamente fra le cavit\u00e0 nei tronchi d'albero, all'occorrenza ampliandoli e scavando nuove entrate. I rifugi possono essere divisi senza problemi con altri animali dalle abitudini diurne (cercoletto, olingo, tamandua, coendou, Chirotteri etc.).\nAlimentazione.\nSi tratta di animali frugivori, che tuttavia non disdegnano eventualmente di mangiare insetti di grosse dimensioni per integrare la propria dieta con proteine animali.\nRiproduzione.\nUna volta divenuti indipendenti, i giovani gironzolano per i territori gi\u00e0 occupati emettendo particolari richiami che segnalano la loro disponibilit\u00e0 all'accoppiamento ad esemplari della stessa et\u00e0. Una volta stabilitasi in un proprio territorio, la coppia rester\u00e0 unita per tutta la vita.\nLa gestazione dura poco pi\u00f9 di quattro mesi, al termine dei quali viene dato alla luce un unico cucciolo (a volte due) che viene tenuto per la prima settimana dalla madre, per poi passare al padre, che lo accudisce fino allo svezzamento (che avviene attorno alle 3 settimane), coadiuvato anche dai figli pi\u00f9 grandi: in questo periodo, il cucciolo viene dato alla madre solo al momento della poppata, ogni due ore circa.\nIl cucciolo raggiunge la maturit\u00e0 sessuale attorno all'anno e mezzo d'et\u00e0, ma resta coi genitori fino ad oltre i due anni."}
{"id": "1878133", "revid": "486946", "url": "https://it.wikipedia.org/wiki?curid=1878133", "title": "Targhe automobilistiche delle Isole F\u00e6r \u00d8er", "text": ""}
{"id": "1878136", "revid": "986213", "url": "https://it.wikipedia.org/wiki?curid=1878136", "title": "Elisabetta di Wittelsbach-Simmern", "text": "Biografia.\nSpos\u00f2 a Weimar il 12 giugno 1558 Giovanni Federico II di Sassonia, elettore di Sassonia dal 1554 al 1556.\nLa politica di intrighi intrapresa da suo marito Giovanni Federico II, che mirava a recuperare il titolo di elettore perso dal padre nel 1547, provoc\u00f2 la reazione dell'imperatore Massimiliano II che gli impose il Reichsacht (bando imperiale). Dopo l'assedio al castello di Gotha, Giovanni Federico venne definitivamente sconfitto nel 1566 e imprigionato a vita. Elisabetta trascorse cos\u00ec il resto della vita coniugale lontana dal marito, che mor\u00ec in carcere un anno dopo di lei.\nSuo figlio Giovanni Casimiro divenne duca di Sassonia-Coburgo nel 1596. Giovanni Ernesto fu invece duca di Sassonia-Eisenach dal 1596 al 1638 e di Sassonia-Eisenach-Coburgo dal 1633 al 1638.\nDiscendenza.\nElisabetta mise al mondo quattro figli maschi:"}
{"id": "1878137", "revid": "767487", "url": "https://it.wikipedia.org/wiki?curid=1878137", "title": "Anders G\u00e4rderud", "text": "Biografia.\nAnders G\u00e4rderud si ciment\u00f2 in diverse specialit\u00e0 dell'atletica leggera prima di dedicarsi ai 3000 metri siepi.\nLa sua prima apparizione nelle gare internazionali avvenne ai Giochi olimpici di Citt\u00e0 del Messico 1968, dove venne eliminato nelle batterie degli 800 m e dei 1500 m. Negli anni successivi si concentr\u00f2 unicamente sui 3000 m siepi, ed alle Olimpiadi di Monaco di Baviera 1972 si present\u00f2 tra i favoriti per la vittoria, ma, a causa di un fastidioso attacco febbrile, venne eliminato anche questa volta nella fase di qualificazione.\nSolo una settimana dopo, durante il \"meeting\" di atletica di Helsinki, G\u00e4rderud vinse la gara dei 3000 m siepi, stabilendo il record mondiale con il tempo di 8'20\"8.\nAi Campionati europei del 1974 venne superato di stretta misura dal polacco Bronis\u0142aw Malinowski, ma nel 1975 riusc\u00ec a battere per due volte il proprio record mondiale dei 3000 m siepi, rispettivamente con i tempi di 8'10\"4 e 8'09\"8.\nAi Giochi olimpici di Montr\u00e9al 1976 raggiunse l'apice della propria carriera, conquistando la medaglia d'oro davanti a Malinowski e al tedesco orientale Frank Baumgartl, e stabilendo nuovamente il record mondiale dei 3000 m siepi con il tempo di 8'08\"02.\nAttualmente collabora alla televisione svedese come commentatore di atletica leggera."}
{"id": "1878138", "revid": "486946", "url": "https://it.wikipedia.org/wiki?curid=1878138", "title": "Targhe automobilistiche della Groenlandia", "text": ""}
{"id": "1878139", "revid": "17531733", "url": "https://it.wikipedia.org/wiki?curid=1878139", "title": "Ike Fontaine", "text": ""}
{"id": "1878140", "revid": "287204", "url": "https://it.wikipedia.org/wiki?curid=1878140", "title": "Anders Garderud", "text": ""}
{"id": "1878145", "revid": "1974468", "url": "https://it.wikipedia.org/wiki?curid=1878145", "title": "Ferrovia Casentinese", "text": "La ferrovia Arezzo-Stia (conosciuta anche come \"ferrovia Casentinese\" o \"Ferrovia del Casentino\") \u00e8 una linea ferroviaria che collega Arezzo con la parte settentrionale della sua provincia, percorrendo tutta la valle del Casentino fino alla citt\u00e0 di Stia, al confine con la Romagna.\nAffidata al gestore dell'infrastruttura Rete Ferroviaria Toscana, il servizio passeggeri e merci sulla linea \u00e8 svolto dall'impresa ferroviaria Trasporto Ferroviario Toscano.\nStoria.\nIl progetto per una ferrovia di collegamento dei comuni della vallata casentinese con il capoluogo inizi\u00f2 a prendere forma gi\u00e0 alla fine degli anni settanta del XIX secolo. Fu per\u00f2 nel 1883, il 29 aprile, che il governo del regno con Regio Decreto rilasci\u00f2 ad un consorzio costituito da 14 comuni e dalla Provincia di Arezzo la concessione per la costruzione di una linea ferroviaria a carattere economico e a scartamento ridotto tra Arezzo e Stia. La concessione prevedeva anche la possibilit\u00e0 di adottare lo scartamento ordinario a condizione che ci\u00f2 non comportasse costi maggiori per lo Stato.\nCon contratto del 25 luglio 1883 il consorzio subconcesse alla Societ\u00e0 Veneta l'esercizio ferroviario, mentre la costruzione venne affidata ad una compagnia privata. L'apertura al traffico avvenne il 12 agosto 1888 e venne esercita con trazione a vapore con i rotabili della \"Veneta\".\nFra gli storici direttori di esercizio della ferrovia si ricorda l'ingegner Vittorio Allocco, di Verona, che oper\u00f2 anche presso la rete tranviaria di Ferrara e sulla ferrovia Verona-Caprino-Garda.\nLa seconda guerra mondiale rec\u00f2 alla linea pesanti danneggiamenti e il 20 giugno 1944 l'esercizio venne sospeso. La gestione della linea venne acquisita dalla LFI nel 1950; quest'ultima procedette alla ricostruzione, alla riattivazione del servizio (avvenuto il 24 settembre 1950) e all'elettrificazione a corrente continua a 3000 Volt, inaugurata il 13 settembre 1954.\nDal 22 aprile 1987, data di scadenza della concessione, subentr\u00f2 provvisoriamente la Gestione commissariale governativa durata fino alla successiva ridefinizione proprietaria.\nLa linea fu interessata da una lunga interruzione nella zona delle \"Mottacce\", tra Calbenzano e Subbiano, a causa di un vasto movimento franoso avvenuto nella notte tra 26 e 27 novembre 1987 che divise la linea in due tronconi.\nCaratteristiche.\nLa linea venne armata all'origine con rotaie da 36\u00a0kg/m montate su traverse di legno. Il raggio minimo di curvatura venne mantenuto entro i 250\u00a0m; la pendenza massima al 17,5 per mille. La linea venne elettrificata negli anni cinquanta a 3000\u00a0V corrente continua; la linea aerea di alimentazione elettrica venne realizzata con sospensione longitudinale e con corda di sostegno, con pali, portali e mensole analoghi a quelli installati sulle linee FS.\nE' in corso l'attrezzaggio della linea con il sistema di segnalamento ERTMS di livello 2.\nMateriale rotabile.\nPer l'esercizio della linea la Societ\u00e0 Veneta fece costruire tre locomotive a vapore (matricole 241-243, poi gruppo 25) dalla Breda, che prestarono servizio sulla linea sino al 1940. Ad esse si affiancarono negli anni le locomotive SV dei gruppi 22, 23 e 26. A partire dal 1920 iniziarono a prestare servizio le locomotive SV del gruppo 31, e dal 1926 quelle del gruppo 36, pi\u00f9 moderne e agili, che rimasero in servizio sino alla sospensione del servizio nel 1944.\nCol passaggio della linea alla LFI la \"Veneta\" lasci\u00f2 in uso la locomotiva 312 e cedette la locomotiva 360; per l'esercizio della linea si noleggiarono locomotive a vapore di varia provenienza: dalle Ferrovie dello Stato locomotive dei gruppi 875 e 880, tre locomotive St. Leonard dalle Ferrovie del Sud Est, una locomotiva del gruppo 40 dalle Ferrovie Padane, la locomotiva 30 della ferrovia della Valle Seriana e una locomotiva dalla Ferrovia Benevento-Cancello.\nCon l'elettrificazione prestarono servizio le locomotive e le automotrici elettriche del parco LFI gi\u00e0 in servizio sulla linea per Sinalunga."}
{"id": "1878153", "revid": "145585", "url": "https://it.wikipedia.org/wiki?curid=1878153", "title": "Chiesa di San Girolamo degli Italiani", "text": ""}
{"id": "1878182", "revid": "15756", "url": "https://it.wikipedia.org/wiki?curid=1878182", "title": "Stazione di Latisana-Lignano-Bibione", "text": "La stazione di Latisana-Lignano-Bibione \u00e8 una stazione ferroviaria di superficie, di tipo passante, si trova sulla linea ferroviaria Venezia-Trieste ed \u00e8 la prima stazione del Friuli-Venezia Giulia provenendo da Venezia, svolge il ruolo di stazione capotronco per i compartimenti RFI di Venezia e Trieste. Serve la citt\u00e0 di Latisana e le vicine localit\u00e0 balneari di Lignano Sabbiadoro e Bibione (VE).\nStoria.\nIn origine denominata \"Latisana\", . Nel 1897 assieme alla stazione di San Giorgio di Nogaro, venne collegata alla stazione di Cervignano-Aquileia-Grado. Assunse la nuova denominazione di \"Latisana-Lignano\" nel 1939; nel 1961 assunse la denominazione attuale.\nStrutture e impianti.\nIl piazzale dispone di 6 binari, 4 completi di marciapiede per il servizio viaggiatori e due tronchi per la sosta di treni cantiere. La stazione \u00e8 dotata, al suo interno, del servizio di biglietteria a sportello, biglietteria automatica, sala d'aspetto, bar, edicola e un piccolo market.\nMovimento.\nLa stazione \u00e8 servita da tutti i treni regionali (Portogruaro Caorle - Trieste Centrale) e regionali veloci (Venezia Santa Lucia - Trieste Centrale) svolti da Trenitalia nell'ambito del contratto di servizio stipulato con la Regione Friuli-Venezia Giulia; \u00e8 inoltre servita da tutti i treni a lunga percorrenza InterCity (Roma-Trieste), Frecciarossa (Torino-Trieste), Frecciargento (Roma-Trieste e Milano-Trieste) e dal 2021 anche i treni Italo (Napoli-Trieste)\nVi fa inoltre capolinea il servizio Verona Porta Nuova-Latisana, attrezzato per il trasporto bici.\n\u2022 I treni regionali e regionali veloci vengono effettuati con locomotive E.464 e da carrozze MDVC, MDVE, Vivalto e da elettrotreni ETR 563 e Minuetto\n\u2022I treni InterCity vengono effettuati con locomotive E.401 e E.402B e da carrozze Gran Confort di prima classe e UIC-Z + semipilota di seconda classe.\n\u2022 I treni Frecciarossa e Frecciargento vengono effettuati da elettrotreni ETR500, ETR1000,ETR600 ed ETR700\n\u2022 I treni Italo vengono effettuati da elettrotreni ETR.675 Pendolino Evo.\nFino al 1997, vi facevano capolinea la maggior parte dei treni circolanti sulla linea dismessa Palmanova - San Giorgio di Nogaro per Udine e Tarvisio.\nServizi.\nLa stazione, che RFI classifica nella categoria \"silver\", dispone dei seguenti servizi:\nInterscambi.\nDa alcuni anni, adiacente alla stazione, \u00e8 attiva la nuova autostazione per le linee urbane ed extraurbane operate da \"Arriva Udine\" (trasporto urbano e linee extraurbane per Udine, Lignano, Codroipo, Torviscosa, Manzano, Grado), ATVO (trasporto urbano per San Michele al Tagliamento e linee extraurbane per Portogruaro, San Don\u00e0 di Piave, Mestre-Venezia e Bibione), ATAP (linee extraurbane per San Vito al Tagliamento e Pordenone) e APT Gorizia (linee extraurbane per Cervignano e Monfalcone cantieri, Lignano-Gorizia e Lignano Trieste.)"}
{"id": "1878205", "revid": "110157", "url": "https://it.wikipedia.org/wiki?curid=1878205", "title": "Presidenti del Nepal", "text": "I presidenti del Nepal si sono succeduti a partire dal 2008, quando fu abolita la monarchia; l'ultimo re \u00e8 stato Gyanendra del Nepal.\nCronologia.\nLa carica di Presidente (in nepalese: \u0930\u093e\u0937\u094d\u091f\u094d\u0930\u092a\u0924\u093f; \"r\u0101\u1e63\u1e6drapati\") \u00e8 istituita dalla Costituzione provvisoria.\nGi\u00e0 a partire dal 15 gennaio 2007 le funzioni di capo dello Stato, dopo l'esautorazione del re Gyanendra, erano state assunte \"ad interim\" dal primo ministro Girija Prasad Koirala, che ha detenuto poteri di fatto assimilabili a quelli presidenziali.\nIl 28 maggio 2008, l'Assemblea costituente ha proclamato la Repubblica alla sua prima seduta, ponendo termine alla dinastia Shah che governava il paese dal 1768. Nello stesso giorno i principali partiti (maoisti, Congresso e marxisti-leninisti unificati) hanno raggiunto un accordo per un emendamento alla Costituzione provvisoria che avrebbe portato all'istituzione di una carica di presidente della Repubblica con funzioni cerimoniali ed una carica di Primo ministro avente il potere esecutivo.\nLe votazioni per il primo presidente della Repubblica federale democratica del Nepal sono state effettuate dall'Assemblea costituente a partire dal 19 luglio 2008. Il 21 luglio 2008 \u00e8 stato eletto Ram Baran Yadav, che ha prestato giuramento il 23 luglio 2008. Dal 29 ottobre 2015, il presidente \u00e8 Bidhya Devi Bhandari.\n\u00c8 altres\u00ec istituita una carica di vicepresidente della Repubblica (ricoperta da Paramananda Jha) la cui prima elezione \u00e8 avvenuta il 19 luglio 2008.\nSpettano al presidente della Repubblica il comando dell'esercito ed il potere di dichiarare lo stato d'emergenza."}
{"id": "1878214", "revid": "742538", "url": "https://it.wikipedia.org/wiki?curid=1878214", "title": "Aotus nigriceps", "text": "L'aoto dalla testa nera (\"Aotus nigriceps\" ) \u00e8 un primate platirrino della famiglia degli Aotidi.\nDistribuzione.\nVive nella zona amazzonica di Per\u00f9 e Colombia, costeggiando a sud il Rio delle Amazzoni fino al Brasile centrale. Predilige le aree di foresta pluviale pedemontana ad altezze che arrivano oltre i 3000 m.\nDescrizione.\nDimensioni.\nMisura circa 60 cm di lunghezza, per un peso che raggiunge i 750 g.\nAspetto.\nIl pelo \u00e8 corto e folto, di colore grigio-nerastro sul dorso e giallo-arancio sul ventre ed ai lati del collo. Sulla fronte sono presenti tre macchie nere, una centrale e due laterali, le quali scendono ai lati della faccia fino all'inizio della mandibola, mentre quella centrale attraversa la fronte fino alla punta del muso, che \u00e8 corto e tozzo. Le sopracciglia, le guanche ed il mento sono bianchi.\nGli occhi sono molto grandi e bruni. Le mani possiedono lunghe dita dai polpastrelli rigonfi, con l'unghia dell'indice modificata per il \"grooming\".\nBiologia.\nSi tratta di animali notturni, che vivono in piccoli gruppi familiari formati da una coppia progenitrice con 2-3 cuccioli di parti precedenti. Ogni gruppo occupa un territorio di circa un ettaro, che difendono tramite vocalizzazioni d'avvertimento: qualora degli intrusi sconfinino, ogni sesso interagisce aggressivamente con animali dello stesso sesso. Qualora l'aggressione si risolva violentemente con la sconfitta del gruppo residente, l'animale vincitore prende possesso del territorio e del compagno dello sconfitto: a differenza di altri animali con abitudini simili, come i leoni, in questa specie non c'\u00e8 infanticidio al momento del \"cambio di propriet\u00e0\" del territorio, ma i maschi si prendono cura dei cuccioli dei loro predecessori come se fossero i propri.\nAll'interno dei territori, gli animali si muovono percorrendo rotte fisse alla ricerca di cibo, dalla lunghezza di circa un chilometro.\nAlimentazione.\nQuesti animali sono prevalentemente frugivori, in particolare prediligono i frutti ben maturi di \"Ficus\": a differenza di altre specie di aoto, la quantit\u00e0 di insetti e foglie ritrovate nelle feci di questa specie \u00e8 praticamente irrilevante.\nRiproduzione.\nLa stagione degli accoppiamenti coincide col periodo delle piogge, fra agosto e febbraio: vista la virtuale instabilit\u00e0 del rapporto di coppia a causa dell'eventuale spodestamento di uno dei due sessi a causa di intrusi, il maschio e la femmina non si accoppiano prima di aver convissuto un anno. L'accoppiamento \u00e8 indipendente dal ciclo estrale della femmina.\nLa gestazione dura quattro mesi, al termine dei quali viene dato alla luce un unico cucciolo, che viene svezzato attorno ai 5 mesi d'et\u00e0 e pu\u00f2 dirsi indipendente appena dopo lo svezzamento, anche se raramente si allontana prima dei 3 anni d'et\u00e0. La maturit\u00e0 sessuale viene raggiunta attorno ai due anni dai maschi, mentre per le femmine ci vuole il doppio del tempo.\nIn natura, questi animali vivono fino a 11 anni, mentre in cattivit\u00e0 arrivano ai vent'anni."}
{"id": "1878233", "revid": "1935652", "url": "https://it.wikipedia.org/wiki?curid=1878233", "title": "Lorenzo Chiarinelli", "text": "Biografia.\n\u00c8 nato a Pratoianni, frazione di Concerviano, in provincia e diocesi di Rieti, il 16 marzo 1935.\nMinistero sacerdotale.\n\u00c8 stato ordinato presbitero il 15 settembre 1957 da mons. Raffaele Baratta, incardinandosi nella diocesi di Rieti.\n\u00c8 stato vice assistente ecclesiastico centrale della FUCI dal 1967 al 1974.\nMinistero episcopale.\nIl 21 gennaio 1983 \u00e8 stato nominato vescovo di Sora, Aquino e Pontecorvo (Sora-Aquino-Pontecorvo dal 30 settembre 1986); il 27 febbraio dello stesso anno ha ricevuto l'ordinazione episcopale nella cattedrale di Rieti dal cardinale Sebastiano Baggio, coconsacranti Francesco Amadio, vescovo di Rieti, e l'arcivescovo Dino Trabalzini, arcivescovo di Cosenza, gi\u00e0 vescovo di Rieti.\nIl 27 marzo 1993 \u00e8 stato trasferito ad Aversa.\nDal 30 giugno 1997 all'11 dicembre 2010 \u00e8 stato vescovo di Viterbo.\n\u00c8 stato anche presidente della Commissione CEI per la Catechesi e la Dottrina della fede. Ha curato tutta la fase di realizzazione per l'approvazione dei testi dei catechismi.\nLa sua notoriet\u00e0 \u00e8 cresciuta per aver negato ad una coppia di venticinquenni il matrimonio per una presunta \"impotenza copulativa\" del ragazzo, paraplegico a seguito di un incidente stradale.\nIl 6 settembre 2009 ha accolto papa Benedetto XVI in occasione della sua visita alle citt\u00e0 di Viterbo e Bagnoregio.\n\u00c8 stato membro della Congregazione delle cause dei santi.\n\u00c8 morto a Rieti il 3 agosto 2020, all'et\u00e0 di 85 anni.\nGenealogia episcopale.\nLa genealogia episcopale \u00e8:"}
{"id": "1878242", "revid": "17532898", "url": "https://it.wikipedia.org/wiki?curid=1878242", "title": "All Wheel Drive", "text": ""}
{"id": "1878243", "revid": "729019", "url": "https://it.wikipedia.org/wiki?curid=1878243", "title": "Giovanni Durando", "text": "Biografia.\nEra fratello del patriota Giacomo Durando e del beato Marcantonio Durando. Suddito sardo, l'11 aprile 1822 entr\u00f2 fra le Guardie del corpo di Vittorio Emanuele I di Savoia, divenendo sottotenente nel 1826. Di orientamento liberale moderato, partecip\u00f2 ai moti rivoluzionari in Piemonte del 1831, in seguito ai quali fu costretto a rifugiarsi all'estero assieme al fratello Giacomo. Prest\u00f2 servizio nella legione straniera belga, che combatteva per ottenere l'indipendenza del Belgio cattolico dall'Olanda, in qualit\u00e0 di sottotenente (1832), combatt\u00e9 in Portogallo, al servizio di don Pedro, in qualit\u00e0 di capitano dei Cacciatori di Oporto (1833-1838), e infine in Spagna nella guerra contro i carlisti, nel corso della quale ottenne il grado di generale.\nRimpatriato ai primi del 1842, dal 24 marzo 1848 assunse il comando delle truppe pontificie al servizio di papa Pio IX. Nell'aprile del 1848, trovandosi a sud del Po nei territori pontifici, ignorando gli ordini di Pio IX che non voleva combattere contro la cattolica Austria, attravers\u00f2 il Po e si rec\u00f2 nel Veneto insorto contro gli austriaci, assumendo anche l'incarico, per conto di Carlo Alberto, di coordinare i volontari veneti, e partecipando cos\u00ec alla prima guerra d'indipendenza italiana. Incapace di contrastare l'avanzata delle truppe austriache di Laval Nugent, fu bloccato a Vicenza, ove fu costretto alla resa, causa la grande disparit\u00e0 delle forze in campo (10 giugno 1848), ottenendo l'onore delle armi, il permesso di rientrare nei territori pontifici e la promessa dell'assenza di ritorsioni contro i vicentini. Accettando, il generale giur\u00f2 che non sarebbe tornato a combattere prima di tre mesi. Sconfessato da Pio IX e per avere con la sua resa alleggerito la pressione della coalizione italiana contro le forze austriache, , tanto da essere nominato aiutante di campo di Carlo Alberto (5 ottobre 1848) e partecip\u00f2 alla battaglia di Novara (1849) al comando di una divisione. Fu eletto deputato al parlamento di Torino nelle elezioni del 1848 e del 1849.\nComandante generale della Divisione militare dell'isola di Sardegna (1851-1852), combatt\u00e9 poi nella guerra di Crimea, distinguendosi nella battaglia della Cernaia, e nelle due successive guerre di indipendenza a San Martino (1859) e a Custoza (1866). Fu presidente del Tribunale supremo di guerra (1867-1869). Fu nominato senatore il 29 febbraio 1860 (VII legislatura del Regno di Sardegna). Nel 1861 partecip\u00f2 alla campagna contro il brigantaggio nell'Italia meridionale.\nIn suo onore, dopo l'annessione del Veneto all'Italia, vennero intitolate una caserma, ex convento di San Silvestro, a Vicenza e una a Mondov\u00ec (CN), entrambe dismesse dopo la sospensione del servizio di leva obbligatorio."}
{"id": "1878246", "revid": "56620", "url": "https://it.wikipedia.org/wiki?curid=1878246", "title": "Journal des D\u00e9bats", "text": ""}
{"id": "1878251", "revid": "123678276", "url": "https://it.wikipedia.org/wiki?curid=1878251", "title": "Journal des d\u00e9bats", "text": "Il Journal des d\u00e9bats \u00e8 stato un quotidiano francese stampato dal 1789 al 1944, periodo durante il quale cambi\u00f2 nome pi\u00f9 volte.\nStoria.\nFondato poco dopo le prime riunioni degli Stati Generali del 1789 da Gaultier de Biauzat, riportava le trascrizioni dei dibattiti dell\"'Assembl\u00e9e nationale\", e portava il titolo di \"Journal des d\u00e9bats et des d\u00e9crets\". Il 29 agosto 1789 fu acquisito da Baudoin; Louis-Fran\u00e7ois Bertin e il fratello minore, anch'egli giornalista, l'acquistarono nel 1799.\nSotto forma di settimanale, pi\u00f9 che di quotidiano, fu diretto per circa quarant'anni da Louis-Fran\u00e7ois Bertin e rimase propriet\u00e0 di famiglia per lungo tempo. Sotto il Primo Impero, il giornale era critico nei confronti di Napoleone Bonaparte, e l'Imperatore impose un nuovo nome, \"Journal de l'Empire\" (dal 1805 al 1814). Alla Prima Restaurazione il giornale prese il titolo di \"Journal des d\u00e9bats politiques et litt\u00e9raires\" (1814 - 1864).\nCon la Seconda Restaurazione, il \"Journal des d\u00e9bats\" era uno dei giornali conservatori, ma non era reazionario. Di fronte all'atteggiamento ultra-realista di Carlo X il giornale si spost\u00f2, negli anni 1827-1829, verso l'opposizione liberale. Pur non risparmiando critiche a Carlo X e al governo Polignac, il giornale non poteva tuttavia entrare in aperta opposizione al regime come invece fece \"Le National\".\nCon la Restaurazione e la Monarchia di Luglio il \"Journal des d\u00e9bats\" rimase il foglio pi\u00f9 diffuso, dopo \"Le Constitutionnel\": nel 1830 tirava 13.000 copie. Lasci\u00f2 presto spazio nelle vendite a \"La Presse\" di \u00c9mile de Girardin, poi a \"Le Petit Journal\".\nContinu\u00f2 ad apparire sino alla Seconda guerra mondiale e all'occupazione tedesca. Alla Liberazione (1944) fu chiuso.\nCollaboratori celebri.\nOrdinati alfabeticamente, con le date del periodo di collaborazione, si ricordano:"}
{"id": "1878255", "revid": "105576165", "url": "https://it.wikipedia.org/wiki?curid=1878255", "title": "4GL", "text": "Un fourth-generation programming language (in acronimo 4GL in italiano linguaggio di programmazione di quarta generazione) in informatica indica un linguaggio di programmazione caratterizzato da sintassi semplice e specificit\u00e0 di applicazione. \nCaratteristiche.\nIl vantaggio dei linguaggi specializzati \u00e8 il paradigma ricco di semantica, il quale permette di esprimere facilmente e talvolta elegantemente concetti altrimenti astrusi. Lo svantaggio consiste nella difficolt\u00e0 di esprimere concetti al di fuori dello specifico campo di applicazione. \u00c8 da notare che i linguaggi formali 4GL sono comunque turing-completi in quanto riescono a rappresentare la macchina di Turing. Questi linguaggi sono quindi equivalenti (e, in particolare, sono equivalenti al linguaggio formale matematico). I linguaggi 4GL, quindi, non possono abilitare l'espressione di nuovi concetti, ma ne possono agevolare (o complicare) enormemente la stesura.\nEsempi potrebbero essere i linguaggi SQL o la sintassi LinQ: sintassi semplice, specializzati nella definizione DDL e/o manipolazione DML di dati relazionali e/o a oggetti, ma inadatti alla specificazione di algoritmi procedurali con campo di applicazione generico. "}
{"id": "1878259", "revid": "1361571", "url": "https://it.wikipedia.org/wiki?curid=1878259", "title": "John Bratby", "text": "Biografia.\nPrimo dei due figli di George Alfred Bratby (1887-1947) e della moglie Lily Beryl Randall (1897-1945). Le origini della famiglia Bratby risiedono nel Derbyshire mentre i Randall sono una famiglia londinese. La famiglia Bratby era percorsa da una vena di instabilit\u00e0 mentale, il nonno di John mor\u00ec in un manicomio e il padre manifest\u00f2 sintomi di malattia mentale, il timore di questa eredit\u00e0 grav\u00f2 su tutta la vita dell'artista. L'infanzia di John fu negativamente influenzata dalla mancanza di affetto, la paranoia paterna era causa di tensioni e di liti fra i genitori, pi\u00f9 tardi i comportamenti stravaganti del padre furono grave fonte di imbarazzo per la famiglia.\nA scuola il giovane John era un ragazzino timido e spesso vittima di episodi di bullismo, questo, insieme all'ambiente familiare lo port\u00f2 ai primi comportamenti poco convenzionali, inizi\u00f2 a scrivere racconti pornografici che rivendeva a scuola e a praticare la boxe. Fu solo a 17 anni che inizi\u00f2 a mostrare un interesse per l'arte quando un suo insegnante riconobbe il potenziale di John in alcuni suoi schizzi di boxeur e lo incoraggi\u00f2 a intraprendere studi specifici.\nEsentato dalla leva militare a causa della sua fortissima miopia ottenne una borsa di studio per frequentare la Kingston School of Art (1947-50), qui si contraddistinse come studente estremamente timido e a volte con reazioni aggressive e poco incline alla socializzazione con i compagni, venne bocciato ad un esame intermedio ed espulso dalla scuola ma la pittura era gi\u00e0 divenuta un'ossessione, venne ammesso alla Slade School of Fine Art ma riusc\u00ec a scambiare questo posto con un'ammissione al Royal College of Art (1951-54). Nei tre anni trascorsi al college Bratby si diede ad una vita dissoluta dissipando le sue risorse con prostitute, sfrattato, trascorse un periodo nel sottotetto della scuola e giunse fino a chiedere l'elemosina e a trascorrere le notti all'adiaccio sulle panchine di Hyde Park.\nInfluenzata dal realismo di Walter Sickert, l'opera di Bratby si caratterizza per i dettagli crudi e il tratto vigoroso con i quali vengono raffigurati oggetti convenzionali dell'ambiente che circondava l'artista come cestini della spazzatura e lavandini. Carel Weight che fu suo insegnante al Royal College of Arts lo riteneva lo studente con maggior talento che avesse mai avuto. Il 2 aprile 1953 spos\u00f2 Jean Esme Oregon Cooke (nata nel 1927) e sua compagna di studi, scultrice e ceramista che in seguito divenne pittrice.\nAl 1954 risale la sua prima mostra e l'inizio della sua fama, nello stesso anno venne esposta una sua opera presso la Royal Academy, nel 1959 ne divenne un associato e accademico nel 1971.\nNel 1956 rappresent\u00f2 il Regno Unito alla biennale di Venezia insieme ad altri cosiddetti \"kitchen sink painters\" Edward Middleditch, Jack Smith e Derrick Greaves. Nello stesso anno una sua opera giovanile \"Still-Life with Chip Frier\" fu acquistata dalla Tate Gallery. Sue opere sono inoltre esposte al Museum of Modern Art di New York e al Victoria and Albert Museum di Londra.\nNel 1957 a Bratby viene commissionata la produzione dei quadri utilizzati per il film tratto dalla novella di Joyce Cary \"The Horse's Mouth\" con Alec Guinness come protagonista, in seguito Bratby tenne alcune mostre negli Stati Uniti. Improvvisamente, nel 1960, perse il favore della critica la cui attenzione era focalizzata sull'emergente pop art, rimase un artista conosciuto e continu\u00f2 a vendere le sue opere ma la perdita di attenzione della critica gli provoc\u00f2 un periodo di crisi che lo port\u00f2 ad abbandonare temporaneamente la pittura e a dedicarsi alla scrittura. Scrisse numerosi racconti illustrati a sfondo autobiografico a partire da \"Breakdown\" (1960) seguito da \"Breakfast and Elevenses\" (1961), \"Brake-Pedal Down\" (1962), \"Break 50 Kill\" (1963) e numerosissimi racconti brevi mai pubblicati.\nNella scrittura Bratby mostr\u00f2 la stessa compulsivit\u00e0 che lo caratterizzava nella pittura, nel 1967 inizi\u00f2 una serie di ritratti, oltre 1500. Nel 1970 Bratby ebbe una crisi artistica e personale caratterizzata dall'improvviso passaggio a colori fauvisti e da comportamenti dissoluti che misero in crisi il matrimonio, nel 1974 incontr\u00f2 l'attrice Patricia Prime (nata 1931) e l'anno successivo divorzi\u00f2 da Jean Cooke. Spos\u00f2 Patricia il 4 maggio del 1977 in seguito, pur nella sua frenesia produttiva, ebbe un periodo di relativa stabilit\u00e0.\nBratby mor\u00ec sulla porta della sua casa di Hastings il 20 luglio del 1992."}
{"id": "1878261", "revid": "1876278", "url": "https://it.wikipedia.org/wiki?curid=1878261", "title": "Chiesa di San Sebastiano (Massa)", "text": "La chiesa di San Sebastiano \u00e8 un edificio sacro situato tra largo Matteotti, 3 / via Europa / via S. Sebastiano a Massa.\nStoria.\nNel 1945, a seguito della distruzione bellica dell'antico tempio di san Sebastiano, la citt\u00e0 di Massa decide, grazie all'intercessione del pontefice Pio XII ed all'impegno dell'allora vescovo Boiardi, di riedificare, non esattamente nello stesso sito ma in un'area limitrofa, una nuova e pi\u00f9 ampia chiesa, incaricando del progetto l'architetto romano Gaetano Rapisardi.\nTra la fine degli anni cinquanta e gli esordi degli anni sessanta vengono redatte le prime ipotesi; i lavori iniziano ufficialmente il 7 aprile del 1963 con la benedizione della prima pietra da parte del vescovo ma subiscono un primo arresto poco dopo a seguito di problemi burocratici e finanziari; vengono nuovamente ripresi nel 1967, questa volta ad opera della ditta Vittorio Pucci, e la chiesa \u00e8 finalmente inaugurata due anni dopo.\nLe opere di decorazione all'interno vengono realizzate successivamente: il monumento al vescovo Boiardi nel 1972, il ciclo di affreschi nel 1978 sono del pittore Dino Cellini interrotti per quanto riguarda la navata destra a causa della morte dell'artista: notevole, anche dimensionalmente, l'affresco completato dallo stesso dietro l'altar maggiore; la navata destra \u00e8 stata completata dall'anno 2004 al 2008 dal pittore Vanni Samuele, di scuola Annigoniana, che completa il ciclo eseguendo quattro affreschi con la tecnica classica rinascimentale.\nl'ultimo affresco della parete destra \u00e8 stato realizzato dal pittore Tiziano Triani.\nIl ciclo del Cellini \u00e8 particolarmente interessante anche tecnicamente, poich\u00e9, data appunto la sua incompletezza, \u00e8 possibile vedervi le varie fasi della realizzazione di un affresco, secondo la tecnica classica del Cennini), l'altare maggiore nel 1981, il ciborio nel 1982 e i due altari minori poco dopo (non sono stati invece realizzati i tre portali bronzei su bozzetto dello scultore Rossi). Negli anni novanta viene inoltre realizzata una piccola cappella laterale ricavata in quelli che erano i locali della sacrestia.\nLa chiesa, bench\u00e9 conosciuta come chiesa di San Sebastiano, \u00e8 stata ufficialmente consacrata al santo in occasione del Giubileo del 2000.\nFortuna critica.\nL'edificio \u00e8 poco conosciuto ed indagato: unico giudizio critico rilevato quello del Giorgieri (1987) che giustamente sottolinea l'importanza, per dimensione e monumentalit\u00e0, dell'opera nel contesto urbano e la cifra stilistica che richiama la scuola romana.\nArchitettura.\nLa chiesa \u00e8 situata nel centro di Massa, in un'area edificata tra gli anni cinquanta e gli anni settanta. La svettante mole dell'edificio, con il suo fronte porticato ad esedra, definisce il lato sud occidentale dell'ampia piazza Matteotti, sulla quale prospettano edifici dai sei ai dieci piani destinati a commercio, residenza ed uffici, ed occupa il fronte meridionale di un intero isolato, delimitato ad ovest da via Europa e ad est da vicolo San Sebastiano. Con la sua cupola tronco conica, la chiesa costituisce un inconfondibile punto di riferimento sia nel panorama cittadino che nella veduta dalle pendici delle Apuane.\nEsterno.\nLa chiesa presenta una volumetria compatta ed una mole di notevole dimensione, con i suoi 45 metri di altezza e 820 metri quadri di superficie utile. Il fronte principale, concavo ed interamente rivestito in marmo bardiglio, \u00e8 caratterizzato da un portico a sette fornici architravati ripartiti da lesene ai quali si sovrappongono semplici finestre con ghiera e, al centro, la statua di San Sebastiano (sui due lati l'architrave dei portali lascia il posto all'archivolto); sovrasta il portico l'alta cupola con tamburo cilindrico, scandito da pilastri e da un doppio ordine di semplici finestre rettangolari, e con cupola tronco conica con lanterna, rivestita in lastre di rame.\nI fianchi della chiesa sono invece caratterizzati dalla compatta cortina muraria in laterizio nella quale emergono, all'esterno come all'interno, i segni verticali delle paraste in cemento - costituenti dei moduli al cui interno si dispongono le finestre rettangolari con architrave in marmo e ghiera in mattoni - e quello orizzontale della fascia marcadavanzale. Sul fronte su via Europa, caratterizzato da un'ampia apertura archivoltata in corrispondenza del coro, emerge il semplice telaio in cemento del campanile, molto pi\u00f9 contenuto rispetto alla cupola, concluso da una copertura piramidale.\nAl volume della chiesa si addossa, sul fronte meridionale, il corpo degli uffici e della canonica, su tre piani fuori terra pi\u00f9 uno seminterrato (un appartamento per piano pi\u00f9 garage), sempre in laterizio e con telaio in cemento a faccia vista.\nInterno.\nL'interno della chiesa \u00e8 ad aula, ripartito in tre navate da una teoria di sette pilastri rettangolari pi\u00f9 due semipilastri per lato, ai quali corrispondono sulle pareti altrettante paraste: il lato d'ingresso, con tre portali e due luci, \u00e8 concavo come il fronte del portico ed \u00e8 caratterizzato dalla muratura in laterizio sulla quale risalta il telaio in cemento.\nLa zona del presbiterio, rialzata rispetto all'aula, \u00e8 dominata dal grande affresco sovrastante gli scranni lignei del coro ed \u00e8 affiancata da due cappelle sormontate da solai a sbalzo nei quali sono situati i due corpi dell'organo Benzi. Il vano dell'aula, a pianta rettangolare, \u00e8 dominato dal grande invaso circolare della cupola che grazie al suo doppio ordine di finestre e congiuntamente alle luci laterali fa s\u00ec che lo spazio interno sia molto luminoso.\nA sinistra del presbiterio un piccolo atrio immette in una cappella, a pianta rettangolare, con tre finestre che danno sulla corte interna.\nNel piano seminterrato \u00e8 ricavato un grande locale, corrispondente all'aula della chiesa, destinato a sala per conferenze e libreria."}
{"id": "1878268", "revid": "466539", "url": "https://it.wikipedia.org/wiki?curid=1878268", "title": "Udo Beyer", "text": "Ha un primato personale di 22,64\u00a0m che \u00e8 stato il record mondiale della specialit\u00e0 che attualmente lo piazza al settimo posto nella graduatoria mondiale di tutti i tempi.\nNel febbraio 2013 ha ammesso l'uso di sostanze dopanti durante tutta la sua carriera.\n\u00c8 fratello della ex-discobola Gisela Beyer e dell'ex-giocatore di pallamano Hans-Georg Beyer.\nBiografia.\nGli inizi (1970-1975).\nUdo Beyer inizia la sua carriera sportiva come portiere di pallamano nella squadra della sua citt\u00e0, che nel frattempo ha assunto il nome di Eisenh\u00fcttenstadt ma, dietro consiglio del padre, decide di concentrarsi sull'atletica leggera.\nNel 1973 entra nella formazione di atletica dell'esercito ASK Vorw\u00e4rts Potsdam come specialista nel getto del peso e si dedica anche agli studi universitari per poi diventare insegnante di educazione fisica. Proprio in quell'anno partecipa ai campionati europei juniores, dove riesce a vincere il titolo con un lancio a 19,65 metri.\nL'anno successivo, all'et\u00e0 di 19 anni, prende parte alla sua prima manifestazione internazionale a livello assoluto, i Campionati europei di Roma. Nell'occasione si qualifica per la finale concludendo la gara in ottava posizione.\nI successi (1976-1982).\nNel 1976, con la misura di 21,05\u00a0m, suo primato personale, conquista la medaglia d'oro alle Olimpiadi di Montreal 1976 davanti ai pi\u00f9 titolati atleti sovietici Evgenij Mironov e Aleksandr Bary\u0161nikov.\nL'anno dopo, nel 1977, dopo aver conquistato il suo primo titolo nazionale all'aperto, titolo che vincer\u00e0 ininterrottamente fino al 1987 collezionando quindi 11 medaglie d'oro, partecipa per la prima volta alla Coppa del mondo di atletica leggera dove riesce a vincere la competizione stabilendo anche il suo primato stagionale a 21,74\u00a0m.\nIl 6 luglio 1978, a G\u00f6teborg, ritocca il record del mondo portandolo a 22,15\u00a0m mentre, ai Campionati europei di atletica leggera di quell'anno, tenutisi a Praga, ottiene il titolo europeo con un lancio a 21,08\u00a0m, il nuovo record dei campionati.\nNella stagione successiva partecipa alle Universiadi di Citt\u00e0 del Messico dove, ancora una volta, vince la gara facendo segnare il nuovo primato della manifestazione a 20,49\u00a0m.\nAlle Olimpiadi di Mosca 1980, visti i suoi successi e la \"leadership\" mondiale di quell'anno, grazie ad una prestazione di 21,98 metri, si presenta come il favorito. Sceso in pedana non riesce per\u00f2 a bissare il successo di quattro anni prima, terminando medaglia di bronzo, dietro ai sovietici Vladimir Kiselyov e Aleksandr Bary\u0161nikov.\nL'anno dopo, partecipa prima alla Coppa Europa e poi alla Coppa del mondo dove riesce a vincere entrambe le competizioni rispettivamente con la misura di 21,41 e 21,40\u00a0m.\nNel 1982 fa registrare il suo ultimo grande successo: il titolo europeo conquistato ad Atene con un lancio a 21,50\u00a0m davanti al sovietico J\u0101nis Boj\u0101rs.\nI record del mondo (1983-1988).\nNel 1983 stabilisce il nuovo record mondiale lanciando a 22,22\u00a0m il 25 giugno a Los Angeles. Poco dopo partecipa ai mondiali di Helsinki come favorito per la vittoria ma non riesce ad andare oltre il sesto posto. L'anno successivo a causa del boicottaggio del blocco orientale, deve rinunciare ai Giochi olimpici di Los Angeles.\nNel 1985, dopo acer concluso terzo in Coppa Europa, vince l'argento ai mondiali indoor di Parigi dietro al cecoslovacco Remigius Machura.\nL'anno successivo, il 20 agosto a Berlino Est, sigla il record mondiale della specialit\u00e0 con la misura di 22,64 metri, superando di due centimetri il record del connazionale Ulf Timmermann.\nQuesto record rester\u00e0 imbattuto per quasi un anno, fino al 12 agosto 1987, quando l'italiano Alessandro Andrei, a Viareggio, raggiunse la misura di 22,91\u00a0m.\nPassano solo pochi giorni e partecipa ai Campionati europei di Stoccarda 1986 dove per\u00f2 conclude solo terzo con la misura di 20,74\u00a0m.\nL'anno successivo, dopo aver vinto l'ultimo titolo nazionale della sua carriera, non prende parte alla Coppa Europa perch\u00e9 gli viene preferito Ulf Timmermann.\nAi mondiali dello stesso anno, a Roma, conclude solo sesto, a pi\u00f9 di un metro dal vincitore Werner G\u00fcnth\u00f6r.\nNel 1988, dopo una stagione che lo ha visto superare ancora una volta i 22 metri, partecipa alle Olimpiadi di Seul dove, dopo una gara di altissimo livello, raggiunge la quarta posizione con un lancio a 21,40\u00a0m dietro allo svizzero Werner G\u00fcnth\u00f6r, lo statunitense Randy Barnes e il connazionale Ulf Timmermann vincitore con 22,47\u00a0m.\nIl declino e il ritiro (1989-1992).\nIn questo periodo le sue prestazioni fanno registrare un fortissimo calo e Beyer non riesce pi\u00f9 a raggiungere la misura di 21 metri. Nel 1990, agli europei di Spalato deve accontentarsi del quinto posto con un lancio a 20,21 metri.\nCaduto il blocco orientale iniziano a filtrare varie indiscrezioni e documenti che certificano il suo uso di sostanze dopanti durante la carriera sportiva.\nNel 1992 veste, per la prima e unica volta, la maglia della nazionale tedesca alle Olimpiadi di Barcellona dove si classifica diciannovesimo con una prestazione di 18,47\u00a0m.\nProprio al termine di questa manifestazione Beyer, all'et\u00e0 di 37 anni, decide di concludere la sua quasi ventennale carriera sportiva vissuta costantemente ai vertici delle classifiche mondiali, ma \"rovinata\" dal sospetto del doping.\nDoping.\nNel 1991 molti atleti vennero trovati positivi ai test antidoping, l'ex atleta Brigitte Berendonk, Werner Franke e i ricercatori della \"Milit\u00e4rmedizinische Akademie Bad Saarow\" iniziarono a elaborare diversi studi sul doping. Sulla base di queste ricerche si \u00e8 arrivati a pensare che moltissimi atleti della DDR, per migliorare le proprie prestazioni, abbiano fatto uso di doping.\nPoco dopo vengono alla luce anche dei documenti che certificano come, sin dal 1976, a Beyer venissero somministrate forti dosi di steroidi anabolizzanti arrivando a quantitativi che toccavano i 3.955 milligrammi annui. Gli studi hanno inoltre rilevato la somministrazione, tra il 1983 e il 1984, di dosi di Oral Turinabol, un altro anabolizzante.\nIl 14 febbraio 2013 ha ammesso di aver fatto largo uso di sostanze dopanti, in maniera consapevole, durante tutti gli anni settanta. In quel periodo infatti nella Germania Est, per la quale gareggiava, vi era un vero e proprio sistema di somministrazione di doping agli atleti.\nLa sua ammissione \u00e8 contenuta nel documentario \"Einzelk\u00e4mpfer\" presentato al Festival internazionale del cinema di Berlino del 2013.\nDal documentario risulta chiaro come Beyer abbia fatto uso di doping per tutto l'arco della sua carriera. La sua confessione arriva per\u00f2 troppo tardi per il Comitato Olimpico Internazionale che non potr\u00e0 intraprendere alcuna azione per togliere la medaglia d'oro olimpica vinta da Beyer a .\nAttivit\u00e0 extrasportive e vita privata.\nVive a Potsdam e, nel 1976, si \u00e8 sposato. Dalla moglie ha avuto due figlie, una delle quali mor\u00ec in tenera et\u00e0. In seguito a questo lutto ader\u00ec, diventando ambasciatore, alla \"Stiftung Kinderhospiz Mitteldeutschland Nordhausen\", un'associazione nata per aiutare le famiglie con bambini gravemente malati con un'aspettativa di vita limitata. Conclusa la sua carriera di atleta ha iniziato a praticare l'attivit\u00e0 di consulente di viaggio e, nel 1996, ha aperto una sua agenzia di viaggi a Potsdam.\nPolitica.\nNel 2004, viene eletto al Bundesversammlung, l'Assemblea Federale, come rappresentante del Partito del Socialismo Democratico.\nCampionati nazionali.\n1974\n1977\n1978\n1979\n1980\n1981\n1982\n1983\n1984\n1985\n1986\n1987\n1988\n1990\nAltre competizioni internazionali.\n1977\n1979\n1981\n1985"}
{"id": "1878273", "revid": "486946", "url": "https://it.wikipedia.org/wiki?curid=1878273", "title": "Targhe automobilistiche di Akrotiri e Dhekelia", "text": ""}
{"id": "1878276", "revid": "486946", "url": "https://it.wikipedia.org/wiki?curid=1878276", "title": "Targhe automobilistiche delle Isole Svalbard", "text": ""}
{"id": "1878277", "revid": "1876278", "url": "https://it.wikipedia.org/wiki?curid=1878277", "title": "Complesso San Leonardo", "text": "Il complesso San Leonardo \u00e8 situato nell'omonima localit\u00e0 del comune di Massa.\nStoria.\nNel 1960 Edoardo Detti riceve dall'INA-Casa l'incarico di progettare l'insediamento di un complesso residenziale, vero e proprio villaggio, studiandone in particolar modo l'impianto urbanistico; in un secondo momento il contributo di Detti viene limitato alla progettazione di due soli dei nuclei ipotizzati.\nA partire dal 1964 l'area viene inserita nel piano per l'edilizia economica e popolare dove \u00e8 riproposta sostanzialmente la stessa conformazione urbanistica originaria riducendo per\u00f2 l'insediamento a 574 abitanti e 110 appartamenti, con l'eliminazione di due edifici e l'estensione dell'area per un asilo in margine al Frigido. La costruzione viene avviata nello stesso anno e conclusa alla fine del 1965.\nDescrizione.\nL'area \u00e8 situata in un sito di notevole valore paesaggistico abbracciato a nord dall'arco delle alpi Apuane, in posizione periferica rispetto all'abitato di Massa, ed \u00e8 ubicata fra il fiume Frigido e la via \"vecchia\" della Marina, in prossimit\u00e0 della quale \u00e8 situata la romanica pieve di san Leonardo. Tali valori sono tuttavia in parte compromessi dalla prossimit\u00e0 del raccordo autostradale e dallo scarso valore architettonico degli edifici circostanti.\nEsterno.\nIl villaggio si compone di una serie di edifici accomunati per linguaggio architettonico e numero di piani distribuiti lungo due assi stradali convergenti vero il fiume ed una sorta di piazza con fronte concavo; il tessuto connettivo \u00e8 costituito da aree a verde pubblico e da piccoli orti definiti da bassi muretti in blocchi di pietra.\nI due edifici progettati da Detti, il primo posto sul fronte orientale della via principale di accesso al villaggio ed il secondo a definire il fronte settentrionale della piazza concava, sono caratterizzati da una planimetria e volumetria compatte, sviluppate su tre piani fuori terra. Mentre l'impianto planimetrico si differenzia (longitudinale per il primo, a due assi convergenti per il secondo), il linguaggio \u00e8 il medesimo: ad un piano terra a piloti (evidente richiamo alle grammatiche lecorbuseriane) dove sono ricavati i parcheggi per le auto, le cantine e gli accessi alle singole unit\u00e0 abitative, si sovrappongono due piani caratterizzati dalla cortina muraria in cemento faccia vista, scandita unicamente dal ritmo delle aperture (finestre e balconi loggia) e dal ricorso verticale della partitura in laterizio corrispondente al corpo scala, risaltante su ambedue i fronti; lo sviluppo longitudinale dei due volumi \u00e8 scandito orizzontalmente dalla fascia in ombra del portico basamentale e da quella, lievemente aggettante, del parapetto della copertura. Il percorso pubblico al piano terra \u00e8 pavimentato a lastre di cemento e \u00e8 delimitato da bassi muretti in pietra.\nInterno.\nAll'interno, ciascun vano scale serve due appartamenti per piano, a 4 e 5 vani, caratterizzati dalla divisione in zona notte e zona giorno.\nNon si pu\u00f2 non rilevare il precario stato di manutenzione non solo degli immobili ma anche degli spazi collettivi: se i singoli inquilini hanno infatti operato alcuni interventi disomogenei quali la tinteggiatura di alcune porzioni di facciata o la chiusura (con materiali e con partiture diverse) dei balconi, gli spazi concepiti come verde condominiale sono oggi ridotti in stato di completo abbandono.\nFortuna critica.\nI giudizi critici sull'intervento sono piuttosto scarsi: in generale ne viene comunque apprezzato l'impianto urbanistico mentre si fa raramente riferimento al livello delle architetture (per la verit\u00e0 piuttosto scarso); se Giorgieri (1989) nota la particolare cura posta nella disposizione delle costruzioni che individuano un asse visivo verso il fiume e una piazza centrale di forma irregolare, la Zoppi (1986, p.\u00a043) evidenza il ruolo di quinta muraria del fronte degli edifici che \"si spezzano in merlature (sic!) e fornici profondamente scavati anche al piano terra dove le parti passanti sono contenute in termini spaziali tali da risultare particolari luoghi di sosta e di incontro\"."}
{"id": "1878279", "revid": "50682", "url": "https://it.wikipedia.org/wiki?curid=1878279", "title": "Anne Holt", "text": "Biografia.\n\u00c8 cresciuta a Lillestr\u00f8m e Troms\u00f8 per poi trasferirsi ad Oslo nel 1978 dove vive con la compagna Anne Christine Kj\u00e6r (nota anche come Tine Kj\u00e6r) e la figlia Iohanne.\nAnne Holt si \u00e8 laureata in Legge all'Universit\u00e0 di Bergen nel 1986, ha lavorato per la Norsk rikskringkasting (NRK), l'azienda radiotelevisiva di stato norvegese, nel periodo fra il 1984 ed il 1988. Successivamente ha lavorato per due anni al dipartimento di polizia di Oslo per poi diventare avvocato. Nel 1990 \u00e8 tornata alla NRK dove ha lavorato per un anno come giornalista ed \"anchor woman\" per il notiziario \"Dagsrevyen\".\nAnne Holt ha iniziato la sua carriera di avvocato nel 1994 ed \u00e8 stata ministra della giustizia norvegese dal 1996 al 1997.\nLa sua carriera di scrittrice inizia nel 1993 con la pubblicazione de \"La dea cieca\" la cui protagonista \u00e8 l'ufficiale di polizia Hanne Wilhelmsen. Fra i libri successivi vi sono \"L\u00f8vens gap\" (1997) e \"Uten ekko\" (2000), scritti in collaborazione con Berit Reiss-Andersen.\nAnne Holt \u00e8 uno degli autori di noir e libri gialli pi\u00f9 famosi della Norvegia. In Italia Hobby &amp; Work nel 1999 ha pubblicato \"Sete di giustizia\" mentre tutti gli altri sono usciti da Einaudi: tra questi il suo libro pi\u00f9 famoso, \"Quello che ti meriti\", e \"La porta chiusa\", in cui si assiste all'improvvisa e misteriosa sparizione del primo presidente donna degli Stati Uniti."}
{"id": "1878280", "revid": "729019", "url": "https://it.wikipedia.org/wiki?curid=1878280", "title": "Guerra turco-veneziana (1463-1479)", "text": "La guerra turco-veneziana del 1463-1479 o prima guerra turco-veneziana \u00e8 un conflitto combattuto tra l'Impero Ottomano e la Repubblica di Venezia per il predominio nel Mediterraneo orientale e conclusosi con la conquista turca dell'Eubea, di parte della Morea e dell'Albania veneta, compensate dall'acquisto veneziano del Regno di Cipro.\nAntefatto.\nLa caduta di Costantinopoli nel 1453 aveva mostrato per la prima volta la vera potenza navale, oltrech\u00e9 terrestre, del nuovo Impero ottomano. Venezia, sebbene sino all'ultimo alleata con il morente Impero Romano d'Oriente, dopo la caduta dell'antica capitale imperiale si affrett\u00f2 a mostrarsi condiscendevole coi nuovi padroni delle vie d'Oriente. Il 18 aprile 1454, l'ambasciatore Bartolomeo Marcello sottoscrisse infatti con il sultano Maometto II un trattato di reciproco riconoscimento.\nNonostante le apparenze si tratt\u00f2 per\u00f2 di fatto di una tregua fragile, costantemente minacciata da piccole violazioni che potevano, in qualunque momento, essere sfruttate dai Turchi per scatenare un conflitto. La stessa Venezia dal canto suo, dichiarava apertamente per bocca dei propri rappresentanti, in un concilio tenutosi a Mantova nel 1460, che l'accordo era stato costituito per necessit\u00e0 di difesa degli interessi in Oriente, ma che, qualora si fosse creata contro il Gran Turco una lega cristiana, Venezia sarebbe stata disponibile a parteciparvi.\nDi fronte al crescente espansionismo Turco, che, dopo Costantinopoli aveva in pochi anni divorato l'Impero di Trebisonda, il Despotato di Morea e il Despotato d'Epiro, nel 1463, il nuovo doge, Cristoforo Moro, invocava apertamente dal papa una crociata che allontanasse il pericolo dai possedimenti di Venezia. Nello stesso anno, frattanto, essendo stata occupata anche l'isola di Lesbo, il signore di Arta, la citt\u00e0 di Napoli di Malvasia e il bano di Croazia, minacciati anch'essi dai Turchi, si erano posti sotto la protezione di Venezia.\nIl \"casus belli\".\nIl pretesto per la guerra venne individuato nella fuga (1462), nella colonia di Corone, di uno schiavo musulmano di origini albanesi, gi\u00e0 propriet\u00e0 di Turahano\u011flu Omar Bey, che aveva cercato rifugio nella casa del nobile veneziano Giacomo Vallaresso. Il rifiuto di questi alla restituzione, giustificata con la conversione al Cristianesimo dell'uomo (reo di aver sottratto al suo padrone ak\u00e7e finite nelle tasche dei veneziani secondo Michele Critoboulos), sollev\u00f2 le proteste dei Turchi e diede adito alla reazione del sultano. Omar Bey strapp\u00f2 Lepanto ai veneziani nel novembre del '62, dopodich\u00e9 Isa Bey mosse dalla Morea alla conquista del castello di Argo (3 aprile 1463). A riprendere la citt\u00e0 venne inviato lo stesso Giacomo Vallaresso, che per\u00f2, stando alle cronache, disert\u00f2 consegnandosi al nemico: restituito pi\u00f9 tardi in uno scambio di prigionieri, venne condotto a Venezia, dove fu processato, condannato e giustiziato per decapitazione.\nIl conflitto.\nLa guerra in Morea.\nLa Serenissima si alle\u00f2 con Mattia Corvino, re d'Ungheria, e invi\u00f2 rinforzi in Grecia, al comando del Capitano Generale da Mar Alvise Loredan: Argo venne ripresa e si fortific\u00f2 l'istmo di Corinto, nel quale venne restaurato il muro dell\"examilion\", distrutto diciassette anni prima da Murad II. Il fallito assalto a Corinto e la morte di Bertoldo d'Este, comandante delle forze terrestri, costrinse i Veneziani ad abbandonare l'istmo. Il pash\u00e0 Daud riprese quindi Argo e invest\u00ec Napoli di Romania, che resistette, difesa da cinquemila italiani. I turchi occuparono per\u00f2 ugualmente la Morea.\nLasciato il comando il Loredan, il 28 febbraio 1464, il nuovo comandante Orsato Giustinian mise a saccheggio Mitilene, ma la morte coglieva l'11 luglio il vecchio Giustinian, facendogli succedere come capitano generale Giacomo Loredan.\nIn Europa, intanto, Venezia era riuscita a stipulare una lega con il Papa e il duca borgognone Filippo III il Buono e i consiglieri ordinavano al Doge di prendere parte alla guerra, affiancandogli in comando il duca di Candia Lorenzo Moro: il 12 agosto la flotta di ventiquattro galee giunse ad Ancona per congiungersi con le otto galee pontificie e lo stesso papa. La morte di papa Pio II, il 15 agosto, per\u00f2, annull\u00f2 la spedizione.\nNuovo papa venne nominato, poco dopo, il veneziano Paolo II. Mentre tutti questi fatti accadevano, la flotta veneziana forzava i Dardanelli, in sfida ai Turchi.\nLa sfiorata guerra a Rodi.\nMentre in Oriente infuriava la guerra, tre galee veneziane cariche di merci e soprattutto di un gran numero di mori vennero spinte da una burrasca a riparare nel porto di Rodi. Gli abitanti, alla vista dei Mori assalirono le navi e le saccheggiarono. Venezia ordin\u00f2 quindi al capitano generale Loredan di pretendere l'immediata restituzione dei beni al Gran Maestro dell'Ordine ospitaliero, che possedeva l'isola. L'ammiraglio, presentatosi in forze davanti all'isola, rivolse il seguente messaggio a Pietro Raimondo Zacosta, gran maestro di Rodi:\nIl risarcimento dei danni e la restituzione di beni e prigionieri evitarono lo scoppio di un ulteriore conflitto.\nLa guerra in Istria, in Friuli e nell'Egeo.\nIl successore del Lorendan, Vettor Cappello conquist\u00f2 Modone, Imbro, Taso, Samotracia e, per un breve periodo, la stessa Atene.\nI Turchi di Maometto II, dal canto loro, si mostrano per la prima volta in Istria ed entrano in Friuli attaccando la Serenissima da nord.\nLa guerra nell'Albania Veneta.\nAl contempo in Albania le lusinghe dei Veneziani e del Papa spinsero il principe Scandenberg a riprendere la guerra con i Turchi. Dopo aver resistito ben 4 assedi la fortezza di Kruja (Croia) difesa dalle forze veneziane comandante da Nicolo' Moneta e Baldassarre Perducci viene conquistata dagli Ottomani. I sopravvissuti nonostante le promesse di poter rientrare a Venezia in caso di resa vengono poi tutti uccisi dai soldati Turchi.\nIl Principe Albanese Giorgio Castriota Scanderbeg fido alleato della Serenissima muore di febbre tra il terzo e quarto assalto.\nConquistata Kruja le truppe ottomane in netta superiorit\u00e0 numerica attaccarono la fortezza di Scutari nel 1474 e nel 1478. In entrambi i casi furono sconfitti. Nonostante questo per\u00f2 con il trattato di pace la Serenissima fu obbligata a cedere la citt\u00e0 consentento ai Turchi uno sbocco sull'Adriatico.\nDa Scutari gli ottomani partiranno per compiere il Massacro di Otranto.\nLa conquista di Negroponte.\nNel 1470 le insistenti notizie sull'apprestamento di una poderosa flotta turca d'invasione si rivelarono esatte: trecento vele mossero alla volta dell'isola di Eubea, ricca colonia di Venezia.\nIl capitano generale Antonio da Canal abbandon\u00f2 in fretta Negroponte, per cercare soccorso a Candia, mentre nell'isola veniva inviato il provveditore Lodovico Calbo. Addiruttura il Papa pubblic\u00f2 una bolla pontificia per concedere l'indulgenza plenaria a tutti coloro che avessero combattuto contro i Turchi o avessero pagato il mantenimento di truppe, mentre il 9 giugno la flotta veneziana, forte di quasi sessanta galee si era mossa in soccorso dell'isola, giungendo a Schiatos per attendere ulteriori rinforzi.\nDal campo turco, per\u00f2, il 14 giugno il sultano in persona giunse ad assediare Negroponte, entrando con la flotta nel canale Euripe che separava l'isola dalla Grecia. La capitale venne raggiunta realizzando un ponte di barche collegato al continente, completato il 20 giugno, quando il Sultano lo attravers\u00f2 con met\u00e0 delle sue forze. Il 5 luglio venne dato il primo assalto, respinto. L'8 luglio un nuovo attacco turco, ma i veneziani, scoperto il tradimento del connestabile Tommaso Schiavo, attirarono il nemico in un tranello, respingendolo nuovamente. Mentre le membra squartate dello Schiavo venivano catapultate come monito nel campo turco. Lo stesso giorno la flotta di Venezia entr\u00f2 nel canale di Negroponte, ma non tagliarono il ponte di barche, preferendo attendere l'arrivo di rinforzi.\nIl 12 luglio, cos\u00ec, la citt\u00e0 venne perduta, durante l'ennesimo assalto nemico, proprio mentre giungevano le sospirate galee di rinforzo: la popolazione venne sterminata e il bailo Marco Erizzo segato a met\u00e0, per prestar fede alla promessa fattagli dal Sultano di avere salvo il collo.\nPoco tempo dopo i Veneziani tentarono di riprendere la citt\u00e0, ma senza successo. Nuovo capitano generale venne nominato Pietro Mocenigo, che raggiunse la flotta in Eubea assieme alla commissione d'inchiesta istruita dal Senato veneziano con l'incarico di vagliare l'operato del Da Canal: arrestato, venne inviato a Venezia e imprigionato, poi, dopo il processo, pass\u00f2 il resto della vita al confino in Portogruaro.\nNel 1472 i veneziani attaccarono e saccheggiarono Satalia, citt\u00e0 della Panfilia, seguita da Smirne, che dopo essere stata saccheggiata una prima volta, dopo che venne respinto l'esercito turco giunto in soccorso, venne saccheggiata una seconda volta. Al contempo, le trattative instaurate dal viaggiatore Caterino Zeno, avevano spinto il principe Uzun Hasan dei Turcomanni Ak Koyunlu, emiro di Diyarbak\u0131r e Sultano di Mesopotamia, a muovere guerra il 30 maggio a Maometto II.\nL'acquisizione di Cipro.\nNel 1474 la flotta di Pietro Mocenigo entr\u00f2 a Famagosta, capitale del Regno di Cipro, per ripristinare sul trono la regina vedova Caterina Corner, deposta dalla propria nobilt\u00e0, affiancandole due consiglieri ed un governatore veneziani.\nIl 6 gennaio 1475 iniziarono le trattative di pace con la Sublime Porta, ma risultarono inconcludenti.\nNel 1477 Lepanto resistette strenuamente all'assalto dei Turchi, che intanto, per\u00f2, entrano con scorrerie nel Friuli, fino al Tagliamento e all'Isonzo.\nNel 1478 Maometto II bombard\u00f2 Scutari e Croia, che soccombette. Nel 1479, poi, fu la volta delle Cicladi e dell'intera isola di Eubea.\nEpilogo.\nIl 25 gennaio 1479 il Doge Giovanni Mocenigo sigla la pace con il Trattato di Costantinopoli. Venezia, costretta a rinunciare ai possedimenti occupati, acconsent\u00ec al pagamento di ducati annui per garantire la libera circolazione dei suoi commerci nell'Impero Ottomano."}
{"id": "1878281", "revid": "729019", "url": "https://it.wikipedia.org/wiki?curid=1878281", "title": "Stazione di Il Neto", "text": "La stazione de Il Neto \u00e8 una fermata posta sul tronco comune alle linee Bologna-Firenze e Firenze-Lucca, nel territorio comunale di Sesto Fiorentino.\nStoria.\nLa fermata venne attivata nel 1988.\nStrutture e impianti.\nLa fermata dispone di quattro binari passanti. Il 1\u00b0 e il 2\u00b0 sono dedicati alla direttissima, pertanto non dispongono di nessuna banchina, mentre sul 3\u00b0 si fermano i treni per Firenze e sul 4\u00b0 quelli per Pistoia.\nL'infrastruttura \u00e8 priva di biglietteria e di personale di terra; le informazioni sia visive sia sonore sono automatizzate.\nMovimento.\n\u00c8 servita dai treni a breve e media percorrenza, concentrandosi in orari utili al pendolarismo di studenti e lavoratori, che si muovono nell'hinterland fiorentino."}
{"id": "1878282", "revid": "149727", "url": "https://it.wikipedia.org/wiki?curid=1878282", "title": "Stazione di Borgo Lombardo", "text": ""}
{"id": "1878283", "revid": "161374", "url": "https://it.wikipedia.org/wiki?curid=1878283", "title": "Gongan", "text": ""}
{"id": "1878286", "revid": "486946", "url": "https://it.wikipedia.org/wiki?curid=1878286", "title": "Targhe automobilistiche della Transnistria", "text": ""}
{"id": "1878288", "revid": "1876278", "url": "https://it.wikipedia.org/wiki?curid=1878288", "title": "Edificio portineria Dalmine", "text": "Lo stabilimento \"Dalmine\" \u00e8 situato in via Dorsale, nella zona industriale di Massa.\nStoria.\nLo stabilimento della societ\u00e0 Dalmine \u00e8 uno dei principali impianti produttivi che vengono ad insediarsi nella Zona Industriale Apuana istituita nel 1938 tra i comuni di Massa e Carrara.\nLo stabilimento industriale occupa un lotto prospiciente la via Dorsale nella citt\u00e0 di Massa.\nLa sua costruzione ha inizio nel 1939 ad opera della Innocenti S.a.f.t.a. - societ\u00e0 anonima fabbricazione tubi acciaio - per la produzione di tubi in acciaio senza saldatura utilizzati per realizzare metanodotti, oleodotti e per l'estrazione del petrolio. La societ\u00e0 Dalmine di Bergamo partecipa alla sua costruzione con il 50% del capitale.\nCompletato nel 1942 lo stabilimento di Apuania entrer\u00e0 parzialmente in funzione l'anno successivo, gestito unicamente dalla Dalmine, ma nel 1945 sar\u00e0 colpito dai bombardamenti bellici e smantellato dalle truppe tedesche. Nel 1948 vengono ricostruiti i capannoni danneggiati e nel dicembre dello stesso anno il complesso industriale viene inaugurato.\nL'edificio portineria, posto all'ingresso dell'area produttiva, viene realizzato nel 1940 su progetto dell'architetto Giovanni Greppi, che per la stessa societ\u00e0 era gi\u00e0 stato impegnato nella progettazione di diverse opere.\nDescrizione.\nSi tratta di un blocco a prevalente sviluppo longitudinale a due piani fuori terra. L'androne posto in posizione baricentrica \u00e8 segnalato da due corpi in aggetto interamente vetrati che contengono i vani scala. Nelle due ali laterali si distribuiscono gli uffici amministrativi.\nI prospetti esterni presentano un rivestimento a cortina di mattoni in laterizio con cornici bianche alle finestre continue. Il possente portale interamente rivestito in marmo bianco conferisce all'insieme una qualificante veste formale. L'edificio-portineria, dismesso dalla sua originaria funzione, attualmente ospita il complesso cinema multisala \"Splendor\"."}
{"id": "1878292", "revid": "640389", "url": "https://it.wikipedia.org/wiki?curid=1878292", "title": "Targhe d'immatricolazione del Kosovo", "text": "Le targhe d'immatricolazione del Kosovo, bianche con lettere e numeri neri, sono emesse dal Ministero degli Affari Interni del Paese e vengono utilizzate per identificare i veicoli immatricolati nella repubblica balcanica.\nSistema in uso da dicembre 2010.\nDal 6 dicembre 2010 \u00e8 stato introdotto un nuovo tipo di targa che include da sinistra a destra: una banda blu verticale all'interno della quale, in basso, sono scritte le lettere RKS (che stanno per \"Republic of Kosovo\") di colore giallo, un numero a due cifre identificativo del distretto, lo stemma nazionale, un numero a tre cifre, un trattino e due lettere. Il numero a tre cifre inizia da 101 e le lettere avanzano in ordine alfabetico a partire da \"AA\". Il nuovo sistema e formato stanno gradualmente rimpiazzando quelli cessati. &lt;br&gt;Sono in circolazione anche targhe su doppia linea per autoveicoli e motocicli di cilindrata superiore a 125 cm\u00b3, mentre i ciclomotori e gli scooter fino a 125\u00a0cm\u00b3 hanno i caratteri distribuiti su tre righe. &lt;br&gt;Le targhe d'immatricolazione ordinarie misurano 520 \u00d7 110 mm e corrispondono agli standard europei.\nTensione con la Serbia per le nuove norme sulle targhe.\nNel Kosovo del Nord si era nuovamente intensificata la tensione con la Serbia dopo l'approvazione delle nuove norme che dal 20 settembre 2021 obbligavano gli automobilisti serbi a circolare nel territorio kosovaro con targhe locali della validit\u00e0 di sessanta giorni e recanti la dicitura \"Repubblica del Kosovo\". A sua volta la Serbia non consente ancora ai veicoli in entrata nel Paese di esporre targhe kosovare, inoltre dal 2011 autorizza la circolazione di automezzi del Kosovo sul suo territorio solo a patto che siano muniti di una targa serba temporanea ad un prezzo agevolato di 400 dinari (circa 3,50 \u20ac). &lt;br&gt;Il 30 settembre \u00e8 stato raggiunto un accordo fra il governo di Belgrado e quello di Pri\u0161tina con la mediazione dell'Unione europea. Finch\u00e9 non sar\u00e0 concordata una soluzione permanente, dal 4 ottobre gli automobilisti in entrata nel nord della repubblica ricevono delle etichette adesive da apporre alle targhe, che non verranno pi\u00f9 sostituite (come era stato richiesto inizialmente dalle autorit\u00e0 kosovare).\nTarghe UNMIK.\nDal 30 settembre 1999 al 5 dicembre 2010 tutte le targhe ordinarie emesse nel Kosovo sotto l'amministrazione UNMIK avevano il bordo superiore e inferiore azzurri; iniziavano con tre cifre, proseguivano con un trattino, le lettere KS che stavano per \"Kosovo\", un altro trattino, e terminavano con tre ulteriori cifre. L'anno di immatricolazione del veicolo era posizionato a sinistra, di colore azzurro e con le cifre allineate in verticale. &lt;br&gt;Il formato su un'unica riga misurava 520 \u00d7 110\u00a0mm come quello attuale, quello su doppia linea 280 \u00d7 200\u00a0mm.&lt;br&gt;Queste targhe vennero reintrodotte dal 1\u00ba novembre 2011 al 1\u00ba giugno 2012 per i cittadini del Kosovo settentrionale che varcavano quotidianamente il confine con la Serbia per motivi di lavoro.\nSistema terminato nel 2012.\nI formati delle targhe con le sigle riportate nella tabella, ora illegali, erano quelli utilizzati nella ex Jugoslavia fino al 30 settembre 1999 e in Serbia, che ha continuato a rivendicare il Kosovo anche dopo la dichiarazione dell'indipendenza, dal 6 dicembre 2010 a giugno 2012.\nTarghe emesse nei distretti occupati dall'esercito albanese.\nIl formato delle targhe d'immatricolazione (non ufficiali), emesse dal 1998 a fine settembre 1999, dei veicoli circolanti nei distretti occupati dall'esercito albanese era simile a quello allora in vigore in Albania, anche se, a differenza delle targhe albanesi, all'interno della fascia rossa a sinistra erano impresse le lettere bianche KO, che stavano per \"Kosovo\". \nMezzi in dotazione alle Truppe di Difesa del Kosovo.\nIl logo del Corpo ed una linea verticale precedevano la sigla TMK, acronimo di \"Trupat e Mbrojtjes s\u00eb Kosov\u00ebs\" (cio\u00e8 Truppe di Difesa del Kosovo in albanese), mentre un trattino, un numero a tre cifre, un ulteriore trattino e le lettere KS (che stavano per \"Kosovo\") la seguivano. Queste targhe speciali, con caratteri neri su fondo giallo, furono emesse dal 2000 al 21 gennaio 2009, quando l'organizzazione venne sciolta.\nVeicoli dell'U\u00c7K.\nDal 1998 alla fine di settembre del 1999 vennero emesse targhe apposite per gli automezzi dellUshtria \u00c7lirimtare e Kosov\u00ebs\" (U\u00c7K), nome albanese dell'Esercito di liberazione del Kosovo, formalmente sciolto il 20 gennaio 2009. A sinistra era posizionata una banda bicolore, rossa nella met\u00e0 superiore e nera in quella inferiore, che precedeva le lettere U\u00c7K\"' ed una coda alfanumerica variabile. &lt;br&gt;Si conoscono quattro tipi differenti di formati:"}
{"id": "1878293", "revid": "965985", "url": "https://it.wikipedia.org/wiki?curid=1878293", "title": "Trent (disambigua)", "text": ""}
{"id": "1878294", "revid": "767487", "url": "https://it.wikipedia.org/wiki?curid=1878294", "title": "J.R. Reynolds", "text": ""}
{"id": "1878298", "revid": "1226", "url": "https://it.wikipedia.org/wiki?curid=1878298", "title": "Lincoln Cathedral", "text": ""}
{"id": "1878300", "revid": "287204", "url": "https://it.wikipedia.org/wiki?curid=1878300", "title": "Margarete Schutte-Lihotzky", "text": ""}
{"id": "1878302", "revid": "834", "url": "https://it.wikipedia.org/wiki?curid=1878302", "title": "Shirley Peak", "text": ""}
{"id": "1878303", "revid": "834", "url": "https://it.wikipedia.org/wiki?curid=1878303", "title": "Echo Peak", "text": ""}
{"id": "1878306", "revid": "1226", "url": "https://it.wikipedia.org/wiki?curid=1878306", "title": "Burle Marx", "text": ""}
{"id": "1878308", "revid": "830939", "url": "https://it.wikipedia.org/wiki?curid=1878308", "title": "Kirghizi", "text": ""}
{"id": "1878313", "revid": "116606009", "url": "https://it.wikipedia.org/wiki?curid=1878313", "title": "Sopraelevata", "text": ""}
{"id": "1878317", "revid": "1876278", "url": "https://it.wikipedia.org/wiki?curid=1878317", "title": "Ospedale del Cuore", "text": "L'ospedale del Cuore, un tempo chiamato Ospedale pediatrico apuano, \u00e8 situato sulla via Aurelia a Massa.\nStoria.\nAgli inizi degli anni sessanta i comprensori apuano e versiliese decidono di costruire un ospedale pediatrico, data l'assoluta insufficienza del reparto di pediatria dell'ospedale viareggino: a tal fine il 20 agosto del 1965 viene ufficialmente creato un Consorzio per la costruzione del centro pediatrico ospedaliero, coordinato e animato dal professor Gaetano Pasquinucci il cui ruolo e la cui consulenza saranno fondamentali per la progettazione del nuovo edificio. Dopo aver inizialmente pensato a un'area nel litorale del comune di Massa, viene finalmente scelto un lotto nell'immediata periferia del capoluogo, di notevole valore sia paesaggistico che panoramico.\nIl 31 luglio del 1968 si d\u00e0 formale incarico agli architetti Domenico Cardini, Ilo Dati e Franco Mazzucchi di apprestare, con la consulenza medica di Pasquinucci, il progetto generale ed esecutivo del primo stralcio; tale progetto viene approvato dal Comune il 18 marzo dell'anno successivo e dal provveditorato alle Opere pubbliche il 6 ottobre del 1970 (costo del \"primo lotto funzionale\" 700 milioni). I lavori, affidati alla ditta Pessina di Milano con contratto di appalto del 28 agosto 1971, vengono ufficialmente iniziati l'8 ottobre di quell'anno. Il sopraggiungere di alcune difficolt\u00e0 - rapido aumento dei costi a seguito dell'inflazione, definizione di un piano ospedaliero regionale sul modello dell'ospedale Unico e Generale, difficolt\u00e0 di reperimento di ulteriori finanziamenti - rende necessaria la interruzione dei lavori nell'aprile del 1975: fino a quel momento era stato realizzato il rustico dei due corpi verso valle, la piastra a corte dei servizi ed il corpo verso est.\nNel novembre del 1976 Pasquinucci redige, con la collaborazione del Cnr e dell'universit\u00e0, un nuovo programma che viene approvato nel marzo del 1978 dal Consiglio regionale con conseguente erogazione di nuovi fondi. Viene pertanto elaborato dai progettisti un piano di completamento dell'esistente sulle nuove indicazioni funzionali, abbandonando la grande struttura a scheletro gi\u00e0 costruita, e i lavori sono nuovamente avviati nell'agosto del 1979. Il primo lotto viene inaugurato nella primavera del 1990. L'edificio non \u00e8 a tutt'oggi ancora concluso.\nL'attuale ospedale non \u00e8 che una porzione del sistema, ben pi\u00f9 ampio ed articolato, progettato da Cardini e Mazzucchi nel 1971-72: per motivi economici e per l'eccessivo sovradimensionamento dell'impianto rispetto alle reali esigenze non sono e non saranno realizzati il terzo nucleo verso ovest (corpo degenze e servizi) e i due ulteriori corpi per degenze attestati verso monte ai due lati del nucleo destinato alle sale operatorie: quest'ultimo \u00e8 oggi un semplice scheletro in cemento anche se la Regione ed il Cnr stanno mettendo a punto un progetto di conclusione dell'opera che sar\u00e0 destinata a reparto cardiochirurgico per anziani.\nDescrizione.\nL'ospedale \u00e8 situato in una zona di notevole valore paesaggistico, situata all'estremit\u00e0 orientale dell'abitato di Turano, propaggine periferica della citt\u00e0 di Massa. Il lotto, un'area in leggero declivio terrazzata e coltivata ad ulivi, \u00e8 delimitato a ovest dal Canalmagro e a sud dalla via Aurelia - costituente un rapido asse di collegamento con l'intero territorio apuano e versiliese e con il sistema autostradale - e \u00e8 circondato, a est come a nord, dalla macchia boscata del sistema collinare che anticipa le Apuane: alle spalle la collina di Montepepe e a lato quella di Montignoso dominata dall'omonimo castello. L'edificio, che grazie allo sviluppo orizzontale dei volumi si adatta perfettamente al naturale andamento del terreno, \u00e8 ubicato in modo tale da sfruttare al meglio l'affaccio meridionale verso il mare (zona delle degenze) e quello settentrionale verso la collina (zona dei servizi).\nEsterno.\nIl complesso presenta un impianto articolato e una volumetria compatta, su tre livelli fuori terra, a prevalente sviluppo orizzontale, cos\u00ec che esso si adatta, senza emergerne, all'orografia del terreno. L'edificio si compone di una serie di volumi, formanti un reticolo ortogonale all'asse di via Aurelia e del mare, caratterizzati dal disegno orizzontale delle facciate e attestati a valle e a monte della centrale stecca dei servizi, sorta di spina dorsale longitudinale parallela all'asse stradale.\nFronte verso il Mare.\nI due corpi verso il mare, perpendicolari all'asse centrale, sono connotati dal motivo plastico dei pilastri con sovrastanti massicce mensole, ai primi due livelli, e dalle ampie finestrature - in parte a nastro, in parte binate - intervallate da corpi in muratura: l'articolazione ritmica della mensole in cemento, sulle quali si impostano le scale di collegamento, e delle campiture completamente trasparenti delle vetrate \u00e8 particolarmente riuscita al secondo livello, destinato all'attesa dei genitori dei pazienti. I tre corpi verso monte si configurano invece come altrettanti complessi a corte e si differenziano, rispetto a quelli verso valle, per il pi\u00f9 semplice impaginato delle facciate, risolto con la semplice sovrapposizione delle fasce orizzontali delle campiture in cemento faccia vista dei parapetti e delle finestre a nastro.\nFronte verso valle.\nIl fronte verso valle \u00e8 maggiormente connotato rispetto agli altri: oltre ai due volumi con pilastri e mensole dal caratteristico profilo a farfalla, il fronte principale presenta anche un percorso porticato, con pilastri metallici circolari, a raccordo tra i diversi nuclei, e alcune soluzioni plastiche interessanti quali il volume a un piano absidato adiacente all'ingresso e la scansione dell'angolo sud-orientale, dove un pilastro circolare emerge dalla cortina vetrata, lievemente arretrata rispetto al piano sovrastante, del corpo degli uffici.\nInterno.\nDal fronte meridionale, nell'angolo d'innesto fra la stecca e il volume ortogonale, si accede all'ampia sala dell'accettazione, assai bel illuminata e ritmata dai pilastri circolari, attorno alla quale si distribuiscono, verso est, la cappella (a pianta rettangolare con luce zenitale nei due absidi), la sacrestia e i servizi tecnologici e, verso ovest, il centro prelievi sangue e, in posizione centrale, il corpo principale dei collegamenti verticali, situato in posizione baricentrica dell'intero sistema (gli altri corpi scala sono localizzati all'estremit\u00e0 orientale dell'asse longitudinale e sono attestati, in numero di quattro, sul lato nord dei nuclei a corte); al piano terra i corpi a corte sono a piloti nelle quattro ali trasversali, definendo in tal modo un ampio spazio per servizi ed autorimesse, con fronti compatti e luci a nastro nella stecca longitudinale verso monte, nella quale sono situati i magazzini, il guardaroba e la cucina.\nPiani superiori.\nI due piani superiori presentano una estrema differenziazione dei percorsi, concepiti in modo tale da separare nettamente quelli per il personale, articolati ad anello attorno ai complessi a corte, da quelli per i pazienti ed i parenti: l'ampio asse longitudinale della stecca e i percorsi dei due nuclei verso valle. Al piano primo sono situati, nei due corpi verso valle, i percorsi di attesa per i parenti - dai quali partono 4 scale per ogni lato, ciascuna conducente direttamente a una coppia di camerette al piano superiore - la stecca dei servizi generali e, nei corpi a corte, gli studi dei chirurghi, gli ambulatori e, all'estremit\u00e0 orientale, gli uffici amministrativi.\nAl piano secondo i due corpi verso valle ospitano le camere di degenza ai lati (ciascuna delle quali dotata di servizi igienici), gli spazi per il personale infermieristico al centro (in origine completamente vetrati su tutti i lati, ora in parte tamponati) cos\u00ec da controllare agevolmente l'intero reparto e, all'estremit\u00e0 meridionale, gli spazi collettivi destinati a sala giochi e salette; i corpi a corte contengono i servizi di anestesia, unit\u00e0 coronarica, radiologia e laboratorio di analisi mentre l'asse longitudinale dei collegamenti si conclude con un'ampia sala convegni.\nMolte parti dell'edificio sono ancora a rustico - al piano terra i due corpi verso valle e una parte della stecca, destinati a trapiantologia e farmacia, al piano primo l'estremit\u00e0 orientale dei nuclei a corte, destinata a trapiantologia onco-ematologica - o non ancora utilizzate (al piano secondo uno dei due corpi verso valle sar\u00e0 a breve destinato a degenza per adulti); il nucleo verso monte, destinato a gruppo operatorio, si configura a tutt'oggi come scheletro strutturale.\nFortuna critica.\nL'opera suscita sin dalla fase del progetto un certo interesse nella critica architettonica, come dimostra il ricco articolo sulla rivista fiorentina \"Necropolis\" del 1972, che dell'impianto sottolinea il valore innovativo e lo studio attento dei percorsi che ne fanno un esempio di architettura ospedaliera all'avanguardia nel panorama nazionale. La critica pi\u00f9 recente ne ha evidenziato l'articolazione volumetrica che dissolve la tradizionale struttura monolitica degli edifici ospedalieri, la ricerca tipologica e il felice inserimento territoriale - in una posizione delicata, di equilibrio tra il contesto costruito, amorfo ed indifferenziato - risolto con una felice integrazione tra nuova costruzione e preesistenze ambientali, sottolineando come la mancata esecuzione del progetto nella sua totalit\u00e0 ne abbia limitato la portata innovativa a livello delle relazioni sociali. Il Manfredini inoltre, nel sottolineare il ruolo espressivo affidato al sistema complesso dei percorsi, vi riscontra un tratto caratteristico della \"scuola\" fiorentina di Giovanni Michelucci, di cui Cardini \u00e8 stato allievo, che riconosce proprio nel sistema dei percorsi uno dei fondamentali momenti di integrazione tra le diverse scale della progettazione urbana."}
{"id": "1878319", "revid": "110157", "url": "https://it.wikipedia.org/wiki?curid=1878319", "title": "Persol", "text": "Persol \u00e8 un marchio italiano di occhiali da sole e da vista. Creato nel 1917 da Giuseppe Ratti, \u00e8 di propriet\u00e0 del gruppo italiano Luxottica.\nStoria.\nNel 1917 Giuseppe Ratti, proprietario dell'ottica Berry, comincia a creare, in via Caboto a Torino, occhiali e lenti destinate a sportivi ed aviatori.\nIl primo modello creato sono gli occhiali \"Protector\", che, grazie al connubio lenti affumicate arrotondate e comoda montatura di gomma assicurati da fasce elastiche, verranno subito adottati dall'Aviazione Militare italiana.\nSuccessivamente diverse Aviazioni del mondo, compresa quella statunitense, renderanno i Protector uno dei modelli pi\u00f9 utilizzati dai propri piloti.\nIntorno all'anno 1920 vede la luce, dalla penna di Eugenio Colmo, in arte Golia, il \"Cinesino\", storica figura che per oltre mezzo secolo accompagner\u00e0 le immagini pubblicitarie delle creazioni di Ratti.\nSempre in quegli anni viene creata la famosa lente giallo-bruna che, oltre che proteggere dai raggi solari, ne contraddistinguer\u00e0 tutti i modelli presenti e futuri.\nBisogna attendere per\u00f2 il 1938 per assistere alla creazione del vero e proprio marchio Persol (unione di \"per\" e \"Sole\") come lo conosciamo oggi.\nNel 1957 viene creato il modello 649, studiato per soddisfare le esigenze dei tranvieri di Torino i quali necessitavano di un occhiale ampio capace di proteggerli da aria, polvere e sole. Il modello sar\u00e0 immortalato da Marcello Mastroianni che lo indosser\u00e0 nella pellicola Divorzio all'italiana.\nGli anni '80 vedono la consacrazione del marchio che conquister\u00e0 tra gli altri anche il mercato statunitense nonostante la NASA facesse gi\u00e0 uso di alcuni suoi specifici modelli da tempo.\nDagli anni '60 Persol continua in crescendo la sua produzione fino a diventare uno dei marchi pi\u00f9 noti dell'industria italiana. Persol \u00e8 stato presente in numerose spedizioni al limite dell'estremo, come quelle di Reinhold Messner sull'Himalaya.\nNel 1995 il Gruppo Luxottica, gi\u00e0 leader nel campo dell'occhialeria mondiale, ne acquisisce il marchio conservandone per\u00f2 le caratteristiche peculiari e la storica sede di Lauriano, nei pressi di Torino."}
{"id": "1878321", "revid": "152416", "url": "https://it.wikipedia.org/wiki?curid=1878321", "title": "Strada sopraelevata Aldo Moro di Genova", "text": ""}
{"id": "1878323", "revid": "152416", "url": "https://it.wikipedia.org/wiki?curid=1878323", "title": "Strada sopraelevata Aldo Moro", "text": ""}
{"id": "1878324", "revid": "1226", "url": "https://it.wikipedia.org/wiki?curid=1878324", "title": "The Palm, Jebel Ali", "text": ""}
{"id": "1878325", "revid": "152416", "url": "https://it.wikipedia.org/wiki?curid=1878325", "title": "Sopraelevata Aldo Moro", "text": ""}
{"id": "1878327", "revid": "113414942", "url": "https://it.wikipedia.org/wiki?curid=1878327", "title": "Capitano Generale da Mar", "text": ""}
{"id": "1878328", "revid": "486946", "url": "https://it.wikipedia.org/wiki?curid=1878328", "title": "Ordine ospitaliero", "text": ""}
{"id": "1878330", "revid": "1226", "url": "https://it.wikipedia.org/wiki?curid=1878330", "title": "Villa Rufinella", "text": ""}
{"id": "1878331", "revid": "228587", "url": "https://it.wikipedia.org/wiki?curid=1878331", "title": "Frankfort", "text": ""}
{"id": "1878335", "revid": "1123126", "url": "https://it.wikipedia.org/wiki?curid=1878335", "title": "Santa Maria Sopra Minerva", "text": ""}
{"id": "1878336", "revid": "1226", "url": "https://it.wikipedia.org/wiki?curid=1878336", "title": "Adytum", "text": ""}
{"id": "1878337", "revid": "1226", "url": "https://it.wikipedia.org/wiki?curid=1878337", "title": "Jacques Herzog", "text": ""}
{"id": "1878338", "revid": "1226", "url": "https://it.wikipedia.org/wiki?curid=1878338", "title": "Pierre de Meuron", "text": ""}
{"id": "1878339", "revid": "3831", "url": "https://it.wikipedia.org/wiki?curid=1878339", "title": "Palacio Real de Madrid", "text": ""}
{"id": "1878340", "revid": "3831", "url": "https://it.wikipedia.org/wiki?curid=1878340", "title": "Palacio Real", "text": ""}
{"id": "1878341", "revid": "287204", "url": "https://it.wikipedia.org/wiki?curid=1878341", "title": "Place de l'Etoile", "text": ""}
{"id": "1878343", "revid": "1226", "url": "https://it.wikipedia.org/wiki?curid=1878343", "title": "Place Charles de Gaulle", "text": ""}
{"id": "1878344", "revid": "1226", "url": "https://it.wikipedia.org/wiki?curid=1878344", "title": "Regents Park", "text": ""}
{"id": "1878345", "revid": "767487", "url": "https://it.wikipedia.org/wiki?curid=1878345", "title": "Ante Grgurevi\u0107", "text": ""}
{"id": "1878346", "revid": "486946", "url": "https://it.wikipedia.org/wiki?curid=1878346", "title": "Estadio Luis Casanova", "text": ""}
{"id": "1878347", "revid": "1876278", "url": "https://it.wikipedia.org/wiki?curid=1878347", "title": "Palazzo degli Uffici Giudiziari", "text": "Il Palazzo degli Uffici giudiziari \u00e8 situato tra piazza De Gasperi e via Beccaria a Massa.\nStoria.\nDopo le esperienze urbanistiche del piano regolatore e dei due quartieri Ina Casa di Romagnano e San Leonardo, Edoardo Detti viene coinvolto dall'amministrazione di Massa in un'opera di architettura, ovvero la realizzazione del nuova sede del Tribunale e della Procura di Massa.\nI primi studi vengono avviati, assieme all'architetto Luigi Caldarelli, nel 1960 ed un primo progetto esecutivo viene approntato nel 1961. Dopo numerosi ripensamenti e rielaborazioni si giunge, nel 1964, ad un secondo progetto esecutivo, questa volta approvato.\nI lavori vengono avviati nel 1967 ma sospesi nel 1969 per mancanza di fondi e per difficili rapporti con l'impresa costruttrice (alcuni dei materiali utilizzati non erano previsti dal progettista). Vengono nuovamente ripresi agli inizi degli anni settanta: l'edificio \u00e8 finalmente inaugurato nel 1976.\nDescrizione.\nContesto urbanistico.\nIl complesso \u00e8 situato al margine sud occidentale del centro storico di Massa, in un'area - edificata tra gli anni cinquanta e sessanta e destinata prevalentemente a residenza ed uffici - compresa tra il fiume Frigido e viale Europa, asse longitudinale di collegamento con la centrale piazza Matteotti. Fa da naturale sfondo alla massa dell'edificio, caratterizzata dalla cromia grigia del cemento faccia vista e dallo sviluppo in orizzontale, l'arco montuoso delle Alpi Apuane. Il lotto su cui insiste il palazzo di Giustizia \u00e8 delimitato a sud est da piazza De Gasperi, a sud ovest da via Beccaria e ad ovest da via Acini mentre a nord confina con gli orti ed i giardini delle propriet\u00e0 limitrofe: \u00e8 inoltre perimetrato da aree alberate adibite a parcheggi pubblici e presenta all'interno delle aree a prato con alberature (pini ed eucalipti), alberi da frutto e arbusti vari.\nEsterno.\nL'edificio presenta una planimetria ed una volumetria articolate, sviluppate su 3 piani fuori terra pi\u00f9 uno seminterrato. L'impianto \u00e8 concepito come una \"L\" in cui i due bracci sono congiunti da un percorso di raccordo - il grande portico a pilastri rettangolari che sostengono un tetto a carena la cui copertura si configura come un giardino pensile a collegamento fra i due nuclei - e presentano all'intersezione, elemento di congiunzione nonch\u00e9 suggestiva forma plastica, la scala cilindrica da cui si sviluppano i due percorsi di accesso al Tribunale (ala ovest) ed alla Procura (ala est).\nAddossati a questo corpo sono collocati, sul lato settentrionale, i tre volumi a pianta quadrata ed ottagonale delle aule giudiziarie, percepiti dall'esterno come corpi murati con contenute aperture (le luci dell'interrato e le feritoie dei lucernari) e caratterizzati dalla presenza di lievi risalti (le pseudolesene alla cui estremit\u00e0 sono collocati i lucernari).\nLa massa ha uno sviluppo prevalentemente orizzontale, enfatizzato dal gioco di aggetti e di rientranze di alcuni corpi e della balconata (sviluppata sui fronti ovest e sud), dalla presenza dei bassi muretti di recinzione e della fascia, pi\u00f9 o meno aggettante, della copertura in cemento ed infine dal ricorso a numerose fughe ad interrompere la compattezza della muratura: all'interno di tali fughe si posizionano le finestre, talora ritmicamente talora in maniera irregolare, e le luci (si noti la soluzione su via Beccaria della serie compatta di piccole luci rettangolari sovrastate alternativamente dai gocciolatoi).\nNell'insieme il volume si connota come una massa cromaticamente e matericamente compatta, grazie all'uso diffuso del cemento faccia vista, in cui zone murate e con ridotte aperture si alternano a porzioni cromatiche (si veda il piano terra del corpo della procura in cui l'andamento ritmico della muratura - corrispondente a quelle che un tempo erano le camerette per i magistrati - \u00e8 caratterizzato dall'intonaco color rosso mattone), campiture vetrate (la finestratura della grande hall al piano terra percepibile sia dal giardino interno che dal fronte occidentale) e soluzioni plastiche elaborate: a questo riguardo si notino la scansione d'angolo sulla piazza De Gasperi dove alla smussatura del secondo livello fa da contrappunto l'interessante gioco della finestra d'angolo al piano terra.\nInterno.\nL'interno, a cui si accede dal grande portico immerso nel verde del giardinetto interno, si sviluppa attorno alla grande hall da cui si accede direttamente alle aule (al piano terra sala corte d'assise e sala udienze penali; al piano primo sala udienze civili) ed ai corridoi di distribuzione: nel caso del corpo della Pretura questo forma una \"L\" al piano terra, dove serve gli uffici posti su un solo lato, per divenire un semplice asse, sempre con gli uffici su un solo lato, al piano superiore (il secondo braccio della \"L\" diviene in questo caso una terrazza); nel caso del Tribunale invece dal corridoio, sempre sviluppato ad \"L\", si accede in tutti e tre i piani agli uffici collocati su ambedue i fronti (quelli dei lati sud-ovest e nord-ovest affacciati sul medesimo balcone perimetrale).\nGli interni pi\u00f9 significativi, nei quali traspare una notevole sapienza compositiva, sono costituiti dalla grande e luminosa hall al piano terra (spazio a pianta rettangolare con pilastri a lamina al centro, pavimenti a fasce di marmo bianco e grigio, pareti con rivestimento in legno e finestre con infissi di disegno neoplastico caratterizzati da un davanzale-panca in pietra serena), dalla scala principale ad andamento elicoidale (gradini in marmo bianco e grigio con fughe ai lati, alzata in marmo scalpellinato e corrimano in acciaio) e dalle aule giudiziarie, sorta di scatole cubiche illuminate dall'alto in cui il soffitto a travi ricalate, formanti dei moduli quadrati, i pilastri con risalti in cemento in corrispondenza dei lucernai ed il pavimento in marmo conferiscono alla dicromia (bianco di intonaco, pavimento e soffitto e grigio del cemento) un notevole valore compositivo. Tutti gli infissi esterni sono in alluminio anodizzato color argento (ad eccezione dei portali di accesso alla hall al piano terra in ferro nero e legno); quelli interni sono invece con telaio in ferro nero e pannelli in legno.\nLa cattiva esecuzione dell'opera ha fatto s\u00ec che molti elementi, oltre ad essere mal riusciti, si siano rapidamente deteriorati, fatto questo che va ad aggiungersi alla difficile conservazione delle murature in cemento faccia vista: l'errata coibentazione e la cattiva soluzione delle fosse biologiche rendono inoltre difficile, nonch\u00e9 costoso, il riscaldamento e lo smaltimento dei liquami.\nAltro elemento rilevante, imputabile questo ad un'impostazione progettuale senz'altro interessante ma poco congrua alla destinazione dell'opera, \u00e8 l'assoluta mancanza di protezione dell'edificio: i muretti di cinta sono estremamente bassi, le finestre ed i balconi facilmente accessibili, il garage sotterraneo, collegato con ascensore a tutti i piani, \u00e8 anch'esso completamente permeabile, nessun vetro \u00e8 antiproiettile e non esiste alcun sistema di controllo con telecamere: tutto ci\u00f2 fa pensare ad un luogo aperto, sicuramente assai vivibile ma molto pi\u00f9 idoneo ad una struttura a diversa destinazione.\nCritica.\nLa critica ha unanimemente riconosciuto il valore plastico e lo studio dei volumi, non mancando giustamente di evidenziare la cattiva esecuzione dell'opera: se la Zoppi sottolinea la sapienza compositiva - \"si ritrovano qui tutte le finezze progettuali delle opere pi\u00f9 note di Detti: la scansione prospettica, il disegno degli infissi, le finestre lucernario\" mentre Giorgieri (1987) ne coglie i rapporti con la cultura architettonica internazionale, in particolare con le realizzazioni lecorbuseriane a Chandigarh, evidenziando tuttavia come la realizzazione scadente abbia in parte dequalificato l'opera che pur rimane tra i pi\u00f9 significativi esempi di architettura moderna della zona. Non si pu\u00f2 non notare che nessun critico fa riferimento al debito nei confronti di Scarpa, esplicito nelle soluzioni formali e materiche della grande hall e della scala elicoidale come nei lucernai d'angolo."}
{"id": "1878349", "revid": "1226", "url": "https://it.wikipedia.org/wiki?curid=1878349", "title": "Staatsoper Berlin", "text": ""}
{"id": "1878350", "revid": "1226", "url": "https://it.wikipedia.org/wiki?curid=1878350", "title": "Berlin Staatsoper", "text": ""}
{"id": "1878351", "revid": "125360838", "url": "https://it.wikipedia.org/wiki?curid=1878351", "title": "Banda di Caspary", "text": "La banda di Caspary \u00e8 uno strato continuo di materiale idrofobo che riveste internamente e impregna le pareti cellulari longitudinali radiali e trasversali delle cellule che, in monostrato, costituiscono, nelle giovani radici delle piante vascolari, il tessuto noto come endodermide. Svolge una funzione estremamente importante nel selezionare le sostanze che devono essere trasportate all'interno dei tessuti vascolari della pianta. Obbliga le sostanze nutritive che passano attraverso l'epidermide a essere filtrate attraverso il passaggio nelle cellule.\n\u00c8 stata scoperta da Robert Caspary nel 1865.\nFunzione della banda di Caspary.\nIn una tipica angiosperma una radice in cui non sia ancora iniziato l'accrescimento secondario e che svolga ancora una preminente funzione di assorbimento presenta una caratteristica struttura a strati sovrapposti, disposti secondo cilindri concentrici (dall'esterno all'interno): il rizoderma, il parenchima corticale con l'endoderma, e il cilindro centrale (con annesso subito al disotto dell'endoderma il periciclo, tessuto parenchimatico da cui si origineranno le radici laterali e poi, laddove vi sia crescita secondaria, il cambio cribro-vascolare).\nLa corteccia rappresenta uno spesso strato di cellule parenchimatiche specializzate nell'accumulo di sostanze nutritive generalmente grazie alla presenza di grandi quantit\u00e0 di leucoplasti (amiloplasti), mentre il rizoderma e l'endoderma sono dei tessuti tegumentali specializzati con la rispettiva funzione di assorbire e selezionare le sostanze estratte dal terreno. Il cilindro centrale o stele rappresenta la porzione pi\u00f9 interna della radice e comprende il fascio cribro-vascolare, unitamente ad elementi parenchimatici e, meno frequentemente, meccanici. Il primo strato di cellule della stele costituisce il periciclo.\nIl tessuto tegumentale radicale vero e proprio, detto rizoderma, presenta uno strato di cutina molto sottile o assente e diverse estroflessioni cellulari (peli radicali) che ne aumentano ulteriormente la superficie disponibile all'assorbimento dell'acqua e dei soluti in essa contenuti. L'acqua assorbita si sposta dal rizoderma al cilindro centrale attraverso tre possibili vie: l'apoplasto (movimento attraverso gli spazi tra le cellule e in primo luogo le pareti cellulari), il simplasto (movimento attraverso i protoplasti delle cellule per mezzo dei plasmodesmi), la via transcellulare (movimento di cellula in cellula attraversandone anche i vacuoli). \nSe non fossero presenti ulteriori barriere anatomiche, sostanze quindi potenzialmente dannose o inutili potrebbero agevolmente raggiungere il cilindro centrale per via apoplastica, muovendosi per microcapillarit\u00e0 fra le pareti cellulari, e venendone assorbite e quindi trasportate in tutto il corpo vegetale.\nPer evitare questo inconveniente, le cellule dell'endoderma presentano uno spesso strato di materiale idrofobo (la banda di Caspary) che blocca il passaggio dei fluidi attraverso la via apoplastica.\nQualsiasi sostanza che sta per entrare nel cilindro centrale viene cos\u00ec costretta ad attraversare la membrana delle cellule endodermiche che, grazie alla sua permeabilit\u00e0 selettiva, opera un'azione di filtraggio delle soluzioni eliminando possibili sostanze indesiderate. In altre parole, le sostanze a livello dell'endodermide vengono forzate a muoversi attraverso la via simplastica, per poi riprendere anche quella apoplastica nella stele. Bisogna tuttavia osservare che quella endodermica non \u00e8 una barriera assoluta e la selezione che opera non \u00e8 cos\u00ec stringente, tant'\u00e8 vero che anche diverse sostanze tossiche possono agevolmente raggiungere il germoglio trasportate verso l'alto col flusso xilematico. Esempi sono rappresentati da erbicidi che, assorbiti dal terreno, raggiungono le foglie dove esercitano la loro azione tossica o anche metalli pesanti che solo in parte vengono trattenuto nei tessuti radicali.\nCostituzione.\n\u00c8 costituita principalmente da sostanze affini alla suberina, cio\u00e8 sostanze di natura grassa, quindi impermeabili all'acqua. Esse comprendono lunghe catene idrocarburiche, ma anche gruppi fenolici. Diversamente da altri tessuti (sughero), dove tali sostanze sono apposte in lamelle contro la parete, nelle bande del Caspary la modificazione con suberina \u00e8 anche incrostante."}
{"id": "1878354", "revid": "1226", "url": "https://it.wikipedia.org/wiki?curid=1878354", "title": "Royal Opera House Covent Garden", "text": ""}
{"id": "1878355", "revid": "1226", "url": "https://it.wikipedia.org/wiki?curid=1878355", "title": "Covent Garden Theatre", "text": ""}
{"id": "1878356", "revid": "599013", "url": "https://it.wikipedia.org/wiki?curid=1878356", "title": "Th\u00e9\u00e2tre des Champs-Elys\u00e9es", "text": ""}
{"id": "1878357", "revid": "1226", "url": "https://it.wikipedia.org/wiki?curid=1878357", "title": "Com\u00e9die des Champs Elys\u00e9es", "text": ""}
{"id": "1878361", "revid": "161374", "url": "https://it.wikipedia.org/wiki?curid=1878361", "title": "Chilandar", "text": ""}
{"id": "1878362", "revid": "1226", "url": "https://it.wikipedia.org/wiki?curid=1878362", "title": "Eric Mendelsohn", "text": ""}
{"id": "1878369", "revid": "1226", "url": "https://it.wikipedia.org/wiki?curid=1878369", "title": "Ottaviano Nonni", "text": ""}
{"id": "1878370", "revid": "1226", "url": "https://it.wikipedia.org/wiki?curid=1878370", "title": "Ottavio Mascherino", "text": ""}
{"id": "1878371", "revid": "1226", "url": "https://it.wikipedia.org/wiki?curid=1878371", "title": "Torre Jin Mao", "text": ""}
{"id": "1878372", "revid": "1226", "url": "https://it.wikipedia.org/wiki?curid=1878372", "title": "Josef Hoffman", "text": ""}
{"id": "1878374", "revid": "486946", "url": "https://it.wikipedia.org/wiki?curid=1878374", "title": "Interior Design", "text": ""}
{"id": "1878375", "revid": "486946", "url": "https://it.wikipedia.org/wiki?curid=1878375", "title": "Interior designer", "text": ""}
{"id": "1878376", "revid": "1226", "url": "https://it.wikipedia.org/wiki?curid=1878376", "title": "Gilles-Marie Oppenord", "text": ""}
{"id": "1878377", "revid": "1226", "url": "https://it.wikipedia.org/wiki?curid=1878377", "title": "Gabriel Seidl", "text": ""}
{"id": "1878378", "revid": "834", "url": "https://it.wikipedia.org/wiki?curid=1878378", "title": "Juan de Colonia", "text": ""}
{"id": "1878380", "revid": "1226", "url": "https://it.wikipedia.org/wiki?curid=1878380", "title": "Palombara", "text": ""}
{"id": "1878381", "revid": "486946", "url": "https://it.wikipedia.org/wiki?curid=1878381", "title": "Dolmabah\u00e7e", "text": ""}
{"id": "1878383", "revid": "1226", "url": "https://it.wikipedia.org/wiki?curid=1878383", "title": "St James's Palace", "text": ""}
{"id": "1878384", "revid": "1226", "url": "https://it.wikipedia.org/wiki?curid=1878384", "title": "Biblioth\u00e8que Sainte-Genevi\u00e8ve", "text": ""}
{"id": "1878387", "revid": "1226", "url": "https://it.wikipedia.org/wiki?curid=1878387", "title": "Louis Durand", "text": ""}
{"id": "1878388", "revid": "1226", "url": "https://it.wikipedia.org/wiki?curid=1878388", "title": "Jacques Germain Soufflot", "text": ""}
{"id": "1878389", "revid": "1226", "url": "https://it.wikipedia.org/wiki?curid=1878389", "title": "Fondation Cartier pour l\u2019art contemporain", "text": ""}
{"id": "1878390", "revid": "6340", "url": "https://it.wikipedia.org/wiki?curid=1878390", "title": "Eitri e Brokk", "text": ""}
{"id": "1878391", "revid": "1226", "url": "https://it.wikipedia.org/wiki?curid=1878391", "title": "English Stage Company", "text": ""}
{"id": "1878392", "revid": "6340", "url": "https://it.wikipedia.org/wiki?curid=1878392", "title": "Brokk e Eitri", "text": ""}
{"id": "1878393", "revid": "1226", "url": "https://it.wikipedia.org/wiki?curid=1878393", "title": "Royal Court Theatre Upstairs", "text": ""}
{"id": "1878394", "revid": "6340", "url": "https://it.wikipedia.org/wiki?curid=1878394", "title": "Brokk", "text": ""}
{"id": "1878395", "revid": "1226", "url": "https://it.wikipedia.org/wiki?curid=1878395", "title": "Palais de l'\u00c9lys\u00e9e", "text": ""}
{"id": "1878396", "revid": "98372555", "url": "https://it.wikipedia.org/wiki?curid=1878396", "title": "Eitri", "text": ""}
{"id": "1878397", "revid": "339392", "url": "https://it.wikipedia.org/wiki?curid=1878397", "title": "La Seo", "text": ""}
{"id": "1878400", "revid": "339392", "url": "https://it.wikipedia.org/wiki?curid=1878400", "title": "Janas (traghetto)", "text": ""}
{"id": "1878404", "revid": "1272592", "url": "https://it.wikipedia.org/wiki?curid=1878404", "title": "Serie A 2008-2009 (calcio a 5)", "text": "Il campionato di Serie A 2008-2009 \u00e8 stato il ventesimo campionato di Serie A e la ventiseiesima manifestazione nazionale che assegnasse il titolo di campione d'Italia. La stagione regolare ha preso avvio il 25 ottobre 2008 e si \u00e8 conclusa il 25 aprile 2009, prolungandosi fino all'8 giugno 2009 con la disputa delle partite di spareggio. Il regolamento \u00e8 il medesimo della stagione precedente.\nPlay-off.\nAi play-off si qualificano le prime 10 squadre della serie A e le vincenti dei due gironi di serie A2, ovvero Atiesse e Napoli Vesevo. Le prime quattro della serie A aspettano ai quarti mentre le altre otto disputano un turno in pi\u00f9 ad eliminazione diretta con gare di andata e ritorno. Il regolamento prevede che accedano ai quarti di finale le squadre che, nell'arco del doppio confronto, avranno realizzato il maggior numero di reti. In caso di parit\u00e0,al termine del secondo incontro, si disputeranno due tempi supplementari da 5' ciascuno. In caso di ulteriore parit\u00e0, passeranno il turno le squadre di categoria superiore o quelle meglio classificate al termine della stagione regolare. I quarti, le semifinali e la finale si giocano al meglio delle tre partite. Passer\u00e0 il turno la squadra che totalizzer\u00e0 pi\u00f9 punti, indipendentemente dalla differenza reti, nelle prime due gare. In caso di un successo per parte o di due pareggi, si disputer\u00e0 una terza gara sullo stesso campo di gara 2. In caso di parit\u00e0 al termine dei tempi regolamentari di questa terza gara, si proceder\u00e0 a due tempi supplementari da 5' ciascuno e, se necessario, ai tiri di rigore.\nPlay-out.\nI play-out si svolgono con gare di andata e ritorno tra le vincitrici dei play-off di serie A2 e l'11\u00aa e la 12\u00aa classificata in serie A. Se al termine della partita di ritorno le squadre si trovassero in parit\u00e0 di differenza reti si andr\u00e0 ai supplementari ma se anche dopo l'extra-time il risultato non cambiasse resteranno in serie A le squadre che gi\u00e0 c'erano.\nCopertura televisiva.\nIn Italia il Campionato italiano di calcio a 5 viene trasmesso in diretta al sabato pomeriggio da Raisport pi\u00f9: una partita a settimana. Il 6 dicembre per la prima volta c'\u00e8 stata una doppia diretta televisiva: alle 16:15 su \"Raisport pi\u00f9\" Cagliari-LazioColleferro, mentre su \"Rai 3\" alle 17:15 diretta del secondo tempo di Marca Trevigiana-Napoli Barrese."}
{"id": "1878405", "revid": "3732", "url": "https://it.wikipedia.org/wiki?curid=1878405", "title": "Atletica leggera ai Giochi della XXVII Olimpiade - 10000 metri piani femminili", "text": "I 10000 metri piani hanno fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta nei giorni 27-30 settembre 2000 allo Stadio Olimpico di Sydney.\nLa gara.\nPaula Radcliffe, che non possiede un finale veloce, sceglie la tattica di sconfiggere le avversarie sul ritmo. Per questo parte subito forte.\nGi\u00e0 ai 3000 metri (coperti in 9'01\"99), la selezione \u00e8 stata fatta. Molte atlete sono staccate di almeno 20 metri (tra esse c'\u00e8 anche Sonia O'Sullivan).\nMa quattro concorrenti sono ancora incollate alla Radcliffe: Gete Wami, Derartu Tulu, Fernanda Ribeiro e Tegla Loroupe. La Radcliffe continua imperterrita a macinare chilometri. Giunge a met\u00e0 gara in 15'05\"70.\nA tre giri dalla fine le etiopiche prendono la testa della corsa con lo scopo di abbassare il ritmo. Ma la Radcliffe le supera ed accelera. Tegla Loroupe perde terreno. A contendersi il titolo rimangono in quattro.\nAlla campanella le etiopiche e la Ribeiro se ne vanno e la Radcliffe non riesce a seguirle. Derartu Tulu completa l'ultimo giro in un ottimo 60\"26, staccando la connazionale Wami e la Ribeiro di 5 secondi. La Radcliffe ha stabilito il proprio record personale, ma \u00e8 quarta.\nRisultati.\nFinale.\nStadio Olimpico, sabato 30 settembre, ore 19:00."}
{"id": "1878406", "revid": "17534304", "url": "https://it.wikipedia.org/wiki?curid=1878406", "title": "Dainichiky\u014d", "text": ""}
{"id": "1878407", "revid": "17534312", "url": "https://it.wikipedia.org/wiki?curid=1878407", "title": "Dainichi-kyo", "text": ""}
{"id": "1878408", "revid": "57797", "url": "https://it.wikipedia.org/wiki?curid=1878408", "title": "Processo dinamico", "text": ""}
{"id": "1878409", "revid": "17534321", "url": "https://it.wikipedia.org/wiki?curid=1878409", "title": "Mahavairocana tantra", "text": ""}
{"id": "1878410", "revid": "17534329", "url": "https://it.wikipedia.org/wiki?curid=1878410", "title": "Mah\u0101vairocan\u0101s\u016btra", "text": ""}
{"id": "1878412", "revid": "3732", "url": "https://it.wikipedia.org/wiki?curid=1878412", "title": "Atletica leggera ai Giochi della XXVII Olimpiade - 100 metri ostacoli", "text": "I 100 metri ostacoli hanno fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta nei giorni 25 e 27 settembre 2000 allo Stadio Olimpico di Sydney.\nLa gara.\nGail Devers corre in batteria 12\"62. Rimarr\u00e0 il tempo pi\u00f9 veloce della competizione.\nNei Quarti Michelle Freeman giunge inaspettatamente ultima ed \u00e8 fuori.\nLa prima semifinale \u00e8 vinta da Nicole Ramalalanirina (12\"77). Gail Devers incoccia nel quarto oscatolo e non finisce la gara. I 100 ostacoli olimpici sembrano per lei segnati da una maledizione.\nGlory Alozie vince la seconda semifinale in 12\"68.\nFinale: la prima ad uscire dai blocchi \u00e8 Delloreen Ennis-London (0\"156), ma la sua azione non \u00e8 brillante. Conduce la gara Glory Alozie che per\u00f2 si fa rimontare da una scatenata Olga Shishigina che vince battendola di 3 centesimi.\nRisultati.\nFinale.\nStadio Olimpico, mercoled\u00ec 27 settembre, ore 20:10."}
{"id": "1878413", "revid": "17534377", "url": "https://it.wikipedia.org/wiki?curid=1878413", "title": "Mahavairocanasutra", "text": ""}
{"id": "1878415", "revid": "3732", "url": "https://it.wikipedia.org/wiki?curid=1878415", "title": "Atletica leggera ai Giochi della XXVII Olimpiade - 400 metri ostacoli femminili", "text": "I 400 metri ostacoli hanno fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta nei giorni 24-27 settembre 2000 allo Stadio Olimpico di Sydney.\nLa gara.\nI criteri di passaggio del primo turno vengono ristretti: si qualificano direttamente solo le prime due di ogni batteria. Ne fa le spese la diciassettenne Jana Pittman, che giunge terza nella terza serie. Avr\u00e0 pi\u00f9 fortuna ai Mondiali juniores il mese dopo.\nLa prima semifinale \u00e8 vinta da Deon Hemmings (54\"00). La primatista mondiale, Kim Batten, ha una controprestazione (55\"73) e non si qualifica. Irina Privalova prevale nella seconda semifinale in 54\"02.\nIn finale, la Prilavova fa una gara perfetta e vince con un ottimo 53\"02, miglior tempo dell'anno.\nRisultati.\nFinale.\nStadio Olimpico, mercoled\u00ec 27 settembre, ore 20:55."}
{"id": "1878416", "revid": "1243", "url": "https://it.wikipedia.org/wiki?curid=1878416", "title": "Stazione di Poggibonsi", "text": ""}
{"id": "1878418", "revid": "287204", "url": "https://it.wikipedia.org/wiki?curid=1878418", "title": "Atletica leggera ai Giochi della XXVII Olimpiade - Maratona femminile", "text": "La maratona ha fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta il 24 settembre 2000 nella citt\u00e0 di Sydney, con arrivo nello Stadio olimpico.\nFinale.\nDomenica 24 settembre, partenza ore 9:00.\nA met\u00e0 percorso \u00e8 in testa un gruppetto di tre atlete: le giapponesi Takahashi e Ichihashi e la rumena Lidia \u0218imon. Il passaggio \u00e8 di 1h11'45\". Quarta \u00e8 Adriana Fernandez, che per\u00f2 dopo il 25\u00ba km perde terreno (concluder\u00e0 16\u00aa). Poco dopo la Fernandez si stacca anche la Ichihashi.\nAl 30\u00b0 Takahashi e Simon passano, sempre in testa, in 1h41'39\". Risale la keniota Chepchumba, che si insedia al terzo posto.\nPoco dopo si decide il duello per il primo posto: la Takahashi stacca la Simon di 28 secondi ed entra da sola nello stadio.\nNonostante la durezza del percorso, le prime tre atlete battono il record olimpico di 2h24'52\".\nTegla Loroupe, una delle favorite alla vigilia, non \u00e8 mai stata in gara ed ha terminato al 13\u00ba posto.\nNaoko Takahashi \u00e8 la prima atleta giapponese di nascita a vincere la maratona alle Olimpiadi."}
{"id": "1878419", "revid": "16758", "url": "https://it.wikipedia.org/wiki?curid=1878419", "title": "Lega Nazionale A di hockey su ghiaccio svizzero", "text": ""}
{"id": "1878421", "revid": "2519", "url": "https://it.wikipedia.org/wiki?curid=1878421", "title": "Land tedeschi", "text": ""}
{"id": "1878422", "revid": "207432", "url": "https://it.wikipedia.org/wiki?curid=1878422", "title": "Dodge Caravan", "text": ""}
{"id": "1878423", "revid": "110157", "url": "https://it.wikipedia.org/wiki?curid=1878423", "title": "Passo di Cerventosa", "text": "Il passo di Cerventosa \u00e8 un valico stradale della strada provinciale Umbro-Cortonese che mette in comunicazione il comprensorio di Cortona con l'alta valle del Tevere, attraverso la catena di rilievi che divide la Valdichiana con quest'ultima."}
{"id": "1878425", "revid": "3732", "url": "https://it.wikipedia.org/wiki?curid=1878425", "title": "Atletica leggera ai Giochi della XXVII Olimpiade - Marcia 20 km femminile", "text": "La prova di marcia 20 km ha fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta il 28 settembre 2000 nella citt\u00e0 di Sydney, con arrivo nello Stadio olimpico.\nRisultati.\nOrdine d'arrivo.\nA 3 km dalla fine conduce Elisabetta Perrone, ma l'italiana \u00e8 successivamente squalificata. Sale in testa l'atleta di casa Jane Saville. L'australiana pensa di avercela fatta, ma proprio all'ingresso dello stadio le viene comminata la squalifica. Vince la cinese Wang Liping."}
{"id": "1878426", "revid": "71433", "url": "https://it.wikipedia.org/wiki?curid=1878426", "title": "Blind horizon", "text": ""}
{"id": "1878427", "revid": "71433", "url": "https://it.wikipedia.org/wiki?curid=1878427", "title": "Blind Horizon", "text": ""}
{"id": "1878428", "revid": "287204", "url": "https://it.wikipedia.org/wiki?curid=1878428", "title": "Valico della Somma", "text": "Il passo della Somma \u00e8 un valico stradale della SS3 Flaminia situato in Umbria, a 680 m s.l.m. e mette in comunicazione il comprensorio di Spoleto con quello di Terni.\nIl tratto di strada \u00e8 stato ammodernato nella seconda met\u00e0 degli anni cinquanta, quando l'apertura al traffico di una moderna variante in galleria ha consentito di eliminare la salita al passo. Il vecchio tracciato, pur rimanendo percorribile, si caratterizza per le sensibili pendenze e per una serie di curve dal raggio piuttosto stretto, ed \u00e8 utilizzato, in prevalenza, per la viabilit\u00e0 locale. Il tratto attuale, pur essendo stato concepito in epoca moderna, presenta esso stesso qualche tratto non rettilineo ed \u00e8 soggetto a formazioni di ghiaccio piuttosto frequenti. Molto pericolose sono le curve precedenti e successive la galleria, pi\u00f9 volte luogo di tragici incidenti. "}
{"id": "1878430", "revid": "287204", "url": "https://it.wikipedia.org/wiki?curid=1878430", "title": "Monte Acuto (Umbria)", "text": "Il monte Acuto (926 m) \u00e8 un monte dell'Umbria centrale.\nDescrizione.\nIl rilievo \u00e8 situato a ridosso della valle del Tevere e domina la citt\u00e0 di Umbertide. Fa parte dei massicci mesozoici perugini (\"monte Tezio\", \"monte Malbe\", \"monte Elceto di Murlo\", ecc). Ha la tipica forma di un cono ed \u00e8 riconoscibile a distanza per questa sua caratteristica. \u00c8 spesso meta di escursioni fino alla sua vetta dalla quale si vede un ottimo panorama di gran parte della regione. In vetta si trova un sito archeologico con i resti di un santuario del VI-V secolo a.C. dove si venerava una divinit\u00e0 pastorale."}
{"id": "1878431", "revid": "1876278", "url": "https://it.wikipedia.org/wiki?curid=1878431", "title": "Palazzo delle Poste (Massa)", "text": "Il Palazzo delle Poste \u00e8 situato tra viale Democrazia e viale Chiesa a Massa.\nStoria.\nL'area su cui sorge l'edificio postale era stata acquistata agli inizi del Novecento dal Comune di Massa che aveva redatto anche un progetto di costruzione, risultato poi inadeguato per la mancanza dei requisiti antisismici.\nNel 1929, l'erogazione da parte del ministero delle Comunicazioni di 100 milioni di lire per la costruzione o l'adattamento degli edifici postali e telegrafici sul suolo nazionale, costituisce la spinta decisiva alla realizzazione del fabbricato, che veniva a localizzarsi nell'area all'incrocio tra due viali appena realizzati e il viale XX Settembre a Nord, confinante con la propriet\u00e0 Hotel Massa ad Est e con la propriet\u00e0 Pellerani a Sud.\nIl progetto venne redatto dall'arch. Angiolo Mazzoni nell'anno successivo e presentato in plastico al ministro Araldo di Crollalanza il 30 ottobre 1931; iniziati poco tempo dopo, i lavori si conclusero nel 1933 realizzando un edificio dotato dei pi\u00f9 moderni impianti, tra cui quello di posta pneumatica.\nNel 1958 l'edificio \u00e8 stato ampliato con l'aggiunta di un corpo sul retro, realizzato sulla preesistente autorimessa saturando in parte il cortile.\nLa costruzione della nuova ala ha portato alla demolizione dell'esedra semicircolare che concludeva il lungo salone sul retro del pian terreno, creando il cortiletto rettangolare interno con l'ingresso ai piani superiori.\nDescrizione.\nL'edificio occupa un intero isolato nel cuore del centro cittadino, vicinissima al palazzo Comunale, in angolo tra due direttrici di forte traffico, imponendosi per l'enorme volumetria, per il singolare rivestimento in laterizio e soprattutto per il segno distintivo della torre con l'orologio la quale, oltre a costituire il fulcro compositivo della costruzione, rappresenta anche un forte segnale urbano.\nEsterno.\nL'impianto planimetrico ad U si traduce in alzato in una aggregazione di volumi di diverse altezze raggruppati intorno alla torre e coperti in parte a terrazza - i due corpi angolati di ingresso, sotto la torre - e in parte a tetto.\nCaratteristica principale della costruzione \u00e8 il rivestimento in mattoni rossi, con rifiniture \"a cuscino\" in marmo bianco intorno alle aperture. Marmoreo \u00e8 anche il rivestimento degli ultimi due settori della torre, segnata al centro delle pareti da una lunga vetrata verticale per l'illuminazione della scala interna. Rispetto ai corpi di fabbrica, il fusto della torre si distingue per la differente orditura del rivestimento in laterizio, arretrato per ornare il fusto stesso con lunghe scanalature verticali.\nLo spazio antistante gli ingressi, rialzato rispetto al piano stradale e - al centro del lato verso il viale Chiesa - ancora dotato di uno dei due pennoni portabandiera sostenuto da una base ovale in muratura, risulta pavimentato in pezzi di marmo levigato con giunti in cemento. \u00c8 circondato da un largo marciapiede pavimentato in cotto e decorato da aiuole fiorite ed \u00e8 stato recentemente dotato di una rampa per l'accesso dei portatori di handicap accostata al corpo di fabbrica lungo il viale Chiesa e a quest'ultimo collegata tramite la \"porta\" laterale che immette allo spazio di pertinenza dell'edificio e, mediante un'arcata, al retro dell'edificio stesso.\nDietro il corpo basso che fronteggia il viale Democrazia si eleva per altri tre piani il volume centrale del fabbricato, a cui si aggancia, sul retro, il corpo aggiunto negli anni cinquanta.\nIl nuovo corpo di fabbrica consente il collegamento della preesistente autorimessa, accessibile dalla strada mediante una rampa, con il fabbricato principale; si compone del garage e dei piani scantinato, terreno, l'ammezzato, primo e secondo, quest'ultimo destinato originariamente ad alloggio per il direttore.\nSullo spazio di accesso, disposto nell'angolo aperto all'incrocio tra il viale Democrazie e il viale Chiesa, si aprono a sinistra il portale di accesso al telegrafo, due alte aperture ad arco alla base della torre e infine il portale d'ingresso al salone per il pubblico.\nInterno.\nQuest'ultimo, costituito da una lunga galleria ad L coperta a botte, con pareti ad encausto color pesca e pavimentazione in cotto con fasce di pietra serena, \u00e8 illuminato sul lato lungo, prospiciente il viale Democrazia, da una fila di finestrature rettangolari che all'esterno appaiono ritagliate in un corpo basso, separato dal filo stradale da un muretto a fioriera e coperto dalla pensilina con la scritta Poste e Telegrafi in lettere di metallo, serrato tra due corpi quadrati leggermente pi\u00f9 alti dotati di finestre ad arco.\nL'ingresso ai piani superiori avviene sullo stretto cortile interno aperto sul retro, cui si accede tramite il passaggio comunicante con il viale Chiesa; subito dopo la \"porta\" architravata di accesso al retro, si trova una stretta nicchia ricavata nel muro di cinta, con una fontana e una lapide in onore dei postelegrafonici massesi caduti in guerra.\nL'ingresso comunica a pian terreno con il retro-sportelleria; la scala di collegamento interno, alloggiata in un vano sul lato sinistro dell'ingresso stesso \u00e8 a tre rampe rettilinee, rivestita in marmo colorato, con al centro la cabina ascensore. Al primo piano si trovano, fra gli altri, gli uffici della direzione, connotati dalla pavimentazione in marmo invece che in linoleum; al secondo piano altri uffici, la sala apparati e alcuni locali ancora destinati ad alloggio privato, pavimentati in graniglia.\nGli interni non conservano traccia dell'arredo originale e sono stati oggetto di una ristrutturazione generale, con la sostituzione delle pavimentazioni e la controsoffittatura di tutti gli ambienti.\nFortuna critica.\nNonostante gli entusiastici commenti della stampa locale, che lo indicava come una \"bellissima costruzione stile Novecento, onusta di marmo\" l'edificio tuttavia sembrava non soddisfare lo stesso progettista, che annotava la difficolt\u00e0 di \"\"incastrare il moderno in alcune parti\"; parte della critica l'ha successivamente letto come un'opera \"pesante e tradizionalista\"\", in linea con i contemporanei fabbricati postali di Bergamo, Gorizia, Ferrara e La Spezia dove il \"moderno\" appare non tanto come un'esigenza quanto \"un ingrediente necessario a riequilibrare un insieme troppo tradizionale\".\nTale accordo fra \"antico e moderno\", conciliati grazie ad una \"mente geniale ed autentica sensibilit\u00e0 di artista\" appare invece per altri il maggior pregio dell'opera, la cui \"equilibrata sintesi tra modernit\u00e0 e tradizione\" ne fa \"uno dei pi\u00f9 significativi esempi di architettura pubblica della citt\u00e0\"."}
{"id": "1878434", "revid": "1950485", "url": "https://it.wikipedia.org/wiki?curid=1878434", "title": "Atletica leggera ai Giochi della XXVII Olimpiade - Salto in alto femminile", "text": "Il salto in alto ha fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta nei giorni 28-30 settembre 2000 allo Stadium Australia di Sydney.\nGara.\nNella fase eliminatoria sono 13 le atlete a raggiungere la misura richiesta.\nIn finale, alla misura di 1,96, generalmente una misura selettiva nel salto in alto femminile, ben sette atlete valicano l'asticella. Inaspettatamente va fuori la primatista stagionale Monica Dinescu-Iag\u0103r, una delle favorite alla vigilia.\n1,99 \u00e8 valicato alla prima prova da Elena Elesina e Hestrie Cloete e alla seconda da Kajsa Bergqvist e Oana Pantelimon. A questa quota viene eliminata un'altra favorita, Inga Babakova.\nSi sale a 2,01; Elena Elesina e Hestrie Cloete viaggiano in coppia: tutt'e due scavalcano l'asticella alla seconda prova, mentre per la Bergqvist e la Pantelimon non c'\u00e8 niente da fare. Rimangano la sudafricana e la russa.\nA 2,03 sbagliano entrambe. Vince la Elesina, prima russa a vincere il titolo olimpico di salto in alto femminile, poich\u00e9 la Cloete ha commesso un errore a 1,96. Invece il terzo posto \u00e8 assegnato ex \u00e6quo.\nRisultati.\nTurno eliminatorio.\nGioved\u00ec 28 settembre 2000, ore 9:45.\nFinale.\nSabato 30 settembre 2000, ore 19:00."}
{"id": "1878436", "revid": "126257", "url": "https://it.wikipedia.org/wiki?curid=1878436", "title": "Plymouth Voyager", "text": ""}
{"id": "1878437", "revid": "1243", "url": "https://it.wikipedia.org/wiki?curid=1878437", "title": "Stazione di Colle di Val d'Elsa", "text": ""}
{"id": "1878438", "revid": "104458", "url": "https://it.wikipedia.org/wiki?curid=1878438", "title": "Leges langobardorum", "text": ""}
{"id": "1878441", "revid": "3732", "url": "https://it.wikipedia.org/wiki?curid=1878441", "title": "Atletica leggera ai Giochi della XXVII Olimpiade - Salto con l'asta femminile", "text": "Il salto con l'asta ha fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta il 25 settembre 2000 allo Stadio Olimpico di Sydney.\nLa gara.\nEmma George, pioniera della specialit\u00e0, detentrice del record del mondo dal 1995 al 1999, \u00e8 la seconda delle non qualificate (4,25).\nAnche le tre russe sono fuori; tra loro la diciottenne Elena Isinbaeva.\nLa favorita per il titolo \u00e8 la campionessa del mondo Stacy Dragila.\nA 4,25 la gara perde una protagonista: Anzhela Balakhonova, campionessa europea, fallisce tre volte la misura d'entrata.\nA 4,40 Stacy Dragila e Tatiana Grigorieva hanno gi\u00e0 commesso un errore. In testa c'\u00e8 la sorprendente islandese Vala Flosadottir, che ha superato tutte le prove al primo salto. 7 atlete vanno avanti.\nA 4,45 Flosadottir, Dragila e Grigorieva vanno su alla prima prova, mentre Bartova e Rieger hanno bisogno di tre tentativi.\n4,50 dovrebbe far paura a molte, invece le prime quattro vanno su; la Rieger commette un azzardo e passa la misura. Una vera scrematura si ha a 4,55, quando rimangono solo in due: Grigorieva (prima prova) e Dragila (seconda prova). Stacy Dragila, se vuole vincere, deve issarsi fino a 4,60. \u00c8 la prova della verit\u00e0. Ci riesce magnificamente alla prima prova.\nLa Grigorieva accusa il colpo e sbaglia il primo salto, poi riserva gli altri due a 4,65, ma \u00e8 una quota troppo alta per lei: sarebbe stato il nuovo record del mondo.\nQuattro donne oltre 4,50: \u00e8 stata la gara pi\u00f9 alta di sempre.\nRisultati.\nQualificazione.\nEsordio olimpico della specialit\u00e0. La misura richiesta \u00e8 4,35. Inaspettatamente, nessuna la raggiunge. Vengono quindi ammesse alla finale tutte le atlete che hanno superato 4,30, cio\u00e8 13.\nFinale.\nStadio Olimpico, luned\u00ec 25 settembre, ore 18:00.\nStacy Dragila \u00e8 la donna delle prime volte: suo \u00e8 stato il primo titolo mondiale indoor, suo \u00e8 stato il primo titolo mondiale all'aperto ed ora si \u00e8 portata a casa anche il primo titolo olimpico.\nVala Flosadottir \u00e8 la prima islandese a vincere una medaglia nell'atletica alle Olimpiadi."}
{"id": "1878442", "revid": "1876278", "url": "https://it.wikipedia.org/wiki?curid=1878442", "title": "Sede della Banca d'Italia (Massa)", "text": "La sede della Banca d'Italia \u00e8 situata tra piazza Garibaldi 3-4 e viale Chiesa a Massa.\nStoria.\nA seguito dell'insufficienza dei vecchi locali, situati in un antico palazzo in piazza Mercurio, l'amministrazione decide di edificare una nuova sede in un'area pi\u00f9 accessibile e leggermente pi\u00f9 periferica. Il progetto per la nuova sede della banca d'Italia viene commissionato all'architetto Giulio Roisecco alla met\u00e0 degli anni sessanta: gli esecutivi vengono approntati a partire dal 1965 ed i lavori rapidamente avviati: l'edificio viene inaugurato nel 1968.\nDescrizione.\nLa banca \u00e8 situata nel centro di Massa e definisce il fronte settentrionale di piazza Garibaldi, posta a cerniera tra il tridente di vie provenienti da Marina e dalla Stazione e l'asse di viale Eugenio Chiesa che, attraversando longitudinalmente il centro, giunge fino al cuore della piazza del teatro e del municipio.\nSulla piazza, con aiuole perimetrali scandite da palme, prospettano edifici estremamente eterogenei: a fianco del palazzo della Banca sono situati una palazzina a 3 piani e, sull'altro fronte, un edificio adibito a negozi, uffici e residenza su 8 piani: sull'altro fronte della strada \u00e8 situata una cappella con portico di stile barocco, il santuario della Misericordia, fungente da fondale allo spazio raccolto della piazza.\nIl lotto in cui insiste l'edificio \u00e8 delimitato a est da un angusto vicolo che si ricongiunge a viale Democrazia e ad ovest da viale Chiesa, dove \u00e8 situato l'accesso meccanizzato al corpo cilindrico dei parcheggi a silo.\nEsterno.\nL'edificio si caratterizza per una planimetria ed un impianto estremamente articolati, sviluppati su 5 e 7 piani fuori terra, giocati sull'intersezione di due forme plastiche pure: il cilindro (il corpo della Banca, i vani scala ed il silos dei parcheggi) ed il parallelepipedo con angoli fortemente acuti (il blocco della residenza). Nell'insieme il complesso si articola in tre diversi nuclei: il volume dei parcheggi - situato sul retro con accesso dalla via Chiesa e collegato agli altri due blocchi tramite un corpo ad un piano, in cemento faccia vista con pilastri circolari che contrassegnano l'andamento elicoidale del parapetto con corrimano in acciaio - e quelli della residenza e degli uffici.\nQuesti due nuclei sono unificati al piano terra dalla presenza di una piastra in cui sono localizzati gli accessi e le finestrature della hall della Banca ed al piano superiore da un grande spazio vuoto, scandito dai pilastri, nel quale risaltano il volume cilindrico del vano scala della residenza, in cemento a faccia vista ed ammorsato al sottosostante parapetto, ed il corpo, sempre cilindrico, degli uffici della banca, caratterizzati in pianta dalla distribuzione perimetrale dei vani ai quali si accede da un vano centrale, illuminato dal grande lucernario. Al volume delle banca \u00e8 inoltre addossato, nell'angolo sud-est della piastra, lo svettante cilindro del vano scale in acciaio e vetro, caratterizzato dalla partitura orizzontale delle fasce in vetro trasparente e satinato.\nI due corpi della residenza e degli uffici oltrech\u00e9 per volumetria, risultano diversi anche nel ritmo delle aperture: piccole finestre abbinate in numero di quattro nel compatto cilindro della torre, finestre alternate a balconi con parapetto in cemento faccia vista nel blocco delle residenze. Uguale \u00e8 invece la soluzione del paramento, lastre in pietra artificiale di colore rosa riquadrate da cornici in cemento aggettanti, e quella della copertura: in ambedue i casi infatti emerge un corpo cilindrico, il corpo scale vetrato con sottostante muratura curvilinea ammorsata al parapetto della copertura nel caso della residenza, l'anello circolare in cemento faccia vista nel caso della banca.\nFortuna critica.\nI giudizi critici sull'intervento sono assai ridotti: entusiastico quello del Giorgieri (1989) il quale evidenzia come la costruzione affidi la sua qualificazione formale all'articolata disposizione dei volumi che producono un forte effetto plastico, proponendo soluzioni architettoniche del tutto nuove per la citt\u00e0, come i giardini pensili e gli scattanti volumi cilindrici."}
{"id": "1878449", "revid": "3732", "url": "https://it.wikipedia.org/wiki?curid=1878449", "title": "Atletica leggera ai Giochi della XXVII Olimpiade - Salto in lungo femminile", "text": "Il salto in lungo ha fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta il 29 settembre 2000 allo Stadio Olimpico di Sydney.\nLa gara.\nNella fase di qualificazione il miglior salto \u00e8 di Heike Drechsler con 6,84.\nLa finale comincia bene per Fiona May, che infila un salto iniziale di 6,76. La sua \u00e8 una gara in crescendo: 6,82 alla seconda e 6,92 alla terza prova. Ma il terzo turno giova anche alla veterana Heike Drechsler, capace di porre una zampata a 6,99. Il tre porta fortuna anche a Marion Jones: 6,92 per lei come per Fiona. Al quarto posto si porta Tatiana Kotova con 6,83.\nLa gara si \u00e8 scaldata: ora si attendono i fuochi di artificio. Invece non succede pi\u00f9 nulla fino alla fine della competizione. Fiona May fa tre salti identici a 6,72/6,73: sembra che abbia le polveri bagnate. La Kotova litiga con la pedana e fa due nulli e un 6,73; la Jones fa ancora peggio, con tre nulli. Gioisce Heike Drechsler che, sebbene rimanga lontana dal suo personale, si porta a casa il suo secondo oro olimpico, a otto anni di distanza dal primo. Fiona May \u00e8 d'argento in virt\u00f9 del secondo miglior salto: 6,82 contro 6,68 della Jones.\nNel dicembre 2009 il CIO revoca per doping la medaglia di bronzo a Marion Jones e l'assegna all'atleta originariamente quarta classificata, la russa Tatiana Kotova.\nRisultati.\nTurno eliminatorio.\nSolo 5 atlete si qualificano direttamente. Ad esse vengono aggiunti i 7 migliori salti.\nFinale.\nStadio Olimpico, venerd\u00ec 29 settembre, ore 19:20.\nAll'et\u00e0 di 35 anni suonati, Heike Drechsler \u00e8 di gran lunga la pi\u00f9 matura vincitrice dell'oro olimpico nel salto in lungo. 17 anni separano l'atleta tedesca dal suo primo alloro iridato, il titolo mondiale del 1983, quando si chiamava ancora Heike Daute. \u00c8 la massima distanza riscontrata nell'atletica leggera."}
{"id": "1878451", "revid": "155136", "url": "https://it.wikipedia.org/wiki?curid=1878451", "title": "Impero marittimo", "text": ""}
{"id": "1878455", "revid": "1876278", "url": "https://it.wikipedia.org/wiki?curid=1878455", "title": "Stabilimento industriale Olivetti Synthesis", "text": "Lo stabilimento industriale Olivetti Synthesis \u00e8 situato in via Aurelia ovest 139 a Massa.\nStoria.\nLo stabilimento della Olivetti Synthesis \u00e8 situato nella zona industriale di Massa Carrara sulla via Aurelia Ovest. L'Olivetti costituisce una delle maggiori societ\u00e0 che hanno favorito il decollo economico della zona, che dagli anni venti subisce un cambiamento dell'assetto territoriale determinato da una politica orientata ad incentivare lo sviluppo industriale nelle aree rurali.\nL'insediamento, realizzato in pi\u00f9 fasi, comprende una serie di capannoni collegati tra loro da percorsi coperti, edifici per uffici, servizi sociali, mensa, una centrale elettrica, un deposito dell'acqua e l'edificio della portineria. \nLa vicenda costruttiva ha inizio nel 1938, quando la societ\u00e0 Adriano Olivetti di Ivrea decide di realizzare nella nascente Zona Industriale Apuana uno stabilimento per la produzione di mobili per uffici, schedari metallici e classificatori.\nAlcune officine completate nel 1942 vengono realizzate su progetto degli architetti Piero Bottoni e Mario Pucci.\nAlla fine della seconda guerra mondiale, vengono ricostruiti i fabbricati danneggiati dai bombardamenti. Nel 1953 il complesso viene ampliato mediante la realizzazione di altri corpi di fabbrica: Piero Bottoni si occupa della progettazione di nuove officine e dell'edificio per la mensa e i servizi sociali.\nL'ampliamento del 1964 con la costruzione di nuovi edifici per uffici \u00e8 stato realizzato su progetto dell'architetto Ezio Sgrelli. Ulteriori interventi sono condotti nel 1971 su progetto dell'ingegnere Franco Borini.\nDescrizione.\nLe officine con schema planimetrico a tre navate e coperture in elementi prefabbricati a volta, presentano tamponamenti continui sui fronti rivolti verso l'esterno dell'area e grandi vetrate sui lati esposti a nord permettendo al paesaggio circostante di penetrare nei luoghi di lavoro.\nIl complesso industriale, attualmente dismesso, \u00e8 sottoposto a sequestro cautelativo relativo a una procedura fallimentare in corso, cosa che determinato l'impossibilit\u00e0 di accedere all'interno della struttura, come \u00e8 stato confermato anche dal responsabile dell'Archivio Storico Olivetti di Ivrea."}
{"id": "1878458", "revid": "3732", "url": "https://it.wikipedia.org/wiki?curid=1878458", "title": "Atletica leggera ai Giochi della XXVII Olimpiade - Salto triplo femminile", "text": "Il salto triplo ha fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta il 24 settembre 2000 allo Stadio Olimpico di Sydney.\nLa gara.\nIn Qualificazione la miglior prova \u00e8 della russa Tat'jana Lebedeva con 14,91.\nAl primo turno di finale Olena Hovorova fa un ottimo 14,96 e prenota una medaglia. Ma pochi minuti prima la bulgara Tereza Marinova ha gi\u00e0 ucciso la gara: 15 metri e 20, una misura che si vede pochissime volte in un anno intero. \u00c8 il quarto salto pi\u00f9 lungo di tutti i tempi. Le avversarie ora vedono il titolo come una montagna enorme da scalare.\nLa Marinova, impressionata dalla sua stessa prestazione, non infila pi\u00f9 un salto buono: il 15,20 iniziale rimane la sua unica misura della gara.\nL'unica che vuole lottare \u00e8 Tat'jana Lebedeva. Deve superare almeno i 14,96 dell'ucraina Olena Hovorova per avere l'argento. Alla quarta prova fa 14,91; alla quinta indovina un salto a 15 metri esatti. Nei due salti rimanenti la Hovorova non va oltre 14,74: l'argento \u00e8 della russa.\nRisultati.\nTurno eliminatorio.\nNove atlete superano la misura. Ad esse vengono aggiunti i 3 migliori salti.\nFinale.\nStadio Olimpico, domenica 24 settembre, ore 19:40."}
{"id": "1878459", "revid": "126257", "url": "https://it.wikipedia.org/wiki?curid=1878459", "title": "Plymouth Grand Voyager", "text": ""}
{"id": "1878461", "revid": "126257", "url": "https://it.wikipedia.org/wiki?curid=1878461", "title": "Plymouth Horizon", "text": ""}
{"id": "1878468", "revid": "126257", "url": "https://it.wikipedia.org/wiki?curid=1878468", "title": "Plymouth Laser", "text": ""}
{"id": "1878469", "revid": "3732", "url": "https://it.wikipedia.org/wiki?curid=1878469", "title": "Atletica leggera ai Giochi della XXVII Olimpiade - Getto del peso femminile", "text": "Il getto del peso ha fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta il 28 settembre 2000 allo Stadio Olimpico di Sydney.\nLa gara.\nQualificazioni: la migliore prova \u00e8 di Janina Karol'\u010dyk con 19,36.\nFinale: dopo un primo turno interlocutorio, al secondo turno Larisa Pele\u0161enko lancia a 19,92.\nTocca alle avversarie: la Kumbernuss, 19,38 al primo lancio, invece di migliorare fa tre lanci peggiori.\nLa gara prosegue senza sussulti finch\u00e9 all'ultimo turno la Kumbernuss lancia a 19,62 ed agguanta il secondo posto. Ma dura soltanto pochi minuti: Janina Karol'\u010dyk guasta le feste ad entrambe: \u00e8 capace di gettare la palla di ferro a 20,56 (l'unico lancio oltre i 20 metri della gara), misura che le vale l'oro.\nSvetlana Krivel\u00ebva, olimpionica nel 1992, non va oltre 19,37 metri (al quinto lancio) e si deve accontentare del quarto posto.\nRisultati.\nQualificazioni.\nAccedono alla finale le atlete che ottengono la misura di 18,50 metri o le prime 12 migliori misure. Sette atlete ottengono la misura richiesta. Ad esse vengono aggiunti i 5 migliori lanci.\nFinale.\nStadio Olimpico, gioved\u00ec 28 settembre, ore 20:30.\nLe migliori 8 classificate dopo i primi tre lanci accedono ai tre lanci di finale.\n\"Legenda\":"}
{"id": "1878471", "revid": "1549023", "url": "https://it.wikipedia.org/wiki?curid=1878471", "title": "Lo spirito della terra", "text": "Lo spirito della terra (\"Erdgeist\") \u00e8 una tragedia di Frank Wedekind in quattro atti, pubblicata nel 1895. La prima fu allestita il 25 febbraio 1898 al Krystallpalast di Lipsia dall'inedita compagnia \"Ibsen-Theater\", nella quale recitava anche l'autore nei panni del Dr. Sch\u00f6n.\nQuesto doppio dramma fu inoltre l'ispirazione da cui Alban Berg attinse per scrivere il libretto della sua seconda opera monumentale, Lulu.\nGenesi dell'opera.\nFrank Wedekind lavor\u00f2 21 anni alla tragedia di \"Lulu\", precisamente dal 1892 al 1913. La cosiddetta doppia-tragedia, che include i drammi \"Lo spirito della terra\" e \"Il vaso di Pandora\", \u00e8 da ritenersi il capolavoro dell'autore e non solo per la durata della sua gestazione.\nI primi manoscritti compaiono nel 1892 nei quaderni di Wedekind. La versione originale del dramma in cinque atti intitolata \"Il vaso di Pandora. La tragedia di un mostro. Dramma\" \u00e8 poi suddivisa dall'autore in due parti: \"Lo spirito della terra\", andato alle stampe per la prima volta nel 1895, e \"Il vaso di Pandora\", la cui equivoca morale caus\u00f2 all'autore scandali teatrali e un lungo e complicato processo penale.\nA seguito di numerose rielaborazioni, indirizzate principalmente a ottenere una pi\u00f9 ampia comprensione nel pubblico, i due drammi furono unificati nel 1913 nella tragedia di \"Lulu\". La prima di questa versione di \"Lulu\" ebbe luogo al Deutschen Schauspielhaus di Amburgo per la regia di Peter Zadek. Susanne Lothar recitava la parte di Lulu.\nNel 2011 quest'opera ha ispirato il concept album \"Lulu\" di Lou Reed in collaborazione con i Metallica."}
{"id": "1878472", "revid": "6923", "url": "https://it.wikipedia.org/wiki?curid=1878472", "title": "Plymouth Colt", "text": ""}
{"id": "1878473", "revid": "1876278", "url": "https://it.wikipedia.org/wiki?curid=1878473", "title": "Villaggio impiegati Dalmine", "text": "Il Villaggio impiegati Dalmine \u00e8 situato in viale Roma a Massa.\nStoria.\nIl complesso residenziale venne realizzato a partire dal 1940 per i dipendenti della societ\u00e0 Dalmine in un'area di circa 5.000\u00a0m\u00b2, lungo un viale alberato, in un'area urbana a carattere prevalentemente residenziale dotata anche di attivit\u00e0 commerciali, prospiciente il viale Roma nella citt\u00e0 di Massa.\nDescrizione.\nIl villaggio comprende dodici edifici bifamiliari e due monofamiliari disposti su due linee parallele e circondati dal verde delle aree di pertinenza. Quelli della prima fascia sono stati completati alla fine degli anni '50, e si caratterizzano per una maggiore ampiezza ed una superiore qualit\u00e0 architettonica. Gli edifici con due appartamenti, uno per piano, sorgono addossati tra loro a gruppi di due con accessi indipendenti.\nI due edifici monofamiliari probabilmente ultimati in seguito ad opera dei nuovi proprietari si distinguono per l'impiego di elementi di finitura personalizzati. \nLe costruzioni dal punto di vista formale si connotano come essenziali volumi compatti con copertura piana ed elementi brise-soleil a protezione del terrazzo del primo piano.\nL'insediamento realizzato su progetto dell'architetto Giovanni Greppi si pu\u00f2 considerare uno dei primi esempi di architettura razionalista a destinazione residenziale della zona."}
{"id": "1878475", "revid": "3732", "url": "https://it.wikipedia.org/wiki?curid=1878475", "title": "Atletica leggera ai Giochi della XXVII Olimpiade - Lancio del disco femminile", "text": "Il lancio del disco ha fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta nei giorni 25-27 settembre 2000 allo Stadio Olimpico di Sydney.\nLa gara.\nQualificazione: Raggiungono la misura richiesta solo in 3. Ad esse vengono aggiunti i 9 migliori lanci. La primatista mondiale stagionale, Nicoleta Grasu, fallisce il passaggio del turno con due nulli ed un lancio troppo corto.\nFinale: la trentanovenne \u0116lina Z'verava indovina un buon 67,00 al primo lancio.\nLe avversarie sembrano disorientate e faticano a replicare. Al terzo turno la Zvereva si migliora ancora: un eccellente 68,40. \n\u00c8 il giorno delle outsider poich\u00e9 al secondo posto c'\u00e8 la greca Anastasia Kelesidou, che ha azzeccato 65,71 al primo lancio.\nE le favorite? Franka Dietzsch e Ilke Wyludda, deludenti, non vanno oltre i 63 metri. Finiscono rispettivamente sesta e settima.\nI quattro migliori lanci della finale sono tutti della Zvereva.\nRisultati.\nQualificazioni.\nSi qualificano per la finale le concorrenti che ottengono una misura di almeno 63,00\u00a0m; in mancanza di 12 qualificate, accedono alla finale le concorrenti con le 12 migliori misure.\nFinale.\nStadio Olimpico, mercoled\u00ec 27 settembre, ore 20:30.\nLe migliori 8 classificate dopo i primi tre lanci accedono ai tre lanci di finale."}
{"id": "1878479", "revid": "3732", "url": "https://it.wikipedia.org/wiki?curid=1878479", "title": "Atletica leggera ai Giochi della XXVII Olimpiade - Lancio del martello femminile", "text": "Il lancio del martello ha fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta nei giorni 27-29 settembre 2000 allo Stadio Olimpico di Sydney.\nLa gara.\n\u00c8 l'esordio olimpico della specialit\u00e0. La chiara favorita \u00e8 Ol'ga Kuzenkova.\nDopo il primo turno di finale guida la classifica l'australiana Deborah Sosimenko con 67,95. Al terzo turno Kamila Skolimowska scaglia l'attrezzo a 71,16, sorprendendo tutti: l'atleta \u00e8 ancora una junior ed \u00e8 al suo primo appuntamento di livello internazionale. Il suo \u00e8 il nuovo record mondiale juniores.\nLa Kuzenkova risponde con 69,64, issandosi al secondo posto; nel turno successivo si migliora a 69,77, ma non basta. Gli ultimi due lanci sono nulli, cos\u00ec si deve accontentare della piazza d'onore.\nRisultati.\nTurno eliminatorio.\nRaggiungono la misura solo in 4. Ad esse vengono aggiunti gli 8 migliori lanci.\nLa miglior misura \u00e8 di Ol'ga Kuzenkova (70,60).\nFallisce la qualificazione Manuela Montebrun, numero 3 nelle liste stagionali.\nFinale.\nStadio Olimpico, venerd\u00ec 29 settembre, ore 18:00."}
{"id": "1878481", "revid": "767487", "url": "https://it.wikipedia.org/wiki?curid=1878481", "title": "Le sorprese del vagone letto", "text": "Le sorprese del vagone letto \u00e8 un film del 1940 diretto da Gian Paolo Rosmino."}
{"id": "1878482", "revid": "1876278", "url": "https://it.wikipedia.org/wiki?curid=1878482", "title": "Casa del Balilla (Massa)", "text": "La ex-Casa del Balilla \u00e8 situata in via Marina vecchia a Massa.\nStoria.\nL'edificio venne realizzato su progetto dell'ing. Emanuele Filiberto Paolini nel 1931 come Casa del Balilla, per le attivit\u00e0 ginniche e per servizio del retrostante campo sportivo.\nInizialmente di propriet\u00e0 dell'Opera Nazionale Balilla, pass\u00f2 poi di propriet\u00e0 dell'E.D.O.R.C. della diocesi di Massa con il nome di \"\"Centro Dina delle Piane\", gestito dal Centro Sportivo Italiano.\nDopo alcuni anni di abbandono, tra il 1990 e il 1996 l'edificio \u00e8 stato oggetto di una totale ristrutturazione con l'aggiunta di un nuovo volume al primo piano, curata dall'arch. P. Pavoni di Massa. Attualmente denominata \"Centro Giovanile S. Carlo Borromeo\", vi ha sede il Centro Giovanile di Massa gestito dal Centro Sportivo Italiano - comitato provinciale di Massa Carrara e dall'Azione Cattolica Italiana - diocesi di Massa Carrara Pontremoli. Pur mantenendo le attivit\u00e0 sportive, il profilo attuale \u00e8 di un centro di aggregazione per attivit\u00e0 giovanili.\nDescrizione.\nL'edificio sorge appena fuori dal centro cittadino, lungo la trafficata via Marina Vecchia di collegamento tra l'abitato di Massa e la Marina. \nEsterno.\nElevata su due piani fuori terra con copertura piana, l'ex Casa del Balilla risulta all'esterno una movimentata aggregazione di volumi ben distinti in base alle loro funzioni. \nAl lungo volume parallelepipedo principale si attacca a mo' di prua il corpo semicircolare dell'atrio di ingresso, elevato di un solo piano e coronato da una cornice fortemente aggettante.\nRispetto alla volumetria originaria, il corpo parallelepipedo risulta ampliato al pian terreno sul lato lungo strada dall'aggiunta di un ulteriore stretto volume che, riconoscibile all'esterno per il diverso colore del paramento - dipinto in grigio invece che in giallo (colore dato ai volumi originali) - presenta una fila regolare di bucature quadrate incorniciate in marmo bianco e una zoccolatura di base anch'essa in marmo.\nVerso l'interno il nuovo ampliamento si eleva invece su due piani, costituendo al piano primo la parete in muratura del nuovo volume vetrato, saldato alla retrostante \"torretta\" della centrale termica a sua volta agganciata al doppio volume della palestra.\nQuest'ultima, conservata nella sua volumetria originaria, si apre con altissime vetrate ad arco verso l'ex campo sportivo e con le originali bucature circolari all'altezza del primo piano sulla terrazza verso la strada. \nInterno.\nL'ingresso principale avviene dall'ambiente circolare di testa che, originariamente destinata a sala riunioni, ospita attualmente il bar del Circolo e comunica con la saletta della direzione. \nSul retro del bar si eleva la scala di collegamento con il piano superiore e si aprono un vasto ambiente per attivit\u00e0 ricreative e un lungo corridoio di collegamento con la zona servizi e la palestra.\nAl primo piano \u00e8 stato recentemente realizzato un nuovo volume polifunzionale in struttura metallica interamente vetrato, con copertura piana sorretta da travatura reticolare. \nSul lato lungo la strada e sul davanti della nuova sala, si estende una terrazza praticabile dotata di una balaustra metallica.\nFortuna critica.\nL'architettura dell'edificio, considerata all'epoca \"semplice e leggiadra\" e ben armonizzata nell'ambiente \"agreste\" che allora la circondava, viene attualmente letta come \"tipica del periodo\" ma composta e formalmente equilibrata prima degli \"incongrui\"\" interventi di ampliamento."}
{"id": "1878486", "revid": "3732", "url": "https://it.wikipedia.org/wiki?curid=1878486", "title": "Atletica leggera ai Giochi della XXVII Olimpiade - Lancio del giavellotto femminile", "text": "Il lancio del giavellotto ha fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta nei giorni 29-30 settembre 2000 allo Stadio Olimpico di Sydney.\nLa gara.\nAl primo lancio Osleidys Men\u00e9ndez fa un buon 66,03. Ma la sua soddisfazione dura solo un paio di minuti. Trine Hattestad sfodera un lancio a 68,91, che le vale il nuovo record olimpico.\nPer lei e le altre atlete la corsa all'oro diventa molto difficile.\nLa Menendez ha un calo vistoso nei turni successivi. Mir\u00e9la Manjani invece al terzo turno lancia a 67,51 (record nazionale) e si porta al secondo posto. Intanto la Hattestad si rilassa con lanci tra 64 e 66 metri. All'ultima prova la Men\u00e9ndez si migliora a 66,18, ma non basta neanche per l'argento. La Manjani tenta il tutto per tutto ma conferma esattamente il lancio di 67,51.\nTrine Hattestad \u00e8 la prima atleta norvegese a vincere un titolo olimpico nell'atletica leggera.\nRisultati.\nTurno eliminatorio.\nLa misura di qualificazione \u00e8 fissata a 61,00\u00a0m; la raggiungono in 6. Ad esse vengono aggiunti i 6 migliori lanci.\nLa miglior misura \u00e8 di Osleidys Men\u00e9ndez (67,34).\nFinale.\nStadio Olimpico, sabato 30 settembre, ore 20:00."}
{"id": "1878492", "revid": "287204", "url": "https://it.wikipedia.org/wiki?curid=1878492", "title": "Pietro Oddo", "text": "Biografia.\nIl suo fondo librario pass\u00f2 alla Banca d'Italia nel 1938, a completamento dell'acquisizione della sua collezione di monete dell'Italia meridionale e della Sicilia, oggi parzialmente esposta nel Museo della Moneta.\nLa collezione numismatica comprende oltre pezzi in oro, argento, rame e mistura, che riguardano emissioni dell'Italia meridionale e della Sicilia riferite a un periodo che si estende dalla caduta dell'Impero romano d'Occidente fino all'et\u00e0 moderna.\nL'omonimo fondo, custodito presso la Banca d'Italia, \u00e8 costituito da circa 800 volumi editi fra il 1517 e il 1938 e comprende opere d'interesse numismatico, sia generale che relativo a particolari periodi, singole zecche o materiale affine alla moneta (sigilli, tessere, piombi, gemme, medaglie). Vi fanno parte anche numerosi cataloghi di vendita e fascicoli di riviste in latino, italiano, francese, inglese e tedesco."}
{"id": "1878496", "revid": "125790011", "url": "https://it.wikipedia.org/wiki?curid=1878496", "title": "For\u00e7a Expedicion\u00e1ria Brasileira", "text": "La For\u00e7a Expedicion\u00e1ria Brasileira (in italiano \"Forza di Spedizione Brasiliana\"), conosciuta con l'acronimo \"FEB\", \u00e8 stata la forza militare brasiliana che contava con 25.834 uomini e donne che hanno combattuto a fianco degli Alleati in Italia, durante la seconda guerra mondiale.\nCostituita dalla 1\u00aa Divisione di fanteria brasiliana, dalla 1\u00aa Forza aerea brasiliana e da altre unit\u00e0 di supporto dell'esercito brasiliano. La FEB adott\u00f2 il motto e il conseguente logo \"Il serpente sta fumando\", alludendo a un detto ironico nel quale si affermava: \"\u00c8 pi\u00f9 facile che un serpente fumi che il Brasile entri in guerra\".\nStoria.\nL'ingresso in guerra del Brasile.\nNel 1939, all'inizio della seconda guerra mondiale il Brasile rimase neutrale, coerentemente alla politica del presidente Get\u00falio Vargas di non allinearsi a nessuna delle grandi potenze, ma cercando di godere dei vantaggi offerti da queste. Questo \"pragmatismo\" fu interrotto quando, all'inizio del 1942, gli Stati Uniti praticamente ordinarono al vacillante governo brasiliano di cedere l'isola di Fernando de Noronha e la costa nord-orientale brasiliana per il rifornimento dei loro mezzi militari. Dal gennaio dello stesso anno, ebbe inizio una serie di siluramenti di navi mercantili brasiliane da parte di sommergibili italo-tedeschi nel corso di un'offensiva che mirava a isolare il Regno Unito, impedendo di ricevere dal continente americano forniture vitali (attrezzature, armi e materie prime) per sostenere l'impegno in guerra contro i tedeschi.\nQuesti attacchi dell'Asse avevano anche l'obiettivo di intimidire il governo brasiliano, in modo che si mantenesse neutrale; inoltre, gli agenti infiltrati nel Paese e i simpatizzanti fascisti brasiliani, spregiativamente denominati dalla popolazione con il soprannome di Quinta colonna, diffondevano la voce che gli affondamenti fossero opera degli anglo-americani, interessati all'ingresso del Brasile nel conflitto al loro fianco.\nTuttavia, l'opinione pubblica non si lasci\u00f2 confondere: colpita dalle morti dei civili e dai proclami provocatori e arroganti trasmessi dalla radio di Berlino, cominci\u00f2 a richiedere che il Brasile dichiarasse lo stato di belligeranza contro i paesi dell'Asse, finch\u00e9 il 22 agosto dello stesso anno il Brasile dichiar\u00f2 guerra alla Germania nazista e all'Italia fascista.\nMa fu solo dopo quasi due anni, il 2 luglio 1944, che un primo scaglione della FEB part\u00ec per Napoli sotto il comando del generale Jo\u00e3o Batista Mascarenhas de Morais. Le prime settimane furono usate per acclimatarsi, per far arrivare l'attrezzatura minima e per completare la formazione necessaria sotto la supervisione del comando statunitense, al quale la FEB era subordinata, visto che la preparazione in Brasile si era dimostrata insufficiente nonostante i due anni di attesa.\nI soldati brasiliani erano una delle venti divisioni alleate presenti al fronte in quel momento: una vera e propria Babele costituita da statunitensi (comprese le truppe segregate della 92\u00aa divisione, formate da discendenti di africani e giapponesi e comandate da ufficiali bianchi), italiani antifascisti, esiliati europei (polacchi, cechi e greci), truppe coloniali britanniche (canadesi, neozelandesi, australiani, sudafricani, indiani, kenioti, ebrei e arabi) e francesi (marocchini, algerini e senegalesi), in una diversit\u00e0 etnica che molto somigliava al fronte francese del 1918.\nLa FEB fu integrata in seno al IV Corpo d'armata dell'esercito statunitense, sotto il comando del generale Willis D. Crittemberger, Corpo a sua volta assegnato alla 5\u00aa armata americana comandata dal generale Mark Wayne Clark.\nNella Campagna d'Italia (1943-1945) fu affiancata dalla For\u00e7a A\u00e9rea Brasileira.\nL'arrivo in Italia nel 1944.\nLa FEB entr\u00f2 in combattimento nel settembre del 1944 nella valle del fiume Serchio, a nord della citt\u00e0 di Lucca. Le prime vittorie della FEB furono ottenute con le conquiste di Massarosa, Camaiore e Monte Prana. Solo alla fine di ottobre, nella regione di Barga, la FEB sub\u00ec i primi contraccolpi. Visto il successo della campagna di settembre e inizio ottobre, alla fine di novembre la FEB, in pochi giorni, fu responsabile della presa della zona di Monte Castello e monte Belvedere.\nIl comandante della FEB avvert\u00ec la 5\u00aa armata statunitense che tale missione non poteva essere realizzata da una sola divisione, come era gi\u00e0 stato dimostrato in tentativi falliti in altre missioni, e che per aver successo sarebbe stato necessario l'attacco congiunto di due divisioni contemporaneamente a monte Belvedere, monte della Torraccia, Monte Castello e Castelnuovo. Tali argomentazioni furono accettate solo dopo il fallimento di due tentativi, questa volta fatti dai brasiliani, uno a novembre e l'altro a dicembre.\nL'impiego operativo.\nDurante il rigido inverno tra il 1944 e il 1945, negli Appennini la FEB trov\u00f2 delle temperature fino a venti gradi sotto lo zero. Molta neve, umidit\u00e0 e continui attacchi da parte del nemico, che attraverso piccole schermaglie cercava da un lato di minare la resistenza fisica e psicologica delle truppe brasiliane non abituate alle basse temperature e gi\u00e0 provate da pi\u00f9 di tre mesi di campagna ininterrotta senza pause di recupero, dall'altro di testare possibili punti deboli nel settore occupato dai brasiliani per una controffensiva nell'inverno. Tuttavia, sotto questo aspetto, l'atteggiamento involontariamente aggressivo dei due tentativi di prendere Monte Castello alla fine del 1944 e l'atteggiamento volontario di rispondere alle incursioni esplorative del nemico nel territorio occupato dalla FEB con incursioni esplorative della FEB in territorio nemico, fece s\u00ec che i tedeschi e i loro alleati scegliessero per la loro controffensiva un altro settore del fronte italiano, occupato dalla 92\u00aa divisione statunitense.\nTra la fine di febbraio e il marzo del 1945, come aveva suggerito il comandante della FEB, inizi\u00f2 l'operazione Riva Ridge per sfondare gli ultimi baluardi delle potenze dell'Asse sull'Appennino modenese e bolognese assieme alla 10\u00aa divisione di montagna statunitense (\"10th Mountain Division\") arrivata di recente. I brasiliani conquistarono alcune posizioni, tra cui Monte Castello e Castelnuovo, mentre gli americani presero Monte Belvedere e Monte della Torraccia. Da queste posizioni fu possibile avviare l'offensiva finale di primavera, nella quale, in aprile, la FEB prese il paese di Montese con la battaglia del 14 aprile. Questa battaglia fu molto importante per i brasiliani in quanto fu la prima battaglia combattuta casa per casa, i brasiliani riuscirono a conquistare Montese e l'adiacente collina denominata \"serretto\" ma non riuscirono a conquistare le alture di Monte rotondo, Montebuffone e Montello, ancora presidiate dai soldati austriaci del Battaglione Mittenwald e dai tedeschi della 114ma divisione jager. Le posizioni conquistate da parte delle truppe brasiliane, sommate a quelle ottenute dalla divisione di montagna statunitense in questo settore secondario, ma vitale, diede la possibilit\u00e0 alle forze sotto il comando dell'VIII esercito britannico, pi\u00f9 a est nel settore principale del fronte italiano, di vedersi finalmente libere dal fuoco di artiglieria nemica che partiva da quei punti e di spostarsi sopra Bologna, rompendo la Linea Gotica dopo otto mesi di combattimento. Il 23 aprile 1945 la FEB entr\u00f2 vittoriosa a Sassuolo, liberando la citt\u00e0.\nEra la fase finale dell'offensiva di primavera nel fronte italiano. A Fornovo di Taro, con una manovra perfetta e una mossa audace del suo comandante, gli effettivi della FEB, in stato di inferiorit\u00e0 numerica, circondarono il nemico e con un rapido accordo riuscirono ad avere la consegna di due divisioni nemiche, la 148\u00aa divisione di fanteria tedesca, comandata dal generale Otto Fretter-Pico, e gli effettivi rimasti della divisione bersaglieri, comandata dal generale Mario Carloni. Quando furono prese, queste divisioni si stavano ritirando dalla zona di La Spezia e Genova, raggiunta dalla 92\u00aa divisione statunitense dopo che era stata liberata dai partigiani italiani, per unirsi alle forze italo-tedesche della Liguria al fine di contrattaccare la 5\u00aa armata americana, la quale avanzava rapidamente ma in maniera scoordinata, con ampi squarci soprattutto nella falange sinistra e nella retroguardia. Molti ponti sul fiume Po furono lasciati intatti dai nazifascisti con questo intento. Il comando dell'armata C tedesca, che era gi\u00e0 in accordo di pace da un paio di giorni con il comando Alleato in Italia, sperava in una vittoria per poter ottenere migliori condizioni per la rinuncia. Gli eventi finali nella battaglia della Sacca di Fornovo, impedirono tuttavia l'esecuzione di questi piani sia a causa delle numerose perdite sia per il ritardo causato e, insieme con le notizie della morte di Hitler e della presa finale di Berlino da parte delle forze dell'Armata Rossa, non lasciarono al comando tedesco altra opzione se non quella di accettare la rapida consegna delle loro truppe in Italia. Alla fine della sua marcia, la FEB arriv\u00f2 anche a Torino e il 2 maggio 1945 alla citt\u00e0 di Susa, per poi unirsi alle truppe francesi sul confine franco-italiano.\nIl rientro in Brasile e la smobilitazione.\nIl 6 giugno 1945, il Ministero della Guerra del Brasile ordin\u00f2 che le unit\u00e0 della FEB ancora in Italia si subordinassero al comandante della prima regione militare (1\u00aa RM), situata nella citt\u00e0 di Rio de Janeiro: in ultima analisi, questo significava lo scioglimento del contingente.\nLe perdite.\nDurante la campagna d'Italia il Brasile perdette in combattimento circa quattrocentocinquanta soldati e tredici ufficiali, oltre a otto ufficiali-piloti della Forza Aerea Brasiliana (FAB). Vi furono inoltre circa duemila feriti dovuti a lesioni da combattimenti e pi\u00f9 di dodicimila dispensati per ferite, mutilazioni o altre cause. Nel territorio di Montese furono 89 i morti brasiliani tra marzo e aprile 1945. Considerando sostituzioni e turni, dei venticinquemila uomini inviati pi\u00f9 di ventiduemila hanno partecipato alle azioni. Quindi, compresi morti e invalidi, la FEB ha avuto una media di 1,7 uomini per ogni posto di combattimento, un grado apprezzabile se paragonato ad altre divisioni in condizioni analoghe. Alla fine della campagna, la FEB aveva catturato pi\u00f9 di ventimila soldati nemici, 14.779 solo a Fornovo di Taro, ottanta cannoni, millecinquecento autovetture e quattromila cavalli.\nCimitero militare e monumenti.\nI brasiliani caduti nella campagna d'Italia furono sepolti a Pistoia, in localit\u00e0 San Rocco. Nel 1960 vennero trasferiti in Brasile nel monumento che fu eretto nell'Aterro do Flamengo, zona sud di Rio de Janeiro, in onore e ricordo del loro sacrificio. Cinque anni dopo, a Pistoia, nello stesso luogo ove si trovava il cimitero, si inizi\u00f2 la costruzione (durata fino al 1967) del Monumento votivo militare brasiliano. Durante i lavori venne ritrovato un ultimo corpo che non fu possibile identificare: si decise cos\u00ec di lasciarlo nel sacrario stesso come milite ignoto.\nAll'intervento militare brasiliano a fianco degli Alleati sono dedicati altri monumenti in Italia: a Gaggio Montano, Montese, Vergato e a Porretta Terme in provincia di Bologna, Santa Croce sull'Arno e Staffoli in provincia di Pisa e a Collecchio, localit\u00e0 Pontescodogna, in provincia di Parma, nel luogo in cui si arresero i fanti tedeschi e i bersaglieri italiani sconfitti nella Sacca di Fornovo. A Montese in provincia di Modena, oltre a un monumento, \u00e8 dedicata alla FEB una sezione specifica del locale museo storico. Anche nel Museo di Iola di Montese \u00e8 presente una sezione dedicata alla FEB.Nel 2014 \u00e8 stato inaugurato un cippo dedicato alla FEB a Sassuolo nella rotatoria tra la Circonvallazione e viale della Pace."}
{"id": "1878499", "revid": "675761", "url": "https://it.wikipedia.org/wiki?curid=1878499", "title": "Saksahan'", "text": "Il Saksahan'( ) \u00e8 un fiume che si trova in Ucraina, pi\u00f9 precisamente nella parte sud-est dell'altopiano di Prydniprov. \u00c8, inoltre, un affluente sinistro del fiume Inhulec'.\nLa lunghezza del fiume \u00e8 di 144\u00a0km, il suo bacino \u00e8 di 2.025\u00a0km\u00b2, la larghezza varia dai 29 ai 40 metri. Il fiume \u00e8 usato per la distribuzione dell'acqua potabile. Nel punto dove il fiume affluisce nell'Inhulec' si trova Kryvyj Rih.\nLa velocit\u00e0 della corrente acquatica \u00e8 molto ridotta. Molto influenti sul ciclo naturale del fiume sono le dighe, scarico delle acque sporche e prelevamento dell'acqua per altri scopi. La massima portata d'acqua arriva ai 240\u00a0m\u00b3/s.\nIl fiume \u00e8 collegato al Dnepr con il canale \"Dnipro-Kryvyj Rih\"."}
{"id": "1878501", "revid": "204012", "url": "https://it.wikipedia.org/wiki?curid=1878501", "title": "Interleuchina-1", "text": ""}
{"id": "1878502", "revid": "204012", "url": "https://it.wikipedia.org/wiki?curid=1878502", "title": "Interleuchina-2", "text": ""}
{"id": "1878503", "revid": "819238", "url": "https://it.wikipedia.org/wiki?curid=1878503", "title": "Ferrovia Velletri-Segni", "text": "La ferrovia Velletri-Segni era una linea ferroviaria del Lazio, un tempo parte del primo collegamento ferroviario per Ceprano e Napoli; oggi non \u00e8 pi\u00f9 esistente.\nStoria.\nLe origini della linea risalgono alla \"Notificazione\" emanata il 7 novembre 1846 dal governo dello Stato Pontificio per la costruzione di 4 linee ferroviarie tra cui la Roma-Velletri-Segni-Frosinone-Ceprano.. La concessione venne affidata ad una societ\u00e0 la \"Pia Latina\" (dal 1854 divenuta Societ\u00e0 per la ferrovia Pio Latina) che nel 1856 apriva il tratto da Roma-Porta Maggiore a Frascati via Ciampino, nell'estate del 1859 quello fino a Cecchina, il 27 gennaio 1862 quello fino a Segni e a dicembre 1862 i successivi, fino a Ceprano. La ferrovia fu inaugurata interamente, per la parte \"romana\" il 1863 da papa Pio IX, come parte del primo collegamento ferroviario fra Roma e Napoli (via Velletri, Segni, Frosinone, Cassino e Caserta) ma venne aperta al pubblico solo dal 1\u00ba dicembre dello stesso anno. La linea era a semplice binario, ma con sede predisposta per il raddoppio (mai realizzato).\nNel 1892 in seguito all'attivazione dell'importante variante fra Ciampino e Segni, tuttora utilizzata dalla ferrovia Roma-Napoli (via Cassino), la tratta Velletri-Segni venne declassata a linea di interesse locale, con un modesto traffico pendolare. La Velletri-Segni non fu mai elettrificata: inserita nel novero dei \"rami secchi\", fu chiusa al traffico passeggeri il 20 febbraio 1957. Il servizio viaggiatori venne effettuato da autoservizi sostitutivi, affidati alla ditta Santori&amp;Parenti di Velletri, senza suscitare molti rimpianti. Anzi, si pu\u00f2 ben dire che la chiusura pass\u00f2 del tutto o quasi inosservata. Il traffico merci dur\u00f2 fino al luglio 1958 sulla tratta Lariano-Segni e all'aprile 1966 fra Velletri e Lariano, tratta utilizzata come raccordo merci, per l'inoltro delle tradotte composte da carri pianale da caricare con tronchi di castagno, utilizzati dall'amministrazione postale per i pali telegrafici.\nIl tronco da Velletri a Lariano venne soppresso nel 1966."}
{"id": "1878504", "revid": "149727", "url": "https://it.wikipedia.org/wiki?curid=1878504", "title": "Ferrovia Roma-Napoli (via Cassino)", "text": ""}
{"id": "1878511", "revid": "120495640", "url": "https://it.wikipedia.org/wiki?curid=1878511", "title": "Morlun", "text": "Morlun \u00e8 un personaggio dei fumetti, creato da J. Michael Straczynski (testi) e John Romita Jr. (disegni), pubblicata dalla Marvel Comics. La sua prima apparizione avviene in \"The Amazing Spider-Man\" (seconda serie) n. 30 (giugno 2001).\nBiografia del personaggio.\nOrigini.\nIn un lontano passato, Morlun e la sua famiglia presero parte a una battaglia contro il Maestro Tessitore e riuscirono a catturarlo e utilizzarne il potere per viaggiare tra dimensioni e cacciare tutti gli avatar ragno. Morlun infatti \u00e8 un vampiro psichico e per vivere ha bisogno, dopo un certo periodo, di nutrirsi assorbendo l'energia psichica delle persone che hanno poteri totemici; pi\u00f9 pura \u00e8 la fonte, maggiore \u00e8 il nutrimento.\nAd un certo punto, Morlun and\u00f2 su Terra-616 e diede la caccia a un ragno-totem di nome Ezekiel Sims, che riusc\u00ec a sfuggirgli. Ezekiel fece ricerche su Morlun e prese misure per proteggere le future generazioni di totem, come Cindy Moon e Peter Parker, spiegando loro il lato totemico dei loro poteri, avvertendoli su Morlun, e tentando di prenderli in custodia protettiva.\nDopo l'incontro di Peter con Ezekiel, Morlun e il suo sfortunato tirapiedi Dex iniziarono a tormentare il giovane totem con stalking e disturbando il suo senso di ragno. Morlun alla fine si rivel\u00f2 e attacc\u00f2 Spider-Man che non riusc\u00ec n\u00e9 sconfiggerlo n\u00e9 a sfuggirgli.\nMorlun attacc\u00f2 continuamente Spider-Man nei giorni successivi, mettendo in pericolo le vite dei cittadini innocenti, se Peter cercava di fuggire. Con l'aiuto di Ezekiel, l'Uomo Ragno si impadron\u00ec di un campione di sangue di Morlun, e scopr\u00ec che conteneva il DNA di ogni genere di animale; potendo sfruttare questo contro il vampiro lo condusse in una centrale nucleare, e si iniett\u00f2 una dose di radiazioni che avrebbe ucciso un normale essere umano, ma che potevano solo indebolire Spider- Man il cui sangue \u00e8 gi\u00e0 radioattivo. Quando Morlun cerc\u00f2 di assorbire i poteri di Peter si indebol\u00ec al punto che arriv\u00f2 a supplicare vilmente Spider-Man di risparmiargli la vita. Mentre l'eroe stava riflettendo se doveva lasciar vivere un mostro come Morlun, Dex spar\u00f2 al suo ex-capo che si ridusse in polvere.\nRitorno.\nMorlun ricomparve mesi pi\u00f9 tardi e torment\u00f2 Spider-Man con apparizioni improvvise e misteriose, avvertendolo che stava venendo a finirlo.\nPeter aveva gi\u00e0 i suoi problemi: per una ragione non spiegabile dalla scienza, stava morendo e Morlun rimase a godersi lo spettacolo per poi attaccarlo quando era pi\u00f9 debole arrivando a cavargli un occhio.\nPoco dopo, Morlun entr\u00f2 nella camera di Spider-Man al Pronto Soccorso per finirlo, incurante della presenza dei Vendicatori (Capitan America, Iron Man e Luke Cage e Jessica Drew) e di Mary Jane Watson. Improvvisamente Spider-Man si riprese e dotato di nuovi misteriosi poteri, assal\u00ec il vampiro e lo uccise.\nMorlun VS Pantera Nera.\nQualche tempo dopo, una setta fece risorgere Morlun in modo che potesse divorare Pantera Nera e, indebolire cos\u00ec il Wakanda. Morlun uccise l'Uomo-scimmia ma venne sconfitto dalla nuova Pantera Nera Shuri, che, con l'aiuto di uno stregone, lo esili\u00f2 in un limbo.\nRagnoverso.\nMorlun fugg\u00ec dal Limbo riprese a cacciare i totem del ragno. Tuttavia, le sue morti precedenti gli fecero sviluppare un timore per Terra-616, e si diresse su altri universi. Uccise tra gli altri Peter Parquagh, l'uomo ragno del 1602.\nDopo la liberazione della \"sposa del ragno\" (Cindy Moon/ Silk) Morlun diede inizio alla grande caccia ai ragni in tutto il multiverso.\nDurante le sue cacce ai ragni venne per\u00f2 scoperto da Billy Braddock/Spider-Uk, che cominci\u00f2 a formare un esercito di ragni per contrastarlo.\nSi nutr\u00ec di varie versioni alternative di Miguel O' Hara, uccidendo il Miguel di Terra-6375 mentre andava su Terra-616.\nAndato l\u00ec si trov\u00f2 davanti di fronte allo scioccato Miguel di Terra-928, tuttavia, a causa del suo timore di un universo in cui era stato ucciso tre volte, invece di attaccarlo fugg\u00ec via spaventato (cosa che Miguel non manc\u00f2 di notare).\nSuccessivamente si rec\u00f2 su Terra-13, con il padre e il fratello Jennix per catturare il Figlio, che si rivel\u00f2 essere Benjy Parker.\nQuando gli Eredi riuscirono a rapire gli altri due ragno-totem necessari per eseguire un rito, L'Altro e La Sposa, e l'esercito di ragni si diresse sulla loro base per fermarli.\nAlla fine, il ragno-esercito riusc\u00ec a sopraffare gli eredi e a fermare il rituale Morlun e i suoi familiari (eccetto Karn schieratosi con i totem) vennero poi imprigionati in un mondo radioattivo, da cui non potevano fuggire. Tuttavia, Spider-Man li mand\u00f2 nella Sims Tower dove avrebbero potuto sopravvivere, ma mai pi\u00f9 fare male a qualcuno.\nPoteri e abilit\u00e0.\nMorlun possiede una grande variet\u00e0 di attributi sovrumani come risultato della sua appartenenza alla razza dei vampiri psichici.\nAnche se non si sa esattamente, se ha avuto, un vero e proprio addestramento Morlun ha dimostrato di essere un formidabile combattente. Morlun ha anche diverse debolezze: per mantenersi in vita deve nutrirsi regolarmente della forza vitale di altri esseri viventi. Si \u00e8 anche dimostrato altamente vulnerabile all'esposizione alle radiazioni, inoltre se non \u00e8 concentrato sul mantenersi forte \u00e8 vulnerabile come un umano normale."}
{"id": "1878515", "revid": "111433", "url": "https://it.wikipedia.org/wiki?curid=1878515", "title": "Persone pi\u00f9 alte", "text": ""}
{"id": "1878520", "revid": "320578", "url": "https://it.wikipedia.org/wiki?curid=1878520", "title": "Bow-window", "text": ""}
{"id": "1878521", "revid": "114419797", "url": "https://it.wikipedia.org/wiki?curid=1878521", "title": "Crescenzio di Roma", "text": "San Crescenzio \u00e8 stato un giovane cristiano che sub\u00ec il martirio durante l'impero di Diocleziano; \u00e8 venerato dalla Chiesa cattolica come santo martire.\nAgiografia.\nSecondo gli \"Acta\", l'unica fonte che narra le vicende di questo santo, Crescenzio era un bambino undicenne che, per la sua fede cristiana, agli inizi del IV secolo fu decapitato sulla via Salaria, fuori della porta. Alcuni dettagli agiografici si confondono con le vicende di san Crescenzo.\nCrescenzio venne sepolto nella catacombe di Priscilla sulla via Salaria a Roma. \nCulto.\nLa sua festa ricorre il 14 settembre.\nIl suo corpo, su richiesta del vescovo Antifredo, fu trasportato da Roma a Siena nella met\u00e0 dell'XI secolo; nel Medioevo era uno dei quattro santi protettori della citt\u00e0 toscana con i santi Savino, Ansano e Vittore. \nI resti mortali di altri santi con questo nome si venerano anche nella chiesa di San Marco Evangelista a Giugliano (NA) e nella chiesa di Santa Maria della Misericordia di Pacentro (AQ) e nella chiesa di Santa Maria Assunta a Binetto (BA)."}
{"id": "1878522", "revid": "1226", "url": "https://it.wikipedia.org/wiki?curid=1878522", "title": "Bay window", "text": ""}
{"id": "1878523", "revid": "599013", "url": "https://it.wikipedia.org/wiki?curid=1878523", "title": "Ch\u00e2let", "text": ""}
{"id": "1878525", "revid": "486946", "url": "https://it.wikipedia.org/wiki?curid=1878525", "title": "Reflecting Absence", "text": ""}
{"id": "1878527", "revid": "1226", "url": "https://it.wikipedia.org/wiki?curid=1878527", "title": "Congres Internationaux d'Architecture Moderne", "text": ""}
{"id": "1878528", "revid": "1226", "url": "https://it.wikipedia.org/wiki?curid=1878528", "title": "Berlage", "text": ""}
{"id": "1878531", "revid": "1226", "url": "https://it.wikipedia.org/wiki?curid=1878531", "title": "San Mois\u00e8", "text": ""}
{"id": "1878532", "revid": "1226", "url": "https://it.wikipedia.org/wiki?curid=1878532", "title": "Washington National Cathedral", "text": ""}
{"id": "1878534", "revid": "1226", "url": "https://it.wikipedia.org/wiki?curid=1878534", "title": "Santa Maria del Giglio", "text": ""}
{"id": "1878536", "revid": "297745", "url": "https://it.wikipedia.org/wiki?curid=1878536", "title": "Santa Maria Zobenigo", "text": ""}
{"id": "1878537", "revid": "212348", "url": "https://it.wikipedia.org/wiki?curid=1878537", "title": "Chiesa di Santa Maria Zobenigo", "text": ""}
{"id": "1878539", "revid": "114717392", "url": "https://it.wikipedia.org/wiki?curid=1878539", "title": "Galati Marina", "text": "Galati Marina, \u00e8 una frazione costiera della Circoscrizione I della citt\u00e0 di Messina, distante circa 12\u00a0km a Sud dal centro cittadino.&lt;br&gt; Confina a Nord con Mili Marina e a Sud con Santa Margherita. Le acque dello Stretto di Messina prospicienti la citt\u00e0 di Reggio Calabria bagnano le sue spiagge, mentre verso monte confina col villaggio di Galati Inferiore (Galati Sant'Anna).\nToponimo.\n, in quanto anticamente il territorio del paese era zona di pascolo e i suoi abitanti praticavano la pastorizia e l'allevamento del bestiame.\nIl suo appellativo di \"Marina\" deriva dalla posizione geografica sulle rive del mare, per distinguerla dai villaggi di Galati Superiore e Galati Inferiore.\nStoria.\nSorta verso il 1820, il sito da piccolo villaggio di pescatori si popol\u00f2 rapidamente. All'attivit\u00e0 della pesca si aggiunse quella agricola, in specialmodo la coltivazione del limone, che veniva spedito in Alta Italia e all'estero servendosi della stazione FS del paese, che fungeva anche da scalo merci.\nDa villaggio ad economia legata alla pesca e al commercio degli agrumi, negli anni settanta del XX secolo, Galati Marina aveva scoperto una vocazione turistica come luogo di villeggiatura e di balneazione. Famosi erano alcuni \"dancing\" che per alcune estati movimentarono l'estate del villaggio, unitamente al frequentatissimo bar Suaria famoso in tutta la citt\u00e0 per le sue granite ed i suoi gelati.\nMonumenti e luoghi d'interesse.\nChiesa.\nChiesa Madonna della Lettera finita di costruire nel 1943. Nel 1972 \u00e8 diventata parrocchia staccandosi da quella di Galati Sant'Anna.\nImpianti sportivi.\nAll'estremo lato sud del villaggio (contrada Canale), vi era il campo di calcio comunale, distrutto dalle mareggiate tra il 2012 e 2014, terreno di gioco delle squadre giovanili e dilettantistiche messinesi.\nSu questo terreno di gioco hanno mosso i primi passi Raimondo Marino e Nello Basile prima di essere acquistati dal Napoli calcio, militando nella squadra giovanile del Pro Galati.\nInfrastrutture e trasporti.\nL'angusta via Nazionale che attraversa l'abitato in tutta la sua lunghezza, fino al 1957 era l'unica strada che congiungeva Messina con Catania e venne sostituita dalla variante Strada statale 114 Orientale Sicula passante a monte dell'abitato. Sulla stessa strada Nazionale fra il 1892 e il 1951 la localit\u00e0 era servita dalla tranvia Messina-Giampilieri della SATS, elettrificata nel 1917.\nNella medesima localit\u00e0 \u00e8 presente la stazione di Galati, posta sulla ferrovia Messina-Siracusa e servita dai treni della \"Metroferrovia di Messina\".\nGalati Marina \u00e8 collegata al centro cittadino dagli autoservizi ATM."}
{"id": "1878541", "revid": "1305772", "url": "https://it.wikipedia.org/wiki?curid=1878541", "title": "Clairvaux", "text": ""}
{"id": "1878543", "revid": "486946", "url": "https://it.wikipedia.org/wiki?curid=1878543", "title": "AWD Arena", "text": ""}
{"id": "1878545", "revid": "4175", "url": "https://it.wikipedia.org/wiki?curid=1878545", "title": "Prater Stadium", "text": ""}
{"id": "1878546", "revid": "486946", "url": "https://it.wikipedia.org/wiki?curid=1878546", "title": "Ferrovia Roma Nord", "text": ""}
{"id": "1878547", "revid": "486946", "url": "https://it.wikipedia.org/wiki?curid=1878547", "title": "Est\u00e1dio do Algarve", "text": ""}
{"id": "1878548", "revid": "287204", "url": "https://it.wikipedia.org/wiki?curid=1878548", "title": "St. Jakob Stadium", "text": "Il St. Jakob Stadium \u00e8 stato uno stadio di calcio svizzero della citt\u00e0 di Basilea.\nStoria.\nL'impianto venne costruito nel 1954, in occasione del Mondiale svizzero, ed ha ospitato le gare casalinghe della squadra locale, il Basilea.\nA livello internazionale \u00e8 stato utilizzato in quattro finali della Coppa delle Coppe; nel 1968-1969, nel 1974-1975, nel 1978-1979 e nel 1983-1984.\nNel dicembre 1998 l'impianto venne demolito e, al suo posto, venne costruito il pi\u00f9 moderno \"St. Jakob-Park\", inaugurato ufficialmente nel 2001."}
{"id": "1878549", "revid": "466539", "url": "https://it.wikipedia.org/wiki?curid=1878549", "title": "Tour of California", "text": "Il Tour of California (it. \"Giro della California\") \u00e8 stata una corsa a tappe maschile di ciclismo su strada, che si disputava annualmente nello stato della California, negli Stati Uniti d'America. Inizialmente inserito nel calendario dell'UCI America Tour come prova di classe 2.HC, dal 2017 \u00e8 entrato nel calendario UCI World Tour; inserito come prova World Tour anche per la stagione 2020, venne annullato per difficolt\u00e0 economiche, con la speranza di poter essere riproposto a partire dal 2021. Da allora non \u00e8 stato reso noto alcun piano per tornare ad organizzare la corsa. Dal 2015 era affiancato, negli stessi giorni di svolgimento, da un'omonima corsa a tappe femminile.\nStoria.\nLa prima edizione risale al recente 2006. La gara era sponsorizzata dalle industrie Amgen, prendendo cos\u00ec il nome di \"Amgen Tour of California\", ed aveva normalmente una durata di otto giorni. Il percorso si snodava per pi\u00f9 di mille chilometri, da San Francisco a Los Angeles.\nIl record di vittorie di tappa appartiene allo slovacco Peter Sagan con 13 successi, mentre Levi Leipheimer detiene il record di successi in classifica generale e quello di permanenza con la maglia oro di leader della generale, 20 giorni (originariamente erano 22, dai quali poi sono stati tolti, per doping, i 2 giorni in cui ha indossato la maglia di leader della generale nell'edizione 2006).\nIl pi\u00f9 giovane corridore a vincere la corsa \u00e8 stato Egan Bernal che, a soli 21 anni conquisto l'edizione 2018 davanti a Tejay van Garderen e Adam Yates.\nAlbo d'oro.\n\"Aggiornato all'edizione 2020.\"\nVittorie per nazione.\n\"Aggiornato al 2020.\""}
{"id": "1878550", "revid": "1226", "url": "https://it.wikipedia.org/wiki?curid=1878550", "title": "Pas d'action", "text": ""}
{"id": "1878551", "revid": "1226", "url": "https://it.wikipedia.org/wiki?curid=1878551", "title": "Entrechat", "text": ""}
{"id": "1878552", "revid": "1226", "url": "https://it.wikipedia.org/wiki?curid=1878552", "title": "Grand Pas", "text": ""}
{"id": "1878553", "revid": "1305887", "url": "https://it.wikipedia.org/wiki?curid=1878553", "title": "Pirouette", "text": "Pirouette, o piroetta (pi\u00f9 raro piruetta), agile movimento di giravolta, pu\u00f2 riferirsi a:"}
{"id": "1878554", "revid": "1226", "url": "https://it.wikipedia.org/wiki?curid=1878554", "title": "Cross over", "text": ""}
{"id": "1878555", "revid": "709565", "url": "https://it.wikipedia.org/wiki?curid=1878555", "title": "Bertrand Baudelaire", "text": ""}
{"id": "1878557", "revid": "16953", "url": "https://it.wikipedia.org/wiki?curid=1878557", "title": "Feijoa sellowiana", "text": "Feijoa sellowiana , sin. \"Acca sellowiana\", comunemente nota con il nome portoghese di feijoa o con quello spagnolo di \"guayabo\" del Brasile, \u00e8 un arbusto sempreverde appartenente alla famiglia delle Myrtaceae. \u00c8 alto tra uno e sette metri ed \u00e8 originario degli altipiani del Brasile meridionale, dell'Argentina settentrionale e di alcune zone della Colombia, dell'Uruguay; predilige le aree montane.\n\u00c8 ampiamente coltivato come pianta da giardino e come albero da frutta.\nNon deve essere confuso con la guaiava (\"Psidium guajava\"), pur appartenente alla stessa famiglia.\nEtimologia.\nIl nome \"feijoa\" \u00e8 portoghese \u00e8 stato scelto per ricordare il naturalista Jo\u00e3o da Silva Feij\u00f3, che faceva parte del gruppo di studiosi che ha fondato il Museo di Storia Naturale di Lisbona, coordinato dall'italiano Domenico Agostino Vandelli, e che comp\u00ec varie spedizioni botaniche, specie a Capo Verde.\nL'epiteto specifico \"sellowiana\", \u00e8 stato scelto per ricordare Friedrich Sellow (1789-1831), naturalista tedesco, esploratore del Brasile e dell'Uruguay, paesi di cui studi\u00f2 a lungo la flora. Fu Sellow il primo europeo a scoprire questa specie, nel 1819, nel corso di una spedizione scientifica nello stato brasiliano del Rio Grande del Sud.\nDescrizione.\nLa \"feijoa\" \u00e8 un arbusto di norma a pi\u00f9 fusti, sempreverde a crescita lenta, che pu\u00f2 arrivare a 4\u20137 m.\nLe foglie scure, lucide, spesse, ellittiche, opposte, sono lunghe circa 5\u00a0cm. La pagina inferiore \u00e8 feltrosa (finemente pelosa). \u00c8 possibile fare infusi con le foglie essiccate.\nI fiori, medio-piccoli, spesso raccolti a gruppi sono numerosi, di colore bianco rosacei, hanno numerosi stami rosso violetti molto vistosi. \u00c8 probabile che nelle zone d'origine l'impollinazione sia effettuata anche da uccelli. I petali dei fiori possono essere utilizzati per insalate, dato che sono robusti, croccanti e dolci; o fatti sciogliere sulla lingua.\nI frutti di \"F. sellowiana\", hanno una robusta scorza verde, polpa bianca traslucida o giallastra, gelatinosa e con numerosi piccoli durissimi semi, i frutti sono grandi come prugne, ovali o piriformi, sono commestibili. I frutti sono estremamente profumati, anche se non dolcissimi, il sapore della polpa, morbida, \u00e8 stato giudicato a met\u00e0 tra l'ananas e la fragola, la parte commestibile \u00e8 comunque modesta come quantit\u00e0, per la presenza dominante di buccia e semi.\nLa maturazione del frutto avviene (in funzione alla stagione meteorologica) nei mesi di settembre e ottobre. Quando raggiungono la maturazione, i frutti si staccano spontaneamente dall'albero e cadono, questo \u00e8 la maniera comune per procedere alla raccolta, dato che la buccia \u00e8 robusta; si sbucciano con un coltello, o si estrae la polpa con un cucchiaino dal frutto aperto a met\u00e0, e si consumano freschi.\nCome per le banane, i frutti raccolti hanno una breve durata: 5-6 giorni se conservati in luogo fresco. La raccolta al suolo \u00e8 indicata soprattutto per la preparazione a breve termine di una confettura, adoperando come addensante la polpa di alcune mele, possibilmente acerbe.\nLa raccolta dall'albero permette di avere frutta di durata leggermente maggiore, ma occorre raccogliere frutti maturi, cio\u00e8 che si stacchino agevolmente dai rami; per il resto solo un leggero rammollimento della polpa ed un leggerissimo schiarimento di colore della buccia, sono i non facili segnali della avvenuta maturazione. I frutti raccolti immaturi non maturano in un secondo tempo, come invece accade per le mele.\nCultivar.\nDalla \"Feijoa sellowiana\" sono state ricavate varie cultivar ad esempio le variet\u00e0 \"Triumph\", \"Colidge\", \"Mammoth\", \"Apollo\", \"Gemini\", \"Moore\". Queste cultivar hanno diversa grandezza, forma e tempo di maturazione dei frutti. Alcune variano anche per modalit\u00e0 di impollinazione.\nLa condizione di avere frutti piuttosto grandi \u00e8 stata raggiunta con relativa facilit\u00e0, la stessa condizione non \u00e8 stata raggiunta per dolcezza e profumo.\nPer tutte le cultivar: la presenza contigua di cultivar diverse migliora la quantit\u00e0 e la qualit\u00e0 dei frutti.\nColtivazione.\nLa coltivazione della feijoa ha avuto particolare successo, oltre al Sudamerica che ne \u00e8 terra d'origine, in alcuni paesi dell'ex-Unione Sovietica (p.es. Georgia, Azerbaigian) e in Nuova Zelanda.\nLa \"feijoa\", pur essendo di origine semi-tropicale, sopporta anche temperature basse, (fino a \u221212\u00a0\u00b0C).\nLa specie \u00e8 spesso autosterile, cio\u00e8 per avere frutto \u00e8 necessario coltivare almeno due variet\u00e0 diverse o avere piante prodotte da semi diversi per l'impollinazione incrociata. \nLa pianta \u00e8 molto resistente, accetta anche suoli sassosi o sabbiosi purch\u00e9 sufficientemente profondi, ma non sopporta suoli eccessivamente umidi e poco drenati. Sopporta discretamente la siccit\u00e0 (specie se in suolo profondo) e col suo fogliame robusto sopporta bene i venti salini.\nEccessi di temperatura estiva compromettono l'aroma ed il profumo (che \u00e8 fattore di rilievo) dei frutti, che rischiano di essere scialbi e di scarso aroma. In locazioni naturali semitropicali (come l'America meridionale) il clima adatto non \u00e8 quello caldo ed afoso dei bassopiani, ma \u00e8 quello di montagna, con temperature moderate e clima notturno fresco, se non freddo.\nIn luoghi ventosi le siepi di \"feijoa\" sono spesso usate per costituire siepi antivento.\nUsi medicinali.\n\"F. sellowiana\" \u00e8 ricca di iodio, se ne conta circa il 3% di prodotto fresco. Sia il frutto che le foglie, ma soprattutto i semi hanno propriet\u00e0 antibatteriche e gli stessi frutti carnosi e profumati hanno propriet\u00e0 antiossidanti. Il suo estratto viene utilizzato per le sue propriet\u00e0 emollienti, toniche ed elasticizzanti.\nCuriosit\u00e0.\n\"F. sellowiana\" nelle ex colonie spagnole condivide con il genere \"Psidium\" (appartenente alla stessa famiglia, e morfologicamente con frutti abbastanza simili) il nome comune di \"guayabo\": oltre ad indicare l'arbusto, \"guayabo\" serve anche per indicare le ragazze giovani e attraenti."}
{"id": "1878559", "revid": "104458", "url": "https://it.wikipedia.org/wiki?curid=1878559", "title": "Ronchini", "text": ""}
{"id": "1878560", "revid": "1226", "url": "https://it.wikipedia.org/wiki?curid=1878560", "title": "Fanbase", "text": ""}
{"id": "1878561", "revid": "1226", "url": "https://it.wikipedia.org/wiki?curid=1878561", "title": "Cosplayer", "text": ""}
{"id": "1878564", "revid": "287204", "url": "https://it.wikipedia.org/wiki?curid=1878564", "title": "Maho Shojo", "text": ""}
{"id": "1878565", "revid": "1226", "url": "https://it.wikipedia.org/wiki?curid=1878565", "title": "Magical girl", "text": ""}
{"id": "1878566", "revid": "1226", "url": "https://it.wikipedia.org/wiki?curid=1878566", "title": "Mahou shoujo", "text": ""}
{"id": "1878567", "revid": "1226", "url": "https://it.wikipedia.org/wiki?curid=1878567", "title": "Mah\u014d Sh\u014djo", "text": ""}
{"id": "1878568", "revid": "1226", "url": "https://it.wikipedia.org/wiki?curid=1878568", "title": "Silver Age of Comic Books", "text": ""}
{"id": "1878569", "revid": "1226", "url": "https://it.wikipedia.org/wiki?curid=1878569", "title": "Scratching", "text": ""}
{"id": "1878570", "revid": "729019", "url": "https://it.wikipedia.org/wiki?curid=1878570", "title": "Diss", "text": "Diss \u00e8 un paese di abitanti della contea del Norfolk, in Inghilterra."}
{"id": "1878571", "revid": "1226", "url": "https://it.wikipedia.org/wiki?curid=1878571", "title": "MCing", "text": ""}
{"id": "1878572", "revid": "287204", "url": "https://it.wikipedia.org/wiki?curid=1878572", "title": "Accademia dello Sport", "text": "LAccademia dello Sport Roma fu una societ\u00e0 pallavolistica maschile italiana. Sorta ad Ariccia come Ariccia Volley Club, nel 1976 fu trasferita a Roma.\nStoria della societ\u00e0.\nSorta negli anni 1970 per iniziativa dell'imprenditore Giovanni Cianfanelli e del \"general manager\" Renato Ammannito, balz\u00f2 immediatamente ai vertici della pallavolo nazionale. Promossa in Serie A nel 1973, prese a giocare le sue partite interne al Palazzetto dello Sport di viale Tiziano, a Roma; l'ambiziosa societ\u00e0 ingaggi\u00f2 tra gli altri Mario Mattioli, talentuoso alzatore della Ruini Firenze, e il forte nazionale statunitense Kirk Kilgour.\nDopo un secondo posto nella stagione dell'esordio (1973-74, \"ex aequo\" con la Lubiam Bologna), l'Ariccia vinse lo scudetto al suo secondo campionato di massima serie, nel 1974-75, vincendo 25 gare su 26 e battendo per due punti un'altra realt\u00e0 emergente della pallavolo italiana, la CUS Torino.\nNel 1976 la societ\u00e0 fu trasferita definitivamente a Roma e, come Federlazio, seppe reagire alla perdita di Kilgour, vittima di un grave infortunio che all'inizio dell'anno lo aveva lasciato paralizzato, vincendo un secondo scudetto nel 1976-77, battendo la concorrenza della Paoletti Catania.\nA partire dal 1978 le prestazioni del club rossoblu, rinominato \"Accademia dello Sport\", malgrado gli interventi degli sponsor Toshiba e Gelati Toseroni, andarono abbassandosi di livello. Al termine della stagione 1982-83 il club retrocesse in Serie A2. La seconda retrocessione consecutiva, nel 1983-84, port\u00f2 al scomparsa del club.\nErede del club \u00e8 la \"Libertas Volley Ariccia\", sorta nel 1986 e militante in Serie C. Negli anni successivi Roma ritorn\u00f2 ai vertici della pallavolo nazionale a pi\u00f9 riprese con la Lazio, la Roma Volley (Campione d'Italia 1999-00) e la M. Roma Volley."}
{"id": "1878573", "revid": "131358", "url": "https://it.wikipedia.org/wiki?curid=1878573", "title": "Fleur de lis", "text": ""}
{"id": "1878574", "revid": "131358", "url": "https://it.wikipedia.org/wiki?curid=1878574", "title": "Fleur-de-lis", "text": ""}
{"id": "1878575", "revid": "1226", "url": "https://it.wikipedia.org/wiki?curid=1878575", "title": "Geryon", "text": ""}
{"id": "1878576", "revid": "339392", "url": "https://it.wikipedia.org/wiki?curid=1878576", "title": "Ariccia Volley Club", "text": ""}
{"id": "1878578", "revid": "307923", "url": "https://it.wikipedia.org/wiki?curid=1878578", "title": "Ba\u0161kovce", "text": ""}
{"id": "1878580", "revid": "287204", "url": "https://it.wikipedia.org/wiki?curid=1878580", "title": "Youth and Young Manhood", "text": "Youth and Young Manhood \u00e8 l'album d'esordio dei Kings of Leon. \u00c8 stato pubblicato nell'agosto 2003.\nTracce.\nTutte le canzoni scritte da Caleb Followill, Nathan Followill e Angelo Petraglia."}
{"id": "1878582", "revid": "1543377", "url": "https://it.wikipedia.org/wiki?curid=1878582", "title": "Leopold e Loeb", "text": "Nathan Freudenthal Leopold Jr. (19 novembre 1904 \u2013 29 agosto 1971) e Richard A. Loeb (11 giugno 1905 \u2013 28 gennaio 1936), pi\u00f9 comunemente conosciuti come Leopold e Loeb, furono due ricchi studenti dell'Universit\u00e0 di Chicago, che il 21 maggio del 1924 assassinarono il quattordicenne Bobby Franks, venendo in seguito condannati all'ergastolo.\nI due motivarono l'atroce delitto di Franks con il desiderio di commettere il delitto perfetto. Ebbero come avvocato il famoso Clarence Darrow che li salv\u00f2 dalla pena di morte.\nStoria.\nNathan Freudenthal Leopold Jr. nasce a Chicago da una agiata famiglia dell'alta borghesia. Bambino prodigio, sostiene di aver detto le sue prime parole a 4 mesi. Il suo QI stimato su scala Stanford-Binet \u00e8 tra i 210 e i 220 punti. Trascorre l'infanzia affrontando una lunga serie di malattie, diviene un brillante studente, poliglotta, appassionato di ornitologia ed affascinato da Nietzsche e dalla sua teoria del superomismo. Estremamente misogino, \u00e8 stato pi\u00f9 volte umiliato dal padre, venendo costretto a frequentare un college femminile; dopo la morte della madre, il padre ha cercato di lenire il suo dolore con una cospicua somma di denaro. Fragile sia fisicamente che psicologicamente, Leopold era alla ricerca di una figura forte su cui fare affidamento e che potesse fargli da guida.\nRichard A. Loeb, anch'egli nato a Chicago, apparteneva ad una famiglia ricchissima: il padre era un avvocato ebreo divenuto in seguito vice presidente della catena di supermercati Sears. Cresciuto in una famiglia che non gli ha fatto mancare l'affetto, \u00e8 stato educato a primeggiare tanto da terminare gli studi universitari all'et\u00e0 di diciotto anni. Brillante studente, con un quoziente d'intelligenza tra 160 e 168, anch'egli come Leopold ebbe alcuni problemi fisici, legati a vari tic e ad una lieve balbuzie. La sua grande passione erano i criminali efferati, di cui sognava di emulare le gesta.\nI due si conobbero nel 1919, quando Leopold aveva quindici anni e Loeb quattordici; erano accomunati dal disprezzo per le donne, che consideravano esseri intellettualmente inferiori. Leopold era omosessuale, anche se non riusciva ad accettarlo completamente, e nutriva per Loeb una forte attrazione ed ammirazione, riconoscendo in lui la figura forte che cercava. Richard Loeb si rifiutava di avere rapporti sessuali con l'amico, ma gli permetteva brevi contatti a patto che l'amico gli giurasse estrema collaborazione e complicit\u00e0 nei suoi intenti criminali. I due si macchiarono di crimini, come furti e vandalismi, che servirono loro per spezzare la noia delle loro vite borghesi, fino alla pianificazione di quello che consideravano il piano perfetto.\nL'omicidio.\nIl loro piano di realizzare il delitto perfetto consisteva nel rapire ed uccidere una persona qualsiasi, per poi chiederne il riscatto. Leopold e Loeb, che all'epoca avevano diciannove e diciotto anni, studiarono per mesi ogni dettaglio del loro piano, affinch\u00e9 non fossero identificati e catturati. Rubarono la macchina da scrivere dall'universit\u00e0 per scrivere la lettera di riscatto, affittarono una macchina, si procurarono corde e acido cloridrico per rendere irriconoscibile il cadavere. Mercoled\u00ec 21 maggio 1924 misero in atto il loro piano, si appostarono davanti ad una scuola, vagliando vari candidati, fino a che scelsero il malcapitato Bobby Franks, quattordicenne figlio di un ricco proprietario di una fabbrica di scatole, nonch\u00e9 vicino di casa di Loeb e suo lontano cugino.\nI due fecero salire il ragazzo sulla loro automobile e gli sferrarono il primo colpo con uno scalpello; successivamente, Leopold o Loeb gli spinsero una calza in bocca, e poco dopo Bobby Franks mor\u00ec. Gli assassini coprirono il corpo e guidarono fino ad un'area remota nell'Indiana, dove lo abbandonarono, non prima di averlo denudato degli abiti e averne cosparso il volto di acido cloridrico, per renderne pi\u00f9 difficoltosa l'identificazione. Infine lo gettarono in un canale sotterraneo.\nDopo aver pranzato a base di hot dog come se nulla fosse, i due tornarono a Chicago. Tornati in citt\u00e0 telefonarono ai genitori del ragazzo, per avvisarli che il figlio era stato vittima di un rapimento ed inviarono alla famiglia Franks una lettera di estorsione. I due killer bruciarono i loro capi di abbigliamento macchiati di sangue e ripulirono la tappezzeria della macchina affittata. Successivamente i due ragazzi passarono la serata giocando a carte.\nPrima che la famiglia Franks potesse pagare il riscatto, il cadavere del figlio fu ritrovato da Tony Minke, un immigrato polacco. Quando Leopold e Loeb appresero che il corpo era stato trovato, distrussero immediatamente la macchina da scrivere. Sul luogo del ritrovamento del cadavere, fu rinvenuto un paio di occhiali. Gli occhiali, all'apparenza normali, avevano una particolare montatura. A Chicago solo tre persone avevano acquistato occhiali con quella particolarit\u00e0, e una di queste era Nathan Leopold. Interrogato dalla polizia, Leopold disse di aver perso gli occhiali durante una seduta di \"birdwatching\".\nLoeb ment\u00ec, fornendo un alibi a Leopold, ma ci fu una serie d'incongruenze che trad\u00ec i due. Durante un interrogatorio il loro alibi fu smontato, e Loeb confess\u00f2, seguito ben presto da Leopold. Nonostante le confessione dei due ragazzi combaciassero, Leopold e Loeb iniziarono ad accusarsi a vicenda, rimbalzandosi la reale responsabilit\u00e0 dell'omicidio. La famiglia Loeb assunse il noto avvocato Clarence Darrow, noto per la sua opposizione alla pena capitale, per difendere i ragazzi dalle accuse di omicidio e sequestro di persona. Dopo un lungo processo e un'altrettanto lunga arringa, Darrow riusc\u00ec ad evitare la pena di morte ai suoi clienti. Nathan Leopold e Richard Loeb furono condannati all'ergastolo per omicidio e a 99 anni ciascuno per sequestro di persona.\nIl delitto scosse l'opinione pubblica del periodo, per vari motivi: per l'efferatezza dell'omicidio, per lo \"status\" sociale dei ragazzi, per la mancanza di rimorso e per la giovane et\u00e0 degli assassini, che uccisero un innocente per tedio e per il puro gusto di farlo, credendo di possedere un'intelligenza talmente elevata da farla franca. La stampa dell'epoca lo defin\u00ec \"Il delitto del secolo\".\nCarcere.\nIncarcerati alla Joliet Prison, Leopold e Loeb usarono la loro istruzione per insegnare in una scuola per detenuti.\nNel 1936 Richard Loeb fu attaccato dal suo compagno di cella, James Day, che lo fer\u00ec brutalmente con un rasoio a serramanico; Loeb in seguito mor\u00ec per le ferite subite. Day sostenne di essersi difeso da un assalto sessuale, affermazione questa che in seguito le indagini avvalorarono, stabilendo che si era trattata di legittima difesa.\nAnd\u00f2 meglio a Nathan Leopold, che nel 1958, dopo 33 anni di carcere, venne rilasciato sulla parola. Tornato in libert\u00e0 si trasfer\u00ec sull'isola di Porto Rico, per evitare l'attenzione dei media; l\u00ec scrisse un'autobiografia e si spos\u00f2. Mor\u00ec il 30 agosto del 1971, all'et\u00e0 di 66 anni, per un attacco di cuore."}
{"id": "1878585", "revid": "71433", "url": "https://it.wikipedia.org/wiki?curid=1878585", "title": "Nathan Leopold", "text": ""}
{"id": "1878586", "revid": "71433", "url": "https://it.wikipedia.org/wiki?curid=1878586", "title": "Richard Loeb", "text": ""}
{"id": "1878592", "revid": "71433", "url": "https://it.wikipedia.org/wiki?curid=1878592", "title": "Nathan Freudenthal Leopold Jr.", "text": ""}
{"id": "1878593", "revid": "71433", "url": "https://it.wikipedia.org/wiki?curid=1878593", "title": "Richard A. Loeb", "text": ""}
{"id": "1878594", "revid": "307923", "url": "https://it.wikipedia.org/wiki?curid=1878594", "title": "Brestov", "text": ""}
{"id": "1878597", "revid": "599013", "url": "https://it.wikipedia.org/wiki?curid=1878597", "title": "Suore misericordine di San Gerardo", "text": "La congregazione delle Suore Misericordine di San Gerardo \u00e8 un istituto religioso femminile di diritto pontificio.\nStoria.\nLa congregazione venne fondata a Monza il 25 marzo del 1891 dal sacerdote italiano Luigi Talamoni (1848-1926) con l'assistenza di Maria Biffi Levati (1835-1905). Talamoni e la Biffi attendevano gi\u00e0 da tempo alla cura a domicilio dei malati poveri, aiutati in tale attivit\u00e0 da Rosa Gerson e da Stella Dell'Orto: per estendere l'opera a un maggior numero di bisognosi, il sacerdote chiese alle Piccole Sorelle dei Poveri di Milano di aprire una casa anche nella citt\u00e0 brianzola, ma queste dovettero declinare l'invito.\nTalamoni diede quindi vita a una nuova comunit\u00e0, intitolata alla Madonna della Misericordia di Savona, a cui il sacerdote portava una spiccata devozione, e a san Gerardo, compatrono di Monza. Le prime suore della congregazione furono la Dell'Orto e la Gerson, che ne fu anche la prima superiora generale: la Biffi, che pure \u00e8 considerata cofondatrice dell'istituto, non abbracci\u00f2 la vita religiosa ma sostenne e finanzi\u00f2 l'opera sin dagli inizi.\nFu l'arcivescovo di Milano, Andrea Carlo Ferrari, ad attribuire alle suore il nome di \"misericordine\" (1895), che poi venne adottato dalle religiose come denominazione ufficiale: il presule consigli\u00f2 loro anche di allargare la sfera di attivit\u00e0 all'insegnamento e alla cura degli orfani. Approvate dalla diocesi il 18 marzo del 1902, le Misericordine ottennero il riconoscimento ecclesiastico di istituzione di diritto pontificio con il decreto di lode del 15 febbraio 1942 e vennero approvate definitivamente dalla Santa Sede il 10 maggio del 1948.\nIl fondatore \u00e8 stata beatificato da papa Giovanni Paolo II il 21 marzo 2004.\nAttivit\u00e0 e diffusione.\nLe suore Misericordine si dedicano particolarmente alla cura dei malati e all'assistenza agli anziani, soprattutto in cliniche e case di riposo gestite dalla congregazione, ma anche ad attivit\u00e0 di animazione liturgica e catechesi per giovani e adulti nelle parrocchie e all'insegnamento nelle scuole materne.\nSono presenti soprattutto in Lombardia e, con piccole comunit\u00e0, in Calabria, Lazio, in Svizzera e in Togo dal 2008. La casa madre e sede generalizia \u00e8 a Monza.\nAl 31 dicembre 2005, la congregazione contava 90 religiose in 15 case."}
{"id": "1878600", "revid": "729019", "url": "https://it.wikipedia.org/wiki?curid=1878600", "title": "Guerra turco-veneziana (1499-1503)", "text": "La guerra turco-veneziana del 1499-1503 o seconda guerra turco-veneziana \u00e8 un conflitto combattuto tra l'Impero Ottomano e la Repubblica di Venezia per il predominio nel Mediterraneo orientale.\nAntefatto.\nDopo la guerra del 1463-1479 e il trattato di pace con cui Venezia rinunciava alla signoria sull'isola di Negroponte, Lemno e su molti centri della Morea, nonch\u00e9 su Scutari (assiduamente difesa) , solo parzialmente compensato dall'acquisto del Regno di Cipro, la pace tra le due potenze del Levante mediterraneo si era mantenuta estremamente fragile. Le incursioni di pirati continuavano a infestare il Mediterraneo orientale e la stessa Dalmazia, mentre Venezia non si arrischiava a scacciarli per timore di provocare il Gran Turco. Nel 1480 il massacro di Otranto cre\u00f2 forti timori su un possibile attacco dei Turchi in Italia. Venezia ancora stremata dalla guerra conclusasi appena 10 anni prima persisteva nella sua neutralit\u00e0.\nNel 1481 a Maometto II successe il figlio Bayezid II. Nonostante il Doge Agostino Barbarigo si affrettasse ad inviare ambasciatori per sondare la disposizione d'animo del nuovo sultano e per rinnovare i trattati di alleanza, nel gennaio 1483 fu costretta a ordinare al Capitano del Golfo Nicol\u00f2 Pesaro di sbarrare il passo di Corf\u00f9 e dell'Adriatico ai Turchi, anche a costo di ricorrere alla flotta di Ferdinando I di Napoli. Il 19 novembre 1498 giunse a Istanbul l'avogadore Antonio Zantani che, nonostante l'ottima accoglienza, pot\u00e9 constatare l'imminenza della guerra, con quasi duecento navi turche pronte a prendere il mare.\nIl 14 aprile 1499 venne dunque nominato nuovo Capitano Generale da Mar Antonio Grimani, immediatamente inviato a presidiare Modone, Il re di Francia Luigi XII concesse a Venezia l'aiuto della sua flotta di Provenza, allora in navigazione verso Rodi.\nIl conflitto.\nIl 22 luglio 1499 la flotta turca lasci\u00f2 Costantinopoli facendo rotta su Napoli di Romania, mentre le forze terrestri marciavano su Lepanto. I Veneziani, invece, si portarono all'isola di Sapienza con quarantasei galee sottili, diciassette galee grosse e quindici navi tonde. Tra il 12 e il 25 agosto le due flotte si affrontarono nella battaglia della Sapienza (conosciuta anche come prima battaglia di Lepanto) la prima combattuta con artiglierie a bordo delle navi. Nonostante l'intervento delle galee francesi, il disordine che regnava nella flotta veneziana non consent\u00ec di sfruttare le occasioni di vittoria, cosicch\u00e9 Lepanto, vedendo mancare il soccorso della flotta, si consegn\u00f2 ai Turchi. Nella disfatta l'ammiraglio ottomano Kemal Reis affond\u00f2 la galea di Andrea Loredan.\nIl Grimani venne rimosso e sostituito da Melchiorre Trevisan, che giunse a Zante con l'ordine di trarlo in arresto. Dopo il processo, l'ex-ammiraglio venne confinato sulle isole di Cherso e Ossaro, in Dalmazia. Venne poi liberato e divenne Doge nel 1521.\nFrattanto i Turchi effettuavano scorrerie in Friuli, come gi\u00e0 accaduto nel precedente conflitto. Andrea Zantani Provveditore agli Stradioti si rifiut\u00f2 di affrontarli in campo aperto e venne per questo confinato per quattro anni a Padova.\nIn tale situazione, il 27 ottobre 1499 venne inviato come ambasciatore Alvise Manenti per cercare la pace o quantomeno una tregua con i Turchi.\nDi fronte al fallimento delle trattative, Venezia chiese aiuti in Europa, ma senza esito, solo la Spagna invi\u00f2 una flotta, al comando di Don Consalvo di Cordova, che si un\u00ec all'armata veneziana di Benedetto Pesaro.\nNel frattempo nel 1500 la flotta ottomana bombarda Corf\u00f9 e sconfigge una seconda volta la flotta Veneziana durante la Battaglia di Modone (o seconda Battaglia di Lepanto) dove i difensori, accorsi a festeggiare l'arrivo delle galee di soccorso, avevano lasciato sguarnite le difese quel tanto da consentire ai turchi un assalto vittorioso. In agosto, nel giro di pochi giorni, caddero le tre grandi fortezze di Modone, Corone, e Navarino.\nL'arrivo del nuovo capitano generale Benedetto Pesaro giunse a Cefalonia con 18 galee, 25 galere e 10 piccole navi assieme ad una flotta spagnola comandata da Gonzalo de Cordoba e conquist\u00f2 la capitale dell'isola e il locale castello di San Giorgio. Dopodich\u00e9 venne riconquistata Zonchio, subito perduta per l'incapacit\u00e0 del comandante Carlo Contarini, poi decapitato per ordine del Pesaro.\nIl 13 maggio 1501 venne stipulata un'alleanza (trattato di Buda) con Ladislao II del Regno d'Ungheria e Papa Alessandro VI, mentre il Pesaro si spingeva con gli Spagnoli sino ai Dardanelli e i Francesi assediavano Mitilene. Venne conquistata Santa Maura e sventata l'invasione di Cipro. L'alleanza con gli Ungheresi stabiliva un pagamento di 140.000 ducati all'anno a in cambio di un appoggio militare sui propri possedimenti in Dalmazia.\nNel 1501 cade Durazzo nell'Albania Veneta.\nEpilogo.\nLa pace fu finalmente conclusa e giurata, sul Corano dal sultano a Costantinopoli il 20 marzo 1503 e sul Vangelo dal doge Agostino Barbarigo a Venezia il 20 maggio\n1503. Il trattato di pace del 1503 sanciva che gli Ottomani si impadronivano di Modone e Corone, di Santa Maura (o Leucade) e di Alessio, abbandonando Napoli di Rom\u00e1nia, Navarino, Malvasia, Cefalonia e Zante, contro un tributo annuo di 500 ducati d\u2019oro."}
{"id": "1878601", "revid": "838137", "url": "https://it.wikipedia.org/wiki?curid=1878601", "title": "Jasenov", "text": "Jasenov pu\u00f2 riferirsi a diversi comuni della Slovacchia:"}
{"id": "1878602", "revid": "155136", "url": "https://it.wikipedia.org/wiki?curid=1878602", "title": "Capitano del Golfo", "text": ""}
{"id": "1878609", "revid": "307923", "url": "https://it.wikipedia.org/wiki?curid=1878609", "title": "Delibes", "text": ""}
{"id": "1878610", "revid": "838137", "url": "https://it.wikipedia.org/wiki?curid=1878610", "title": "Kamienka", "text": "Kamienka pu\u00f2 riferirsi a diversi comuni della Slovacchia:"}
{"id": "1878613", "revid": "204012", "url": "https://it.wikipedia.org/wiki?curid=1878613", "title": "Interleuchina", "text": ""}
{"id": "1878616", "revid": "86341", "url": "https://it.wikipedia.org/wiki?curid=1878616", "title": "Super Variet\u00e0", "text": "Super Variet\u00e0, scritto anche \"SuperVariet\u00e0\" o \"Supervariet\u00e0\" \u00e8 stato un programma televisivo italiano di genere intrattenimento, andato in onda su Rai 1 dal 1999 al 2009.\nDescrizione.\nIl programma \u00e8 destinato principalmente a Rai 1, ma talvolta viene anche proposto dal canale satellitare Rai Med. Inoltre, il media-portale Rai.tv propone alcune puntate del programma.\nIl capostruttura di Raiuno Paolo De Andreis \u00e8 ideatore e autore di questo programma, che in ogni puntata propone una selezione di video-frammenti tratti dai variet\u00e0 sia storici sia recenti della Rai, come avviene nell'altra trasmissione Videocomic di Rai 2 . I titoli col prefisso \"super\" vengono utilizzati quando il programma viene trasmesso in fascia serale. Se invece viene trasmesso nel day-time, il suo titolo \u00e8 semplicemente Variet\u00e0. Le puntate sono generalmente politematiche, poich\u00e9 utilizzano vari generi di videoframmenti: musica, comicit\u00e0 e satira.\nA fine 2009 il programma cambia nome in \"Da Da Da\" andando in onda sempre su Rai 1 e seguendo un filone tematico.\nEdizioni.\nLa prima edizione \u00e8 andata in onda dal 6 giugno al 26 settembre 1999 tutte le domeniche nella fascia del primo pomeriggio con il titolo \"Variet\u00e0\".\nSono andate in onda due puntate di \"Speciale Variet\u00e0\" il 30 dicembre 1999 e il 1\u00ba gennaio 2000.\nLa seconda edizione \u00e8 andata in onda dal 4 giugno al 4 ottobre 2000 con il titolo \"Variet\u00e0\".\nLa terza edizione \u00e8 andata in onda dal 12 dicembre 2000 al 31 dicembre 2001 per un totale di 146 puntate con il titolo \"Variet\u00e0\".\nLa quarta edizione \u00e8 andata in onda dal 1\u00ba gennaio al 20 dicembre 2002 con il titolo \"Variet\u00e0\"."}
{"id": "1878617", "revid": "838137", "url": "https://it.wikipedia.org/wiki?curid=1878617", "title": "Lieskovec", "text": "Lieskovec pu\u00f2 riferirsi a diversi comuni della Slovacchia:"}
{"id": "1878621", "revid": "112886524", "url": "https://it.wikipedia.org/wiki?curid=1878621", "title": "Miruts Yifter", "text": "Biografia.\nSulla sua data di nascita vi \u00e8 incertezza, ma, secondo la versione pi\u00f9 accreditata, sarebbe nato nel 1944, e dopo avere passato l'adolescenza lavorando in fabbrica, si arruol\u00f2 nell'aviazione etiope, e fu l\u00ec che si scopr\u00ec il suo talento per il mezzofondo.\nPer i Giochi olimpici di Citt\u00e0 del Messico 1968 venne inserito nella squadra nazionale di atletica leggera, ma non partecip\u00f2 alle competizioni. Alle Olimpiadi di Monaco di Baviera 1972 debutt\u00f2 nelle gare, conquistando la medaglia di bronzo nei 10000 m dietro al finlandese Lasse Vir\u00e9n e al belga Emiel Puttemans.\nNon pot\u00e9 prendere parte ai successivi Giochi olimpici di Montr\u00e9al 1976 a causa del boicottaggio di molti paesi africani, tra i quali anche l'Etiopia; si rifece quattro anni dopo alle Olimpiadi di Mosca vincendo le medaglie d'oro sia nei 5000 m davanti al tanzaniano Suleiman Nyambui e al finlandese Kaarlo Maaninka, sia nei 10000 m davanti allo stesso Maaninka e al connazionale Mohamed Kedir. Ottenne entrambe le vittorie grazie a un eccezionale sprint negli ultimi 300 metri di gara."}
{"id": "1878623", "revid": "857138", "url": "https://it.wikipedia.org/wiki?curid=1878623", "title": "Roho\u017en\u00edk", "text": "Roho\u017en\u00edk pu\u00f2 riferirsi a diversi comuni della Slovacchia:"}
{"id": "1878624", "revid": "228587", "url": "https://it.wikipedia.org/wiki?curid=1878624", "title": "Swoon", "text": "Swoon che significa \"Svenimento\", pu\u00f2 riferirsi a:"}
{"id": "1878625", "revid": "1226", "url": "https://it.wikipedia.org/wiki?curid=1878625", "title": "Clay animation", "text": ""}
{"id": "1878626", "revid": "486946", "url": "https://it.wikipedia.org/wiki?curid=1878626", "title": "Rotoscoping", "text": ""}
{"id": "1878628", "revid": "486946", "url": "https://it.wikipedia.org/wiki?curid=1878628", "title": "Rotoskop", "text": ""}
{"id": "1878629", "revid": "339392", "url": "https://it.wikipedia.org/wiki?curid=1878629", "title": "Original Animation Video", "text": ""}
{"id": "1878630", "revid": "339392", "url": "https://it.wikipedia.org/wiki?curid=1878630", "title": "Original animation video", "text": ""}
{"id": "1878631", "revid": "1226", "url": "https://it.wikipedia.org/wiki?curid=1878631", "title": "The Tell Tale Heart", "text": ""}
{"id": "1878632", "revid": "1305772", "url": "https://it.wikipedia.org/wiki?curid=1878632", "title": "The Tell-Tale Heart", "text": ""}
{"id": "1878634", "revid": "2091899", "url": "https://it.wikipedia.org/wiki?curid=1878634", "title": "Ponte Schiavo", "text": "Ponte Schiavo (\"Ponti Schiavu\" in dialetto locale) \u00e8 una frazione di Messina, facente parte della Circoscrizione I, situata 12\u00a0km a sud dal centro citt\u00e0.\nConfina a nord con la contrada Runci di Santa Margherita Marina, a sud con Briga Marina, sulle alte colline ad ovest, con il villaggio di Pezzolo, mentre ad est le sue rive sono bagnate dalle acque dello Stretto di Messina.\nIl villaggio \u00e8 luogo di villeggiatura estiva molto frequentato, ed ha avuto una notevole espansione edilizia negli ultimi decenni, snaturando le caratteristiche dei luoghi.\nStoria.\nIl Monastero benedettino di San Placido Caloner\u00f2 la cui costruzione inizi\u00f2 nel 1376 e con varie aggiunte fu terminata attorno al 1486 in una posizione strategica su un altopiano che sovrasta il villaggio, fu sicuramente il centro propulsore della vita religiosa, agricola e pastorale delle zone circostanti.\nIl 18 luglio 1516, a seguito della bolla di papa Giulio II, la comunit\u00e0 benedettina messinese venne inclusa nella Congregazione Cassinese.\nNel 1535 il monastero ospit\u00f2 per tre giorni Carlo V di ritorno dalla trionfale impresa di Tunisi contro i Musulmani. Il soggiorno dell'imperatore fu per\u00f2 funestato dalla improvvisa morte del suo maggiordomo, colpito da un fulmine, che ivi trov\u00f2 sepoltura.\nDopo l'Unit\u00e0 d'Italia l'antico monastero di San Placido Caloner\u00f2 ospit\u00f2 uno studentato di novizi. \nDopo pochi anni, in seguito alla legge del 7 luglio 1866, venne soppresso come tutti i corpi religiosi. Con Regio Decreto del 12 luglio 1888 l'intera area, acquistata dall'amministrazione provinciale di Messina, fu trasformata in Regia Scuola Pratica di Agricoltura, intitolata all'agronomo Pietro Cuppari.\nL'istituto per la sua attivit\u00e0 scolastica ancor oggi si avvale dei vasti appezzamenti di terreno circostanti. Nella costruzione \u00e8 annesso un convitto per gli studenti fuori sede. \nNegli ultimi anni del secolo XX, l'incuria ha danneggiato la costruzione tanto che la Provincia Regionale aveva deciso di chiudere il plesso e trasferire il tutto in altra sede. \nIl monastero all'interno possiede due bellissimi chiostri tardorinascimentali.\nCon la soppressione della comunit\u00e0 monastica, il personale laico del monastero and\u00f2 a vivere nella zona costiera sottostante, formando la comunit\u00e0 di Ponte Schiavo.\nInfrastrutture e trasporti.\nIl ponte che d\u00e0 il nome al villaggio \u00e8 costruito a mattoni e fa parte della via Valeria, l'antica strada romana che portava da Messina a Siracusa e che nella seconda met\u00e0 del XVIII secolo venne modificata e ripristinata. \nVerso la fine del XIX secolo, in occasione della costruzione della Ferrovia Messina-Catania, dovendo eseguire i lavori della tratta ferroviaria, venne costruito un ponte in ferro, modificando il percorso della strada. Ancora oggi l'antico ponte viene usato come collegamento per una contrada del paese.\nPonte Schiavo \u00e8 lambito, in tutta la sua lunghezza, dall'Autostrada Messina-Catania ed \u00e8 attraversato dalla strada statale 114 Orientale Sicula e dalla Via Vecchia Nazionale, sulla quale, in corrispondenza dell'argine del torrente Schiavo, c'\u00e8 il bivio per la strada provinciale 35 di Pezzolo.\nLa frazione \u00e8 servita dalla stazione omonima, che si trova lungo la ferrovia Messina-Siracusa. La stazione, gestita da RFI, \u00e8 servita dai treni del servizio ferroviario suburbano Messina-Giampilieri svolto da Trenitalia nell'ambito del contratto di servizio stipulato con la Regione Siciliana.\nVarie linee di autobus, gestite da ATM, collegano Ponte Schiavo ai quartieri limitrofi e al centro di Messina. In passato, fra il 1892 e il 1951, lungo l'attuale strada statale correva la tranvia Messina-Giampilieri della SATS, elettrificata nel 1917. La stazione tranviaria sorgeva in localit\u00e0 Ponte Santo Stefano a servizio dei villaggi nella vallata nel torrente omonimo."}
{"id": "1878635", "revid": "1226", "url": "https://it.wikipedia.org/wiki?curid=1878635", "title": "The Tower of the Elephant", "text": ""}
{"id": "1878636", "revid": "1226", "url": "https://it.wikipedia.org/wiki?curid=1878636", "title": "Salem's Lot", "text": ""}
{"id": "1878637", "revid": "1226", "url": "https://it.wikipedia.org/wiki?curid=1878637", "title": "House Targaryen", "text": ""}
{"id": "1878638", "revid": "1226", "url": "https://it.wikipedia.org/wiki?curid=1878638", "title": "The Book of Lost Tales", "text": ""}
{"id": "1878640", "revid": "1226", "url": "https://it.wikipedia.org/wiki?curid=1878640", "title": "Wyrd Sisters", "text": ""}
{"id": "1878642", "revid": "838137", "url": "https://it.wikipedia.org/wiki?curid=1878642", "title": "Jezersko", "text": "Jezersko pu\u00f2 riferirsi a diversi toponimi:"}
{"id": "1878649", "revid": "857138", "url": "https://it.wikipedia.org/wiki?curid=1878649", "title": "Tvaro\u017en\u00e1", "text": "Tvaro\u017en\u00e1 pu\u00f2 riferirsi a diversi toponimi:"}
{"id": "1878653", "revid": "767487", "url": "https://it.wikipedia.org/wiki?curid=1878653", "title": "Rosetta (gruppo musicale)", "text": "I Rosetta sono un gruppo musicale post metal statunitense, il cui stile incorpora elementi di post-hardcore, drone doom, e musica ambient creando un sound atmosferico che richiama quello di band come Neurosis, Isis e anche di Stars of the Lid (citati dai Rosetta stessi come maggiore influenza), e definito da alcuni anche \"space metal\". Infatti, i membri della band sono dei grandi appassionati di astronomia e viaggi spaziali.\nBiografia.\nI membri dei Rosetta erano tutti compagni di scuola ai tempi delle superiori, ed hanno fatto parte di band diverse prima di decidere di suonare assieme, peraltro all'ultimo minuto e dopo solo 3 prove, in un concerto. Lo show si tenne il 20 agosto 2003 e fu in gran parte improvvisato. Proprio grazie a questo concerto i 4 musicisti cominciarono a lavorare seriamente insieme arrivando, infine, a produrre il primo demo ufficiale che raccolse subito l'interesse della Translation Loss Records. Il nome della band non viene dalla Stele di Rosetta, ma fu scelto piuttosto per la sua femminilit\u00e0 e bellezza.\nIl loro album di debutto, \"The Galilean Satellites\", \u00e8 costituito da due dischi della durata di un'ora ciascuno (uno pi\u00f9 avvicino alla musica metal, l'altro pi\u00f9 vicino a quella ambient) sincronizzati insieme. Sebbene originariamente le parti metal e quella ambientali dovessero essere un tutt'uno in un sol disco, la band aveva abbastanza materiale per creare due dischi.\nIl loro secondo album, \"Project Mercury\", uno split con i Balboa, fu distribuito nell'aprile del 2007. Dopo un intero tour negli Stati Uniti a luglio, il secondo album solista della band, intitolato \"Wake/Lift\", fu pubblicato il 2 ottobre, di nuovo per la Translation Loss. La distribuzione di \"Wake/Lift\" fu accompagnata da alcuni tour negli Stati Uniti e seguita da un tour australiano nel giugno del 2008."}
{"id": "1878654", "revid": "1305772", "url": "https://it.wikipedia.org/wiki?curid=1878654", "title": "Discografia delle Vanilla Ninja", "text": "Questa che segue \u00e8 la lista di tutti i dischi pubblicati dalla band estone pop rock Vanilla Ninja, dagli esordi fino a oggi."}
{"id": "1878656", "revid": "857138", "url": "https://it.wikipedia.org/wiki?curid=1878656", "title": "Podhorany", "text": "Podhorany \u00e8 il nome di diversi centri della Slovacchia:"}
{"id": "1878657", "revid": "767487", "url": "https://it.wikipedia.org/wiki?curid=1878657", "title": "Swoon (film)", "text": "Swoon \u00e8 un film indipendente del 1992, scritto e diretto da Tom Kalin, il film racconta il caso di cronaca Leopold e Loeb, che nel 1924 sconvolse l'opinione pubblica statunitense. Rispetto ad altri film che hanno gi\u00e0 portato sul grande schermo le vicende dei due giovani assassini, questo film si focalizza sull'omosessualit\u00e0 dei due killer.\n\"Swoon\" \u00e8 considerato parte del nuovo movimento cinematografico chiamato New Queer Cinema.\nRiconoscimenti.\nHa ottenuto svariate nomination agli Independent Spirit Awards."}
{"id": "1878658", "revid": "6923", "url": "https://it.wikipedia.org/wiki?curid=1878658", "title": "Ugello polverizzatore", "text": "L'Ugello polverizzatore o ugello erogatore \u00e8 un elemento presente sui carburatori motociclistici, che accoglie l'emulsionatore/polverizzatore, quest'elemento \u00e8 costruito in ottone.\nFunzione e funzionamento.\nL'ugello polverizzatore ha come funzione:\nInoltre a seconda del tipo di emulsionatore ha altre funzioni che si svolgono in modo diverso:\nUgello soffiante (tipo due tempi).\nIn questo l'ugello polverizzatore \u00e8 prominente nel condotti di venturi ed \u00e8 provvisto di una fenestratura diretta verso il motore, ha come funzione:\nUgello neutro (tipo quattro tempi).\nQuesto ugello polverizzatore \u00e8 molto semplice, dato che non ha alcuna prominenza nel condotto del venturi, ha come funzione:\nUgello soffiante ibrido.\nQuesto ugello polverizzatore \u00e8 una via di mezzo rispetto ai due precedenti, dato che ha la struttura dell'ugello soffiante (tipo due tempi), ma ha la filettatura dell'ugello neutro (tipo quattro tempi) per i relativi polverizzatori, ha come funzione:\nEffetti sulla carburazione.\nQuest'elemento ha effetto sulla carburazione \"solo nel caso di emulsionatori due tempi\", con una sola variabile:\nSostituzione.\nPer poter sostituire l'ugello polverizzatore, oltre a dover rimuovere la valvola gas si deve conoscere il tipo di sede su cui alloggia, difatti alcuni ugelli vengono inseriti dalla vaschetta galleggiante e altri (tipico della Dell'Orto) sono montati da dentro il condotto venturi.\nGli ugelli montati da dentro il venturi per essere rimossi devono essere spinti dalla loro base, quindi dalla vaschetta al venturi, utilizzando un tubo di diametro appropriato o un'asta filettata da avvitare all'ugello, mentre per essere montati si pu\u00f2 solo usare un tubo che deve avere un diametro interno in cui la sporgenza dell'ugello possa entrare e avere un minimo di gioco, in modo che il tubo possa fare forza sul corpo dell'ugello il quale in questo caso \u00e8 generalmente provvisto di una base di lavoro ampia, senza rovinare l'ugello stesso.\nGli ugelli montati dalla vaschetta per essere rimossi devono essere estratti per spinta dal venturi alla vaschetta tramite un tubo di misura appropriata in modo da fare forza sul corpo dell'ugello o tramite una barra in caso non sia possibile usare un tubo in quanto non quanto le misure non lo consentano e quindi fare forza sulla sporgenza dell'ugello, mentre per poterlo reinserire si usa una barra o un tubo.&lt;br&gt;\nOppure se l'ugello costituisce un elemento integrato del sistema removibile di supporto dei getti, generalmente \u00e8 sufficiente svitare due viti.\nDurante il rimontaggio dell'ugello dato che nella maggior parte dei casi non sono provvisti di guide \u00e8 necessario posizionarli con molta cura, per non trovarsi con un ugello mal funzionante."}
{"id": "1878659", "revid": "775372", "url": "https://it.wikipedia.org/wiki?curid=1878659", "title": "Tanglewood Boys", "text": "I Tanglewood Boys sono un'associazione criminosa in ambito mafioso italo americana, nata a Yonkers, Stati Uniti d'America.\nPrende il nome dal centro commerciale che il gruppo frequentava, situato in una via di shopping, la Central Avenue, a Yonkers. I Tanglewood Boys hanno iniziato le loro attivit\u00e0 criminose verso il 1970, e sono considerati collegati alla mafia italo-americana, in particolare con la famiglia criminale Lucchese. Anche la famiglia criminale Quattrocchi pare abbia reclutato sicari dai Tanglewood Boys. Tuttavia, la famiglia Quattrocchi \u00e8 rimasta successivamente attiva solo con membri del proprio nucleo familiare (parenti, zii, cugini). Famosi sono Pasquale Perello e Salvatore Quattrocchi, del Nord Jersey Clan.\nI Tanglewood Boys subirono un duro colpo nel 1994, quando una parte di loro venne arrestata per l'omicidio di uno studente, Louis Balancio, in un bar sportivo di Yonkers; dopo questo fatto, un informatore dei TWB, Darin Mazzarella, conferm\u00f2 come colpevole Anthony DiSimone, che nel 2005 fu processato con l'accusa di omicidio di secondo grado.\nCultura di massa.\nI Tanglewood Boys sono citati anche nel telefilm \"\", durante due episodi (rispettivamente nella prima stagione, episodio \"Tanglewood\", e nella seconda stagione, episodio \"Run Silent, Run Deep\") che vedono protagonista il detective Danny Messer (suo fratello, infatti, era membro dei TWB)."}
{"id": "1878660", "revid": "21583", "url": "https://it.wikipedia.org/wiki?curid=1878660", "title": "Dichiarazione dei principi per la gestione sostenibile della foreste", "text": ""}
{"id": "1878661", "revid": "857138", "url": "https://it.wikipedia.org/wiki?curid=1878661", "title": "Z\u00e1lesie", "text": "Z\u00e1lesie pu\u00f2 riferirsi a diversi toponimi della Slovacchia"}
{"id": "1878663", "revid": "36426", "url": "https://it.wikipedia.org/wiki?curid=1878663", "title": "Chiesa di San Quirico in Monte San Quirico", "text": "La chiesa di San Quirico in Monte San Quirico o San Quirico in Monticello \u00e8 una chiesa di Lucca situata in posizione panoramica sul Monte San Quirico, in via della Chiesa 384. Gi\u00e0 annessa ad un monastero benedettino della Congregazione casadeiana.\nStoria e descrizione.\nLa chiesa \u00e8 posta sulla riva destra del Serchio ed \u00e8 ricordata fin dall'VIII secolo, quando il fondatore della medesima don\u00f2 al vescovo di Lucca alcuni beni che gli appartenevano. Forse per effetto di tal donazione il prelato lucchese nel giorno che ricorreva la festa di San Quirico (16 luglio) si recava processionalmente col suo clero alla chiesa, come riporta una carta dell'anno 788.\nLa chiesa di San Quirico fu registrata nel catalogo del 1260 fra le suburbane di Lucca col titolo di \"monastero di San Quirico\", finch\u00e9 il 13 aprile 1443 il suo patrimonio fu aggregato alla collegiata di San Michele in Piazza a Lucca.\nLa parrocchia di San Quirico nel 1832 contava 1384 abitanti, il cui numero nel 1837 era aumentato sino a 1520 abitanti.\nLa chiesa oggi ha un aspetto neoclassico."}
{"id": "1878668", "revid": "1226", "url": "https://it.wikipedia.org/wiki?curid=1878668", "title": "Nochnoj Dozor", "text": ""}
{"id": "1878670", "revid": "857138", "url": "https://it.wikipedia.org/wiki?curid=1878670", "title": "L\u00fa\u010dka", "text": "L\u00fa\u010dka pu\u00f2 riferirsi a diversi toponimi della Slovacchia:"}
{"id": "1878673", "revid": "1226", "url": "https://it.wikipedia.org/wiki?curid=1878673", "title": "Unfinished Tales", "text": ""}
{"id": "1878675", "revid": "1226", "url": "https://it.wikipedia.org/wiki?curid=1878675", "title": "The Forest House", "text": ""}
{"id": "1878677", "revid": "465169", "url": "https://it.wikipedia.org/wiki?curid=1878677", "title": "Bandiera dell'Arizona", "text": "La bandiera dell'Arizona \u00e8 composta, nella met\u00e0 superiore, da tredici raggi di colore rosso e oro rappresentanti le 13 contee dello Stato e il sole dell'Arizona, mentre nella met\u00e0 inferiore \u00e8 completamente blu, per rappresentare la libert\u00e0.\nAl centro della bandiera, c'\u00e8 una stella a cinque punte di color rame per rappresentare le miniere di rame dello Stato.\nVenne disegnata nel 1911 dal colonnello Charles W. Harris, capo della guardia nazionale dell'Arizona, come bandiera della squadra di tiro ai campionati militari dell'esercito statunitense. Venne adottata come bandiera dello Stato nel 1917."}
{"id": "1878679", "revid": "6923", "url": "https://it.wikipedia.org/wiki?curid=1878679", "title": "Erica Leerhsen", "text": "Nota per le sue interpretazioni nei film horror \"Wrong Turn 2\", \"Non aprite quella porta\" e \"\"; ha partecipato anche a serie televisive di successo come \"Alias\" e \"The Guardian\". \nNel 2001 si \u00e8 posizionata 96\u00aa nella \"Maxim Hot 100\" della rivista \"Maxim\".\nBiografia.\nVita personale.\nNata il giorno di san Valentino nella comunit\u00e0 di Ossining (New York), \u00e8 cresciuta con le sorelle Nora e Debbie. \nSuo padre, Charles Leerhsen, \u00e8 stato un redattore della rivista \"US Magazine\" (dal 2000 nota come \"US Weekly\").\nHa frequentato la St. Augustine's School, la Ossining High School (dove \u00e8 entrata nel gruppo corale della scuola), e si \u00e8 infine laureata nel 1998 presso la Boston University College of Fine Arts. \nSempre nel '98 la BFA le ha assegnato un \"summa cum laude\" per gli ottimi risultati ottenuti a recitazione.\nAttualmente abita a Los Angeles, dove - negli orari post-lavoro - frequenta corsi di basket e yoga, nel tempo libero si dedica inoltre al jogging. \u00c8 inoltre in buoni rapporti con l'attrice Emily Deschanel, con la quale ha in comune l'aver frequentato lo stesso college.\nCarriera.\nIl suo primo ruolo \u00e8 stato da protagonista nel corto del 2000 \"Junior Creative\", per il quale ha ricevuto buone critiche. \nLo stesso anno, ha partecipato al casting de \"Blair Witch 2\", dove le \u00e8 stato assegnato il ruolo di maggior interprete, inizialmente scritturato per Kim Director.\nNel 2001, \u00e8 approdata nel mondo della televisione, interpretando un'istruttrice di tennis con tendenze omosessuali in una puntata della serie tv \"I Soprano\".\nHa lavorato con Woody Allen nel 2002, col film di successo \"Hollywood Ending\", nel quale ha avuto un ruolo di sostegno.\nIl successo arriva comunque un anno dopo, viene scritturata come co-protagonista del film horror \"Non Aprite quella porta\", ricevendo l'\"Arrow in the Head's Mistress of the Year 2003\" per le qualit\u00e0 recitative. Nel corso del 2003, ha nuovamente lavorato con Woody Allen nella commedia \"Anything Else\".\nNel 2004, ha lavorato al film indipendente \"The Warrior Class\", e ha fatto una breve comparsa in \"A Second Hand Memory\".\nNell'arco 2006-2007 ha recitato in vari blockbuster come \"Wrong Turn: Dead End\" e \"Crazy In Love\".\nHa avuto un ruolo di medio spessore nell'horror \"Living Hell\", di uscita prevista nel 2008; mentre sono in pre-produzione altri film in cui reciter\u00e0.\nDoppiatrici Italiane.\nErica Leerhsen \u00e8 stata doppiata da:"}
{"id": "1878680", "revid": "84604", "url": "https://it.wikipedia.org/wiki?curid=1878680", "title": "Mastro Geppetto", "text": ""}
{"id": "1878681", "revid": "1652635", "url": "https://it.wikipedia.org/wiki?curid=1878681", "title": "Geppetto", "text": "Geppetto \u00e8 uno dei personaggi del romanzo per ragazzi \"Le avventure di Pinocchio. Storia di un burattino\" di Carlo Collodi.\nDescrizione e biografia.\nGeppetto (diminutivo del nome Giuseppe) \u00e8 un vecchio povero, dal mestiere incerto e sicuramente non un falegname come erroneamente si pensa; l'unico falegname della storia \u00e8 Mastro Ciliegia, dichiarato pi\u00f9 volte da Collodi nei primi due capitoli. Geppetto \u00e8 comunque il creatore e padre spirituale di Pinocchio. Indossa una parrucca gialla dal colore simile a quello della polendina di granturco, motivo per il quale i bambini del posto lo chiamano \"Polendina\".\nVive da solo in una casetta che fa da sottoscala ad un'altra, in compagnia del suo gatto e del Grillo Parlante (anche se non \u00e8 specificato se fosse a conoscenza della sua presenza), finch\u00e9 non decide di costruirsi Pinocchio. Chiede prima all'amico e collega Mastro Antonio un pezzo di legno, di cui \u00e8 sprovvisto, affinch\u00e9 possa guadagnarsi da vivere facendo il burattinaio, anzich\u00e9 campare la fame con il non proficuo lavoro di falegname. Scopre per\u00f2 che il legno che gli \u00e8 stato dato \u00e8 ancora vivo, e la marionetta che costruisce \u00e8 a sua volta viva, decidendo quindi di trattarlo pi\u00f9 come una persona che come un oggetto, definendolo suo figlio.\nMa Pinocchio, correndo per tutta la citt\u00e0, crea un sacco di confusione che viene fermato da un carabiniere, che arresta Geppetto sentendo dai cittadini che la marionetta era forse scappata per via del carattere violento di Geppetto.\nIl giorno dopo, Geppetto torna a casa, perdona Pinocchio, gli cede le uniche tre pere che gli sono rimaste per sfamarlo, gli rif\u00e0 i piedi, poi lo veste con carta, corteccia e mollica di pane secco e infine si vende la giacca, in pieno inverno, per comprargli l'abbecedario per mandarlo a scuola.\nDue giorni dopo, preoccupato che Pinocchio non era ancora tornato da scuola, viene avvisato da un mandante della bambina dai capelli turchini che Pinocchio \u00e8 sano e salvo a casa sua, dove potr\u00e0 rivederlo, ma Geppetto giunge a casa della bambina e non trova Pinocchio, in quanto sviato ancora una volta da il Gatto e la Volpe. Per i successivi quattro mesi, Geppetto inizia a cercare Pinocchio per tutta la regione e, temendo fosse stato portato o fosse finito al di l\u00e0 del mare, viene aiutato da un Colombo, che lo porta sulla spiaggia, dove si costruisce una barca. Quando per\u00f2 salpa, impaziente di ricongiungersi col figlio, scoppia una tempesta e Pinocchio arriva sulla spiaggia, in tempo per farsi notare prima che la barca venga cappottata da un'onda, portandosi dietro Geppetto che, non sapendo nuotare, pare affogare.\nTuttavia, Geppetto viene divorato in un boccone dal Terribile Pesce-cane, che poco dopo ingoia un intero bastimento carico di roba da mangiare, permettendo a Geppetto di sopravvivere per quasi due anni, finch\u00e9 anche Pinocchio viene anche esso divorato dal Pesce-cane, permettendogli di ricongiungersi al padre. Pinocchio, quindi, sapendo che i viveri sono ormai terminati, cerca di fuggire con il padre approfittando dell'asma del mostro marino, che lo fa dormire con la bocca aperta, dicendo al padre che lo porter\u00e0 sulle spalle affinch\u00e9 non debba nuotare. Dopo un tentativo mandato a monte da uno sbadiglio del mostro, Pinocchio e Geppetto escono dalla bocca del mostro e fuggono via a riva, aiutati a met\u00e0 del percorso da un tonno, anch'esso divorato dal Pesce-cane, che aveva seguito il loro esempio.\nDopo aver incontrato gli ormai invalidi e malandati Gatto e Volpe, Pinocchio e Geppetto sono ospitati, in una casa di paglia, dal Grillo Parlante, dove Geppetto potr\u00e0 riprendersi dal raffreddore ottenuto durante la fredda traversata in mare, mentre Pinocchio guadagna del latte caldo per il padre lavorando in una vicina fattoria. Quando il padre si riprende, Pinocchio gli costruisce una sedia a rotelle con la quale portarlo in giro.\nQuando la Fata ricompensa Pinocchio per il suo impegno, Geppetto torna in piene forze a lavorare allegramente ai suoi capolavori di legno, in una casa agiata.\nAltri media.\nGeppetto compare, come personaggio importante, in tutti i film e serie del personaggio.\nLa versione pi\u00f9 conosciuta \u00e8 quasi sicuramente la versione Disney, doppiato da Christian Rub in originale e da Mario Corte in italiano. Il film vede Geppetto come un falegname agiato e non povero o con la parrucca, che vive con un gatto e una pesciolina di nome Figaro e Cleo. Desidera che la sua migliore creazione, Pinocchio, possa prendere vita, cosa che gli viene concessa dalla Fata Azzurra e, dopo che Pinocchio viene rapito da Mangiafuoco, Geppetto lo cerca in lungo e in largo, venendo a sapere, probabilmente dalla Fata, che \u00e8 stato portato nel Paese dei balocchi. Nel raggiungere l'isola in barca, con i suoi animali, Geppetto viene mangiato da Mostro la Balena, che inghiotte Pinocchio pi\u00f9 tardi, il quale la fa starnutire con il fumo, permettendo a tutti loro di fuggire dallo stomaco di Mostro, che per\u00f2 si mette ad inseguirli, rischiando quasi di ucciderli. Geppetto ricompare anche in altre serie DIsney quali, \"House of Mouse - Il Topoclub\", \"Topolino\" e anche in \"Aladdin\" dove Genio lo imita in uno dei suoi segmenti.\nAltre comparse Disney, lo vedono protagonista nel reboot-musical \"Geppetto\", interpretato da Drew Carey, dove la trama del film originale \u00e8 incentrata pi\u00f9 su di lui e di come dovrebbe imparare a fare il padre, a permettere Pinocchio di prendersi qualche libert\u00e0 e ad essere partecipe nel suo desiderio.\nNella serie TV \"C'era una volta\", interpretato da Tony Amendola e doppiato da Massimo Ghini. Geppetto perde i genitori da piccolo per colpa di un errore di Jiminy Cricket, che diventer\u00e0 il Grillo Parlante, per poter rimediare al suo errore. Durante gli eventi della sua storia, nulla varia troppo dalla trama del film Disney, ma dopo che Pinocchio diventa bambino, scopre dalla Fata Turchina del Sortilegio di Regina, che porter\u00e0 tutti nel mondo reale, privi di memoria e di magia: ci\u00f2 significa che Pinocchio torner\u00e0 di legno e, non volendo che ci\u00f2 accada, si mette d'accordo affinch\u00e9 Pinocchio possa scappare al Sortilegio andando nel mondo reale tramite una teca magica con Biancaneve e la sua nascitura, ma quando Biancaneve partorisce prima del previsto, Pinocchio rimane a doversi preoccupare della figlia della principessa da solo, mentre Geppetto arriva Storybrook, con dentro un vuoto per il fatto che \"non ha mai avuto figli\". Quando Pinocchio, sotto il nome di August, arriva a Storybrook, fa compagnia a Geppetto, approfittando degli ultimi momenti che gli rimangono, prima che diventi di legno inanimato. Geppetto, riacquisita la memoria dopo la rottura del Sortilegio, capisce che August \u00e8 Pinocchio e far\u00e0 in modo di non separarsi mai pi\u00f9 da lui.\nNegli altri film e serie, Geppetto \u00e8 raffigurato fedelmente al romanzo (anche se in diverse occasioni, la sua parrucca gialla viene spesso esclusa). Tra i pi\u00f9 celebri, vanno ricordati Nino Manfredi nello sceneggiato di Comencini, Martin Landau ne \"Le straordinarie avventure di Pinocchio\", Mino Caprio nel film di d'Al\u00f2 e Roberto Benigni nel film di Garrone.\nApparizioni.\nVideogiochi.\nIl personaggio \u00e8 apparso nei videogiochi dedicati al burattino di legno (\"Pinocchio\" del 1995, \"The Adventures of Pinocchio\" del 1996 e \"Pinocchio\" del 2007). Fa la sua comparsa inoltre nella serie \"Kingdom Hearts\", stavolta come costruttore di Gummiship.\nFumetti.\nGeppetto appare nel manga \"Pinocchio\" di Osamu Tezuka e nella serie \"Fables\" della DC Comics scritta da Bill Willingham. In quest'ultima ricopre il ruolo di antagonista, dove una volta rubato il potere della Fata Turchina, decide di conquistare il regno delle fate e il mondo reale con un esercito di burattini viventi."}
{"id": "1878683", "revid": "181699", "url": "https://it.wikipedia.org/wiki?curid=1878683", "title": "Henri P\u00e9rignon", "text": ""}
{"id": "1878687", "revid": "1543377", "url": "https://it.wikipedia.org/wiki?curid=1878687", "title": "Lina Kostenko", "text": "\u00c8 la scrittrice pi\u00f9 rappresentativa della \"Generazione dei '60\" dei poeti ucraini, \"\u0160istdesjatnyky\". Questo gruppo cominci\u00f2 a pubblicare nel corso degli anni '50 e raggiunse il suo apice nei primi anni '60.\nVita e opere.\nLa Kostenko nasce in una famiglia di intellettuali. Nella sua infanzia sperimenta il dolore del Holodomor, la grande fame del 1932-33. Nel 1936 la sua famiglia si trasferisce a Kiev dove Lina completa i suoi studi secondari.\nLina si diploma con distinzione all\"'Istituto di Letteratura \"Maxim Gorky\"\" di Mosca nel 1956. In seguito pubblica tre raccolte di poesie: \"Prominnja Zemli\" (I raggi della terra) nel 1957, \"Vitryla\" (Le vele) nel 1958 e \"Mandrivky sercja\" (Pellegrinaggi del cuore) nel 1961. Questi libri divennero subito molto popolari fra i lettori ucraini, : la raccolta di poesie \"Z\u00f2rjanyj integr\u00e0l\" (Integrale stellare) venne distrutta perch\u00e9 accusata di \"formalismo\" e \"calunnie alla realt\u00e0 sovietica\"; tali opere ebbero per\u00f2 circolazione clandestina all'interno del gruppo del samizdat.\nFu solamente nel 1977, ben 16 anni dopo che la Kostenko ebbe nuovamente il permesso di pubblicare. Seguirono altre raccolte e . Nel 1979 Lina Kostenko scrive il suo capolavoro, \"Marusja \u010curaj\", un romanzo storico su una cantante di musica popolare ucraina del XVII secolo, per il quale nel 1987 consegue il pi\u00f9 prestigioso riconoscimento letterario dell'Ucraina, il Premio \u0160ev\u010denko.\nCome i suoi conterranei \u00e8 testimone, nel 1986 del Disastro di \u010cernobyl' che si rifletter\u00e0 nelle sue opere \"Zona vid\u010du\u017eennja\" (zona di alienazione) e \"Zapysky ukrajins'koho sama\u0161ed\u0161oho\" (Diario di un matto ucraino).\nNel 1989 scrive \"Snih u Florenciji\" (Neve a Firenze), nel 1994 vince in Italia il Premio Petrarca.\nNel 1993 scrive la sceneggiatura del film \"\u010cernobyl': Tryzna\" (\"\u010cernobyl: veglia funebre\")\nNel 1999 pubblica un altro romanzo in versi destinato a rapida diffusione: \"Bereste\u00e8ko\".\n\u00c8 professore onorario dell'Universit\u00e0 Nazionale di Kiev-Mohyla.\nNel 2002 ha ricevuto la laurea \"ad honorem\" all'Universit\u00e0 Nazionale di \u010cernivci\nLina Kostenko vive e lavora a Kiev e ha due figli.\nUna dei quali insegna la lingua e letteratura ucraina a Roma all'universit\u00e0 La Sapienza.\nBibliografia.\nvolumi in italiano reperibili:\ntitoli e traduzioni"}
{"id": "1878694", "revid": "1226", "url": "https://it.wikipedia.org/wiki?curid=1878694", "title": "Priestess of Avalon", "text": ""}
{"id": "1878695", "revid": "1226", "url": "https://it.wikipedia.org/wiki?curid=1878695", "title": "Mists of Avalon", "text": ""}
{"id": "1878696", "revid": "1226", "url": "https://it.wikipedia.org/wiki?curid=1878696", "title": "The Mists of Avalon", "text": ""}
{"id": "1878697", "revid": "123960636", "url": "https://it.wikipedia.org/wiki?curid=1878697", "title": "A Game of Thrones (disambigua)", "text": ""}
{"id": "1878698", "revid": "1226", "url": "https://it.wikipedia.org/wiki?curid=1878698", "title": "House Stark", "text": ""}
{"id": "1878699", "revid": "1226", "url": "https://it.wikipedia.org/wiki?curid=1878699", "title": "House Baratheon", "text": ""}
{"id": "1878700", "revid": "1226", "url": "https://it.wikipedia.org/wiki?curid=1878700", "title": "House Lannister", "text": ""}
{"id": "1878701", "revid": "1226", "url": "https://it.wikipedia.org/wiki?curid=1878701", "title": "House Martell", "text": ""}
{"id": "1878702", "revid": "1226", "url": "https://it.wikipedia.org/wiki?curid=1878702", "title": "House Tyrell", "text": ""}
{"id": "1878703", "revid": "1226", "url": "https://it.wikipedia.org/wiki?curid=1878703", "title": "The Green Mile", "text": ""}
{"id": "1878704", "revid": "767487", "url": "https://it.wikipedia.org/wiki?curid=1878704", "title": "Watership Down", "text": ""}
{"id": "1878705", "revid": "181699", "url": "https://it.wikipedia.org/wiki?curid=1878705", "title": "Friedrich Wedeking", "text": ""}
{"id": "1878706", "revid": "212348", "url": "https://it.wikipedia.org/wiki?curid=1878706", "title": "The Lord of the Rings", "text": ""}
{"id": "1878707", "revid": "1226", "url": "https://it.wikipedia.org/wiki?curid=1878707", "title": "Lord of the Rings", "text": ""}
{"id": "1878709", "revid": "1895652", "url": "https://it.wikipedia.org/wiki?curid=1878709", "title": "Bandiera dell'Arkansas", "text": "La bandiera dell'Arkansas \u00e8 composta da un diamante, su sfondo rosso, rappresentante le miniere di diamante dello Stato. Le venticinque stelle bianche all'interno del bordo blu fanno riferimento al fatto che l'Arkansas \u00e8 stato il 25\u00ba Stato a far parte degli Stati Uniti d'America. All'interno, su sfondo bianco, vi \u00e8 la scritta in blu ARKANSAS circondata da 4 stelle dello stesso colore. La stella sopra la scritta rappresenta gli Stati Confederati d'America, mentre le tre stelle che si trovano sotto hanno tre significati: le nazioni alle quali l'Arkansas \u00e8 appartenuto (Spagna, Francia e Stati Uniti), l'anno (1803) della vendita della Louisiana e l'Arkansas \u00e8 stato il terzo Stato ad essere formato con la vendita (dopo Louisiana e Missouri).\nLa bandiera, disegnata da Willie Kavanaugh Hocker di Wabbaseka, fu scelta nel 1912, in seguito a un concorso pubblico."}
{"id": "1878710", "revid": "726373", "url": "https://it.wikipedia.org/wiki?curid=1878710", "title": "Shadowrun (videogioco 2007)", "text": "Shadowrun \u00e8 uno sparatutto in prima persona pubblicato da Microsoft Game Studios nel 2007 per Microsoft Windows e Xbox 360. Il gioco \u00e8 ambientato nell'universo del gioco di ruolo cartaceo Shadowrun, creato da FASA Corporation. Si tratta del primo videogioco che ha permesso, attraverso il sistema Games for Windows - Live, una modalit\u00e0 online cross-platform fra utenti PC e XBox."}
{"id": "1878711", "revid": "1226", "url": "https://it.wikipedia.org/wiki?curid=1878711", "title": "Cat's Cradle", "text": ""}
{"id": "1878712", "revid": "1226", "url": "https://it.wikipedia.org/wiki?curid=1878712", "title": "Day of the Triffids", "text": ""}
{"id": "1878716", "revid": "712828", "url": "https://it.wikipedia.org/wiki?curid=1878716", "title": "Last Alliance of Elves and Men", "text": ""}
{"id": "1878718", "revid": "486946", "url": "https://it.wikipedia.org/wiki?curid=1878718", "title": "Order 66", "text": ""}
{"id": "1878720", "revid": "1429175", "url": "https://it.wikipedia.org/wiki?curid=1878720", "title": "Five (pupazzo)", "text": "Five (pronunciato come il numero 5 in inglese) \u00e8 stata nei primi anni ottanta la mascotte della nascente Canale 5, un pupazzo impertinente e dispettoso dalle sembianze di un draghetto arancione, con la testa modellata sul biscione del logo di Canale 5 dell'epoca, a sua volta ispirato allo stemma araldico dei Visconti.\nSilvio Berlusconi commission\u00f2 a Maria Perego, la creatrice di Topo Gigio, il prototipo di \"Five\" ma il risultato non lo soddisfece e si rivolse cos\u00ec al Gruppo 80 di Enrico Valenti e Kitty Perria, che realizzarono la versione definitiva in gommapiuma. Il pupazzo era animato attraverso la tecnica su nero e la voce era doppiata dall'attore Marco Columbro.\nInizialmente impiegato all'interno della trasmissione \"Premiatissima\" dove faceva da spalla al musicista Augusto Martelli nella promozione del concorso \"Operazione Five\", visto il grande successo ottenuto specie tra i bambini, divenne protagonista delle trasmissioni \"Five Time\", \"Domenica con Five\" e \"Pomeriggio con Five\", incidendo le sigle \"New Five Time\" (con Cristina D'Avena), \"Five\" e \"Ma che Five\" e dove \"interpretava\" contemporaneamente diversi personaggi, tra i pi\u00f9 popolari \"Dracula Five\" e l'infermiera \"Nelly Five Cos\u00ec\".\nCon l'acquisto da parte della Fininvest di Italia 1 si decise di concentrare il pubblico infantile su questa rete e di realizzare il pupazzo Uan, per la trasmissione \"Bim bum bam\". Segu\u00ec poi anche Four per la trasmissione \"Ciao Ciao\" di Rete 4.\nPer 3 stagioni e mezzo, di fila, nel corso del gioco a quiz \"Superflash\", condotto da Mike Bongiorno, Five fu travestito da \"SuperFive\", mascherato con una benda rossa, come quello di Superman, e fu il Jolly, presente nel tabellone per il gioco del \"Giornalone\", e anche logo del programma.\nNumeroso all'epoca il merchandising sviluppato sulla sua immagine, dal pupazzo a grandezza naturale (che veniva regalato ai concorrenti dei quiz di Mike Bongiorno e di Corrado), alle compilation musicali \"Fivelandia\" che hanno mantenuto questo nome fino a met\u00e0 anni 2000, anche dopo la sua definitiva scomparsa dal video.\nEra presente in molte trasmissioni: \"Bis\", \"Superflash\", \"Il pranzo \u00e8 servito\", \"Ciao Gente\", ecc.\nPer un certo periodo il pupazzo di Five venne utilizzato anche come mascotte del con il nome Dudy, soprannome di Pier Silvio Berlusconi. Five scomparve dalle scene nel 1985.\nNel 2001, i pupazzi Uan, Four e Five furono donati alla Scuola di Arte Drammatica \"Paolo Grassi\" di Milano. La notte del 15 ottobre 2005, i tre pupazzi furono rubati e ancora oggi rimane un mistero la loro sparizione, aggravata anche dal fatto che, essendo di fattura artigianale, ne esistono pochissime copie.\nDiscografia.\nLa collana di LP Fivelandia, incisi da Cristina D'Avena, prende il nome dal personaggio."}
{"id": "1878724", "revid": "682087", "url": "https://it.wikipedia.org/wiki?curid=1878724", "title": "Trojan Horse", "text": ""}
