{"id": "1848272", "revid": "709565", "url": "https://it.wikipedia.org/wiki?curid=1848272", "title": "Moby Dick e il segreto di Mu", "text": "Moby Dick e il segreto di Mu (\"Moby Dick et le secret de Mu\") \u00e8 una serie televisiva a disegni animati prodotta da LuxAnimation, Carrere Group e TF1 nel 2005, composta da 26 episodi di ventisei minuti ciascuno. \u00c8 stata trasmessa originariamente su TF1, mentre in Italia l'emissione \u00e8 avvenuta in prima visione su Rai 2.\nTrama.\nIl capitano Achab, avido cercatore di tesori, rinviene nel fondale marino una misteriosa tomba, riccamente ornata. Al suo interno scopre essere stato depositatovi un ragazzino ancora vivo. Si tratta di Romy, dall'apparente et\u00e0 di dodici anni, l'ultimo erede della antica civilt\u00e0 di Mu e del suo perduto continente; Romy intraprende un lungo viaggio alla ricerca delle 24 pietre preziose che lo condurranno presso la citt\u00e0 perduta e la responsabilit\u00e0 che gli spetta, accompagnato da Satya, da Z\u00f9 e dalla balena bianca Moby Dick. Ma il capitano Achab non si d\u00e0 per vinto, ed insegue i ragazzini convinto che possano portarlo al mitico tesoro di Mu."}
{"id": "1848274", "revid": "1543377", "url": "https://it.wikipedia.org/wiki?curid=1848274", "title": "I ragazzi del sabato sera", "text": "I ragazzi del sabato sera (\"Welcome back, Kotter\") \u00e8 una serie televisiva statunitense trasmessa dalla ABC tra il 1975 e il 1979.\nIn Italia \u00e8 stata trasmessa, per la prima volta, su Rai 2 a partire dal 12 maggio del 1980 in una selezione di 31 episodi. \nTale selezione venne effettuata scegliendo esclusivamente quelli dove il personaggio di Vinnie Barbarino, interpretato da John Travolta, aveva un ruolo pi\u00f9 consistente. Tutto questo per sfruttare l'enorme popolarit\u00e0 che l'attore italoamericano aveva raggiunto in quel periodo, grazie soprattutto ai film La febbre del sabato sera e Grease. Sempre per lo stesso motivo venne scelto il titolo italiano della serie che richiamava i recenti successi cinematografici di Travolta senza avere nulla a che vedere con quello originale.\nNel 1985 fu Canale 5 a riproporre la serie trasmettendo un numero maggiore di episodi. Nel corso degli anni \u00e8 stata poi trasmessa, a pi\u00f9 riprese, anche da varie televisioni private locali.\nTrama.\nGabe Kotter, un giovane e moderno professore liceale, va ad insegnare nella scuola superiore che lo vide studente, a Brooklyn. La classe che gli affidano \u00e8 composta da un gruppo di teppisti e scapestrati, tra cui spicca l'italiano Vinnie Barbarino, che ha la vena poetica e insulta in rima il suo prossimo, Juan Epstein, un ebreo di origini latino americane, l'impacciato e nevrotico Arnold Horshack, e l'afroamericano Freddie Boom Boom Washington.\nCon i suoi metodi e la sua simpatia, Gabe cerca di imbrigliare il gruppo. Il professore vive con la moglie Julie in una casa poco lontana dall'edificio scolastico. Nel 1977 la serie vide l'ingresso delle due figlie della coppia.\nColonna sonora e sigle.\nIl brano della sigla originale statunitense, intitolato \"\"Welcome Back\", \u00e8 stato composto e interpretato da John Sebastian ed \u00e8 stato primo in classifica negli USA nel maggio del 1976.\nNell'edizione italiana la sigla \u00e8 stata affidata al brano \"Call Me In America\" scritto da Celso Valli e Alan Taylor ed interpretato dai Pop Welcome e al brano italo disco \"Play Your Game\"\" composto da Renato Micaglio e Moreno Forzan e interpretato da Dave Force.\nIl cast del telefilm oggi.\nDel gruppo di attori che interpretarono i personaggi della serie, Travolta \u00e8 l'unico in attivit\u00e0. Kaplan ha chiuso con la recitazione al termine della serie ed \u00e8 diventato un giocatore professionista e commentatore televisivo di poker, mentre Hilton-Jacobs \u00e8 apparso in diversi film e telefilm spesso come \"guest star\" prima di ritirarsi dalle scene. \nJohn Sylvester White ci ha lasciati nel 1988, mentre nel 2012 sono prematuramente scomparsi Ron Palillo e Robert Hegyes. Marcia Strassman \u00e8 mancata nel 2014."}
{"id": "1848275", "revid": "983767", "url": "https://it.wikipedia.org/wiki?curid=1848275", "title": "Cape York (meteorite)", "text": "Cape York \u00e8 un meteorite caduto nel nord della Groenlandia circa 10.000 anni fa.\nStoria.\nLe masse Ahnighito (la Tenda), Woman (la Donna) e Dog (il Cane) erano gi\u00e0 conosciute dal popolo degli Inuit da secoli ed utilizzate come fonte di metallo per la creazione di arpioni e strumenti. Le prime voci dell'esistenza di queste masse metalliche raggiunse la comunit\u00e0 scientifica nel 1818. Cinque spedizioni tra il 1818 e il 1883 fallirono lo scopo di individuarne la posizione. Furono finalmente trovate da Robert Peary, il famoso esploratore artico, che nel 1894 con l'aiuto di una guida locale le localizz\u00f2 sull'isola di Saviksoah, al largo di Capo York.\nA Peary occorsero tre anni per organizzare il difficile spostamento delle meteoriti e il successivo imbarco. Per compiere l'opera fu necessaria addirittura la costruzione di un'apposita ferrovia, la prima in Groenlandia.\nL'esploratore fu ripagato dei suoi sforzi dall'American Museum of Natural History di New York che .\nNel 1963 Vagn F. Buchwald recuper\u00f2 vicino ad Agpalilik un esemplare, detto the Man (l'Uomo), secondo per dimensioni solo ad Ahnighito e del peso di 20\u00a0t. Nella squadra che partecip\u00f2 a tale recupero ricordiamo Per Kirkeby, che l'anno seguente conseguir\u00e0 la laurea in geologia artica. \nVisto che nessun pavimento avrebbe retto il peso di Ahnighito, la massa principale di 31 tonnellate in mostra nella sala Arthur Ross Hall, il museo dovette realizzare un robusto supporto appoggiato direttamente sullo strato roccioso al di sotto del museo.\nComposizione e classificazione.\nSi tratta di un meteorite ferroso di tipo IIIAB. Le inclusioni di troilite rappresentano circa il 5,6% della massa.\nEsemplari.\nI principali frammenti recuperati del meteorite di Cape York portano tutti un nome proprio:\nAttualmente \"Ahnighito\", \"the Woman\" e \"the Dog\" sono conservati presso l'American Museum of Natural History di New York, mentre \"Agpalilik\" \u00e8 nel Museo Geologico dell'Universit\u00e0 di Copenaghen."}
{"id": "1848278", "revid": "1745361", "url": "https://it.wikipedia.org/wiki?curid=1848278", "title": "Empusa", "text": "Nella mitologia greca, le Empuse (sing. Empusa, greco: , \"Empous\u0101\") sono mostri soprannaturali femminili, appartenenti alla cerchia di Ecate, di cui erano ancelle, e aventi l'abitudine di terrorizzare i viaggiatori.\nEsse spaventavano o addirittura divoravano coloro che percorrevano i sentieri o le strade da esse frequentate. Le Empuse potevano assumere qualsiasi forma: le pi\u00f9 ricorrenti erano quelle di cagna o di vacca e, per attirare le proprie vittime, potevano mutare l'aspetto in quello di una donna debole o seducente; in quest'ultimo caso si potevano intrufolare nei letti dei giovani. Nonostante la metamorfosi, a uno sguardo pi\u00f9 attento esse rivelavano ancora caratteri mostruosi o bizzarri, come una gamba di sterco d'asina e una di bronzo.\nTalvolta avevano il retro d'asina e sandali di bronzo. Nella loro forma naturale, oltre alle strane gambe, possedevano lunghi artigli, piccole ma affilate zanne, occhi completamente rossi, pelle pallida, erano molto veloci e quando morivano diventavano fuoco che poteva divampare e procurare un incendio. Le Empuse pi\u00f9 potenti potevano divampare per sfuggire al nemico e il loro volto comparire nel fuoco.\nAnche le Empuse, come le lamie, possono venire considerate una sorta di vampiro \"ante litteram\" in quanto si nutrivano di sangue e carne umana."}
{"id": "1848288", "revid": "767487", "url": "https://it.wikipedia.org/wiki?curid=1848288", "title": "20/20 (Dilated Peoples)", "text": "20/20 \u00e8 il quarto album del gruppo hip hop Dilated Peoples. Dopo il loro album del 2004 \"Neighborhood Watch\", il gruppo poteva, con\"20/20\", tornare ai livelli dei primi due lavori, \"The Platform\" ed \"Expansion Team\". Il singolo principale estratto dall'album fu \"Back Again\", che non ebbe un particolare impatto, in parte per il rifiuto, da parte di MTV, di trasmettere il video, dovuto ad una scena dello stesso in cui Rakaa indossava un giubbotto antiproiettile. Il singolo appare anche nel videogioco EA Sports \"Fight Night Round 3\".\nSingoli.\n\"Back Again\"\n\"You Can't Hide, You Can't Run\""}
{"id": "1848293", "revid": "729019", "url": "https://it.wikipedia.org/wiki?curid=1848293", "title": "Nazionale di calcio a 5 dell'Ecuador", "text": "La nazionale di calcio a 5 dell'Ecuador \u00e8, in senso generale, una qualsiasi delle selezioni nazionali di Calcio a 5 della Federaci\u00f3n Ecuatoriana de F\u00fatbol che rappresentano l'Ecuador nelle varie competizioni ufficiali o amichevoli riservate a squadre nazionali.\nLa nazionale ecuadoriana non spicca per lunga storia, e non si conoscono i risultati di questa nazionale dei tornei sudamericani degli anni sessanta-settanta-ottanta, senza contare che nella gestione FIFUSA, la formazione non comparve mai in nessun tipo di competizione se non nel tardo 2000 con la presenza al campionato mondiale del 2003. Con la FIFA, l'Ecuador non ha partecipato ad alcuna edizione del campionato mondiale, non qualificandosi in quattro occasioni e non presentandosi ai nastri di partenza in altre due.\nNelle rassegne continentali a partire dal 1992, l'Ecuador ha raccolto relativamente poco con quattro presenze ed il miglior risultato proprio in occasione della sua prima partecipazione nel 1992. Nella Coppa America del 2008 la vittoria contro il Cile costituisce la prima vittoria ecuadoriana in una manifestazione continentale della CONMEBOL."}
{"id": "1848296", "revid": "1414688", "url": "https://it.wikipedia.org/wiki?curid=1848296", "title": "Olimpiadi degli scacchi del 1933", "text": "Le Olimpiadi degli scacchi del 1933 si svolsero a Folkestone, in Gran Bretagna, dal 12 al 23 luglio. Furono la quinta edizione ufficiale della competizione, e l'unica gara fu un torneo \"open\", sebbene nello stesso periodo e sede di gioco fu disputato il quarto campionato del mondo femminile. Contestualmente vi fu anche un congresso della FIDE.\nOrganizzazione.\nLe Olimpiadi avrebbero dovuto svolgersi in Spagna nel 1932, ma questa fu costretta a rinunciare a causa di problemi finanziari. Gli Stati Uniti proposero di organizzare l'evento a Chicago, ma questa opzione fu scartata in favore di Folkestone.\nTorneo.\nAl torneo parteciparono 71 giocatori di 15 nazioni diverse; l'Estonia, sebbene iscritta, non partecip\u00f2; questa fu l'edizione delle Olimpiadi con meno squadre iscritte. Il torneo si svolse con la formula del girone unico (tutti giocarono contro tutti), su quattro scacchiere; ogni squadra poteva portare anche una riserva, sebbene Svezia, Lettonia, Belgio e Islanda non sfruttarono questa possibilit\u00e0.\nLa competizione fu vinta dagli Stati Uniti, i quali dominarono particolarmente nei primi turni; dopo il settimo, avevano infatti cinque punti di vantaggio sulla Lituania, che era seconda. Questa fu sconfitta dagli Stati Uniti per 4-0 al 12\u00ba turno, mentre la Cecoslovacchia, mentre cercava di recuperare lo svantaggio, perse con la Francia, mentre l'unica sconfitta degli Stati Uniti venne dalla Svezia al penultimo turno.\nRisultati individuali.\nFurono assegnate medaglie ai tre giocatori di ogni scacchiera con le migliori percentuali di punti per partita."}
{"id": "1848297", "revid": "486946", "url": "https://it.wikipedia.org/wiki?curid=1848297", "title": "Power Macintosh G4 (PCI Graphics)", "text": ""}
{"id": "1848298", "revid": "486946", "url": "https://it.wikipedia.org/wiki?curid=1848298", "title": "Power Macintosh G4 (Gigabit Ethernet)", "text": ""}
{"id": "1848301", "revid": "486946", "url": "https://it.wikipedia.org/wiki?curid=1848301", "title": "Power Macintosh G4 (AGP Graphics)", "text": ""}
{"id": "1848303", "revid": "486946", "url": "https://it.wikipedia.org/wiki?curid=1848303", "title": "Power Macintosh G4 (&quot;Quicksilver 2002&quot;)", "text": ""}
{"id": "1848304", "revid": "486946", "url": "https://it.wikipedia.org/wiki?curid=1848304", "title": "Power Macintosh G4 (Mirrored Drive Doors)", "text": ""}
{"id": "1848305", "revid": "486946", "url": "https://it.wikipedia.org/wiki?curid=1848305", "title": "Power Macintosh G4 (FireWire 800)", "text": ""}
{"id": "1848306", "revid": "486946", "url": "https://it.wikipedia.org/wiki?curid=1848306", "title": "Power Macintosh G4 Quicksilver", "text": ""}
{"id": "1848307", "revid": "486946", "url": "https://it.wikipedia.org/wiki?curid=1848307", "title": "Power Macintosh G4 Digital Audio", "text": ""}
{"id": "1848312", "revid": "486946", "url": "https://it.wikipedia.org/wiki?curid=1848312", "title": "Power Mac G4 Quicksilver", "text": ""}
{"id": "1848317", "revid": "171091", "url": "https://it.wikipedia.org/wiki?curid=1848317", "title": "Grand Eyvia", "text": "La Grand Eyvia o Grand'Eyvia (pron. fr. : ) \u00e8 il torrente che solca la val di Cogne. \u00c8 un affluente di destra della Dora Baltea.\nToponimo.\nIl nome \"Grand Eyvia\" significa \"grande acqua\" in patois cognein.\nDescrizione.\nIl bacino del fiume misura 257,84 m2, presenta un'altitudine media di 2468 metri slm (compresa tra i 4061 m del Gran Paradiso e i 630 m alla confluenza con la Dora Baltea), ed \u00e8 asimmetrico; il versante destro \u00e8 ripido e solcato da brevi torrenti mentre il versante sinistro \u00e8 solcato da torrenti pi\u00f9 lunghi e con portate pi\u00f9 regolari.\nContando i torrenti Urtier e Peradz\u00e0, la lunghezza totale \u00e8 di 32 km.\nAll'imbocco della val di Cogne \u00e8 scavalcato dal Ponte acquedotto di Pont d'A\u00ebl, di epoca romana.\nPercorso.\nIl torrente prende forma dalla confluenza di due torrenti: il torrente Urtier e il torrente Valnontey. Dopo la confluenza, esso \u00e8 chiamato Grand Eyvia.\nNasce dal ghiacciaio di Peradz\u00e0, percorre un tratto lungo il \"vallon de l'Urtier\" fino all'alpe Chavanis, riceve le acque del torrente Bardoney nella localit\u00e0 Pianes, e forma le cascate di Lillaz. A valle di Lillaz riceve il torrente Valeille, quindi il torrente Valnontey a Cr\u00e9taz. Passa a valle di \u00c9pinel fino al ponte di Laval, a seguito del quale riceve i torrenti Arpisson e Tradzo-des-Ors. Il suo percorso procede impetuoso, e tra gole altissime, massi imponenti e acque schiumose. Riceve i torrenti Lex, Ronc e Grand-Nomenon all'altezza di Vieyes, quindi passa sotto il ponte di Chevril e il Pont d'A\u00ebl, prima di raggiungere Aymavilles e di confluire nella Dora Baltea.\nEnergia idroelettrica.\nLungo il suo corso, il torrente \u00e8 usato per produrre energia idroelettrica. Nel comune di Aymavilles si trova la centrale omonima che ne sfrutta le acque.\nAffluenti principali.\nLa Grand Eyvia si forma dalla confluenza di numerosi secondari che scendono dai valloni secondari della valle di Cogne. I principali affluenti sono:"}
{"id": "1848323", "revid": "712828", "url": "https://it.wikipedia.org/wiki?curid=1848323", "title": "Petunia Evans", "text": ""}
{"id": "1848324", "revid": "287204", "url": "https://it.wikipedia.org/wiki?curid=1848324", "title": "Pavel Novotny", "text": ""}
{"id": "1848325", "revid": "287204", "url": "https://it.wikipedia.org/wiki?curid=1848325", "title": "Martin Kotulek", "text": ""}
{"id": "1848326", "revid": "2061979", "url": "https://it.wikipedia.org/wiki?curid=1848326", "title": "Via della Spiga", "text": "Via della Spiga \u00e8 una via del centro di Milano che collega corso Venezia e via Manzoni. Considerata uno dei lati del quadrilatero della moda \u00e8 una delle zone pi\u00f9 lussuose della citt\u00e0, oltrech\u00e9 uno dei maggiori centri dello shopping dell'alta moda a livello mondiale.\nStoria e origine del nome.\nDeriva il nome dalla \"contrada della Spiga\", storica contrada di Milano che faceva parte del sestiere di Porta Nuova, una delle sei antiche suddivisioni del centro abitato di Milano. \nLe origini del nome \"spiga\" sono piuttosto incerte. Alcuni studiosi accreditano la discendenza del nome da quello della famiglia Spighi, presente a Milano ai tempi dell'ultimo duca Francesco II Sforza, figlio minore di Ludovico il Moro e Beatrice d'Este. Altri propongono di ricondurre le origini all'effigie di una spiga apposta davanti ad una osteria del tempo. \nLa terza ricostruzione chiama in causa una lapide latina proveniente dalla succursale delle Orsoline di Santo Spirito. , in latino, era anagramma di (it. \"pace\"). Ricostruito lo stabile che ospitava le Orsoline, la lapide scomparve..\nArchitetture presenti.\nTra i principali palazzi della via si possono citare:"}
{"id": "1848328", "revid": "337298", "url": "https://it.wikipedia.org/wiki?curid=1848328", "title": "Crist\u00f3bal de Morales", "text": "\u00c8 da molti considerato come il pi\u00f9 importante compositore spagnolo di musica vocale della prima met\u00e0 del Cinquecento. \nBiografia.\nNato a Siviglia, dove ricevette un'istruzione non solo musicale, sin da un'et\u00e0 giovanissima, lavor\u00f2 ad Avila e Plasencia. Dal 1522 vi sono dei riferimenti a lui come organista. \nMorales fu a Roma per dieci anni dove da molto tempo, nella Cappella Papale, erano impiegati cantori spagnoli (Alessandro VI, alla fine del XV secolo, fu il secondo Papa della famiglia spagnola dei Borgia). Dal 1535 fu cantore sotto il pontificato di Paolo III. \nNel 1539 avviene la prima assoluta del mottetto \"Gaude et laetare ferrariensis civitas\" nella Cattedrale di Ferrara.\nTornato in Spagna, nella sua terra natale ebbe molti incarichi, non senza difficolt\u00e0 di varia natura. A quell'epoca era ormai considerato uno dei maggiori compositori europei - il teorico Juan Bermudo ne parla come \"la luce della musica spagnola\" - ma per lui non era facile trovare e mantenere un incarico. Aveva probabilmente un carattere difficile e pretendeva molto dai suoi cantori. Nel settembre 1553 fece domanda per la posizione di maestro di cappella a Toledo, carica che aveva gi\u00e0 ricoperto in precedenza, ma mor\u00ec poche settimane dopo. \nNel 1559 musiche di Morales furono eseguite in Messico ad una Messa in suffragio di Carlo V.\nOpere.\nHa scritto quasi esclusivamente musica sacra e vocale (era frequente, tuttavia, in Spagna l'uso di strumenti di raddoppio alle parti vocali). Alcune delle sue messe sono di grande difficolt\u00e0 e probabilmente furono scritte per gli esperti della Cappella papale. Scrisse pi\u00f9 di 100 mottetti, 18 Magnificat e music\u00f2 alcuni testi dalle Lamentazioni di Geremia per la Settimana santa. I Magnificat sono oggi i suoi lavori pi\u00f9 frequentemente eseguiti. \nLe sue messe (ce ne sono giunte 22) impiegano varie tecniche. Sei si basano su una melodia liturgica gregoriana e utilizzano prevalentemente la tecnica del \"cantus firmus\" in maniera tradizionale. Otto messe impiegano la tecnica della parodia, tra cui quella a 6 voci che si basa sul tema della nota chanson \"Mille regretz\" - attribuita a Josquin Desprez e molto apprezzata da Carlo V - che \u00e8 ben riconoscibile in tutte le parti della messa. Morales scrisse anche due messe sulla melodia de \"L'homme arm\u00e9\", chanson frequentemente utilizzata dai compositori di messe a partire dalla met\u00e0 del quindicesimo secolo e per tutto il secolo successivo; la prima, a 4 voci, impiega la melodia come \"cantus firmus\", mentre la seconda, a 5 voci, la utilizza in modo pi\u00f9 libero, avvicinandosi alla tecnica della parafrasi. Scrisse infine due messe da Requiem e un \"Officium defunctorum\", nel quale lo stile \u00e8 tendenzialmente omoritmico.\nStile.\nDal punto di vista stilistico, Morales \u00e8 pi\u00f9 vicino a quello che nei due secoli successivi diverr\u00e0 il linguaggio dell'armonia tonale, rispetto ai contemporanei franco-fiamminghi come Nicolas Gombert; inoltre l'armonia \u00e8 pi\u00f9 libera, come quella della musica inglese del periodo, Thomas Tallis ad esempio. Morales dimostra una notevole libert\u00e0 ritmica, ad esempio con l'uso della poliritmia \"tre contro quattro\" o l'indipendenza ritmica di una voce che si stacca dal metro delle altre. Nell'ultimo periodo ridusse l'uso del contrappunto a favore di uno stile pi\u00f9 sobrio e tendenzialmente omoritmico. Anche nei periodi precedenti, comunque, Morales \u00e8 attento al significato del testo e alla comprensibilit\u00e0 delle parole. Questa sar\u00e0 poi una caratteristica di Palestrina e di altri compositori della seconda met\u00e0 del secolo, anche se era gi\u00e0 presente in Josquin Desprez. \nMorales fu il primo compositore spagnolo di risonanza internazionale. Per molto tempo dopo la sua morte fu tenuto in altissima considerazione, i suoi lavori circolarono in tutta Europa e molte copie raggiunsero il Nuovo mondo. Insieme a Francisco Guerrero e Tom\u00e1s Luis de Victoria, \u00e8 uno dei tre pi\u00f9 importanti polifonisti spagnoli del sedicesimo secolo."}
{"id": "1848336", "revid": "1543377", "url": "https://it.wikipedia.org/wiki?curid=1848336", "title": "Manoscritti onciali del Nuovo Testamento", "text": " \nI manoscritti del Nuovo Testamento in greco si dividono in quattro gruppi: papiri, onciali, minuscoli e lezionari: i manoscritti onciali sono vergati in caratteri maiuscoli. Vengono datati a partire dal IV fino al X secolo. Per brevit\u00e0, sono indicati con numeri arabi preceduti da 0 (in origine era una O maiuscola, per onciale), come 01, 02, 03, 04... I primi manoscritti della serie sono designati tradizionalmente con le lettere maiuscole dell'alfabeto latino o greco (per il manoscritto Sinaitico viene usata la lettera ebraica \u05d0). Il supporto di tutti gli onciali greci noti \u00e8 la pergamena."}
{"id": "1848338", "revid": "53673", "url": "https://it.wikipedia.org/wiki?curid=1848338", "title": "Louis Royo", "text": ""}
{"id": "1848343", "revid": "1573940", "url": "https://it.wikipedia.org/wiki?curid=1848343", "title": "Migidae", "text": "Migidae \u00e8 una famiglia di ragni appartenente all'infraordine Mygalomorphae.\nCaratteristiche.\nSono noti comunemente come ragni costruttori di \"porte-trappola\" degli alberi, in quanto tessono la loro tela in cunicoli di profondit\u00e0 variabile, la cui apertura \u00e8 camuffata da una piccola \"porta\" da cui il ragno esce e assale la preda; tali costruzioni da alcune specie sono elaborate nei gambi degli \"alberi-felce\", piante del genere \"Cyatheales\".\nComportamento.\nAlquanto stanziali, si appostano all'interno del cunicolo, pronti a scattare fuori al passaggio di una preda.\nDistribuzione.\nSono stati rinvenuti in America meridionale, Africa, Australia, Nuova Caledonia, Madagascar e Nuova Zelanda.\nTassonomia.\nAttualmente, a novembre 2020, si compone di 11 generi e 102 specie; la suddivisione in sottofamiglie segue quella dell'entomologo Joel Hallan:"}
{"id": "1848345", "revid": "6923", "url": "https://it.wikipedia.org/wiki?curid=1848345", "title": "Miguel \u00c1ngel Guerra", "text": "\u00c8 l'unico pilota ad aver corso in Formula 1 senza aver completato un solo giro in gara. Ebbe infatti un incidente durante il primo giro del Gran Premio di San Marino 1981 e si infortun\u00f2 a una gamba. Venne sostituito dalla sua scuderia, la Osella, a partire dalla gara successiva, e non ebbe pi\u00f9 opportunit\u00e0 di correre in F.1."}
{"id": "1848348", "revid": "124489537", "url": "https://it.wikipedia.org/wiki?curid=1848348", "title": "Cultura di \u010cernjachov", "text": "La cultura di \u010cernjachov (o cultura di \u010cernjachiv) (esistita tra il II ed il V secolo), era una parte della popolazione gota che visse in Ucraina e in parte della Bielorussia. Il sito eponimo \u00e8 il villaggio di \u010cernjachiv (\u0427\u0435\u0440\u043d\u044f\u0445\u0456\u0432), situato nell'Oblast' di Kiev, in Ucraina (\"\u010cernjachov\" in russo). Attorno all'anno 300, la cultura si espanse occupando la Romania dove venne chiamata S\u00eentana de Mure\u0219. I suoi resti sono stati ritrovati in migliaia di siti.\nStoria.\nGli studi archeologici mostrano che il popolo della cultura di Wielbark si insedi\u00f2 nell'area mischiandosi con la precedente popolazione della cultura di Zarubynci. Questo movimento culturale viene interpretato come migrazione dei Goti dalla Gothiscandza ad Oium, sotto la guida di Filimer, di cui lo studioso Giordane scrisse nel VI secolo.\nAlla fine del II secolo, sembra che i Goti fossero insediati in Masovia, Podlachia e Volinia, ma alcuni di essi si spostarono nella regione nord-occidentale del Mar Nero.\nUna seconda onda migratoria germanica avvenne a met\u00e0 del III secolo, e molti di essi si fermarono tra il Nistro ed il basso Dnepr, compresa l'area di \u010cerniachiv.\nSembra che buona parte della popolazione sia stata composta da Sarmati che abitarono il basso Danubio ed il Mar d'Azov, cos\u00ec come da Slavi. Ad ovest si trovavano i Daci ed i Geti. I Sarmati praticavano sepolture mentre quelli provenienti da nord, discendenti della cultura di Zarubynci, continuarono nella pratica dei campi di urne.\nReperti archeologici.\nGli archeologi hanno ritrovato fibule, pettini ed amuleti che dimostrano contatti con altri popoli non solo scandinavi, ma appartenenti anche all'Europa centrale.\nLingua.\nIn termini linguistici, si dice che questo fu il tempo ed il luogo in cui Slavi ed iranici fusero i propri termini lessicali, e dove gli Slavi acquisirono alcuni termini germanici."}
{"id": "1848354", "revid": "149727", "url": "https://it.wikipedia.org/wiki?curid=1848354", "title": "Kottbus", "text": ""}
{"id": "1848359", "revid": "1305772", "url": "https://it.wikipedia.org/wiki?curid=1848359", "title": "Boogeyman", "text": ""}
{"id": "1848360", "revid": "93556", "url": "https://it.wikipedia.org/wiki?curid=1848360", "title": "Charles Huntziger", "text": "Durante la fase iniziale della seconda guerra mondiale fu dapprima comandante della 2\u00aa Armata e poi del IV Gruppo d'armate, e fu uno dei firmatari dell'armistizio del 22 giugno 1940 a Rethondes. Dopo aver aderito al governo di Vichy fu uno dei firmatari dello statuto degli ebrei emanato il 3 ottobre 1940, e ricopr\u00ec l'incarico di Segretario di stato alla guerra e poi anche di comandante in capo delle forze terrestri.\nBiografia.\nNacque il 25 giugno 1880 a Lesneven (Finist\u00e8re), e dopo aver frequentato l'\u00c9cole sp\u00e9ciale militaire de Saint-Cyr, da dove usc\u00ec nel 1900 fu destinato alla fanteria coloniale. Durante la Prima Guerra Mondiale si distinse sul fronte orientale come capo dell'ufficio operazioni dello Stato maggiore del Corpo di Spedizione alleato in Grecia, venendo insignito nel 1915 della Croce di Cavaliere della Legion d'onore. Nel 1918 partecip\u00f2 all'elaborazione del piano offensivo curato dal generale Franchet d'Esperey contro le truppe tedesco-bulgare che consent\u00ec la vittoria degli alleati e la successiva firma dell'Armistizio di Mudros, nel settembre 1918, che port\u00f2 l'uscita dalla guerra della Bulgaria.\nNel 1924 fu nominato comandante del presidio militare francese di Tientsin (Cina), e il 7 dicembre 1928 fu promosso al grado di generale di brigata delle truppe coloniali. Tra il 1928 ed il 1930 ricopri la carica di Capo di stato maggiore ed Ispettore Generale delle forze coloniali, e nel 1933 fu nominato comandante superiore delle truppe del Levante (che comprendeva i mandati di Libano e Siria). Partecip\u00f2 alle negoziazioni per la consegna alla Turchia della parte francese del sangiaccato di Alessandretta, allora incorporato nel mandato di Siria.\nTra il 1930 ed il 1934 fu alla guida di una missione militare francese in Brasile, venendo promosso al grado di Generale di divisione delle truppe coloniali il 20 marzo 1933. Il 17 marzo 1935 divenne generale di corpo d'armata delle truppe coloniali, il 30 giugno 1937 fu nominato Grande Ufficiale della Legion d'Onore, e nel 1938 entr\u00f2 nel Conseil sup\u00e9rieur de la guerre.\nLa seconda Guerra Mondiale.\nAllo scoppio della Seconda Guerra mondiale, nel settembre 1939, assunse il comando della IIe Arm\u00e9e, secondo quanto prestabilito dal piano di mobilitazione generale. Nominato poi anche comandante del 4\u00ba Gruppo di armate, con responsabilit\u00e0 sull'area delle Ardenne, il 10 maggio 1940, quando scatt\u00f2 l'offensiva tedesca egli aveva ancora il comando sul campo della IIe Arm\u00e8e e si trova a teatro quando il servizio informazioni militare lo avvert\u00ec dell'imminente attacco. Seguendo le direttive del piano elaborato inizialmente dal generale Erich von Manstein, le forze corazzate tedesche, concentrate a sorpresa nell'impervio e apparentemente intransitabile settore delle Ardenne, sferrarono un potente attacco in profondit\u00e0. Dopo aver sbaragliato con facilit\u00e0 la debole resistenza dell'esercito belga e delle divisioni di cavalleria leggera francesi, le forze tedesche penetrarono nel territorio boscoso delle Ardenne.\nEsse raggiungendo gi\u00e0 il 13 maggio le rive della Mosa, dove erano schierate a difesa le divisioni di fanteria della IX (Andr\u00e9 Corap) e della IIe Arm\u00e9e francesi. Colte impreparate dalla potenza e dalla velocit\u00e0 dell'attacco tedesco, sostenuto dall'appoggio della Luftwaffe, che consegu\u00ec la completa superiorit\u00e0 aerea sul campo di battaglia, le truppe francesi non riuscirono a difendere la linea della Mosa e cedettero importanti teste di ponte. Le sette Panzer-Division, di cui cinque raggruppate nel Panzergruppe Kleist, il 15 maggio superarono in forze la Mosa e travolsero completamente le difese nemiche, con conseguente distruzione della IXe Arm\u00e9e, e ripiegamento verso sud della IIe.\nA Sedan il generale Heinz Guderian, a Montherm\u00e9 il generale Georg-Hans Reinhardt e a Dinant il generale Hermann Hoth ottennero i successi decisivi, potendo quindi proseguire in direzione ovest per raggiungere le coste della Manica, riuscendo ad isolare una grande concentrazione di forze anglo-francesi avanzate incautamente in territorio belga. La sua reazione alla manovra tedesca apparve ben presto inadeguata, e inoltre l'assenza di iniziativa facilit\u00f2 grandemente l'attacco tedesco.\nL'armistizio di Compi\u00e8gne.\nDopo la disfatta dell'esercito francese venne incaricato dal nuovo presidente del consiglio dei ministri, generale Philippe P\u00e9tain, di condurre le trattative per un armistizio con la Germania: l'armistizio era stato chiesto ai tedeschi dal ministro degli esteri francese Paul Baudouin, tramite l'ambasciatore spagnolo a Parigi. La delegazione transalpina incaricata di condurre le trattative era composta, oltre che da Huntziger, dal generale dell'aviazione Jean Bergeret, dal viceammiraglio Le Luc e dall'ambasciatore Leon Noci. I delegati francesi furono portati nella foresta di Compi\u00e8gne, dove li attendeva lo stesso vagone ferroviario, che i genieri tedeschi avevano tirato fuori con l'esplosivo dal museo in cui si trovava, in cui era stato firmato l'armistizio del novembre 1918.\nArrivati nel vagone i delegati francesi vi trovarono la delegazione tedesca al gran completo, composta da Adolf Hitler, Erich Raeder, Hermann G\u00f6ring, Walther von Brauchitsch, Wilhelm Keitel, Joachim von Ribbentrop e Rudolf Hess. L'atmosfera era gelida, i tedeschi sprezzanti: Keitel lesse in piedi una breve dichiarazione, poi alle 15.42 tutti i gerarchi tedeschi uscirono dal vagone tranne Keitel. Le ventiquattro clausole che componevano il testo dell'armistizio erano durissime. Alle 22,30 circa, con i tedeschi che avevano prontamente attivato una linea telefonica, chiam\u00f2 Bordeaux, sede provvisoria del governo francese. Dall'altro capo del telefono rispose il generale Maxime Weygand il quale, apprese le condizioni, avrebbe voluto prendere ulteriore tempo ma egli replic\u00f2 che non vi erano margini d'intesa.\nWeygand gli chiese dove si trovasse e lui risponde secco: \u201cNel vagone\u201d. Weygand comprese subito che non vi erano pi\u00f9 margini di trattativa, e i ministri francesi si riunirono d'urgenza e discussero fino alle 3.00 della notte per riprendere alle 8.00 del mattino e continuare per l'intero pomeriggio finch\u00e9 egli non richiam\u00f2. Disse che Keitel era disposto ad attendere ancora un'ora, al termine della quale avrebbe sospeso le trattative. A Bordeaux si resero conto che non vi era pi\u00f9 nulla da fare e autorizzano il loro capodelegazione a firmare: l'armistizio tra Francia e Germania venne sottoscritto da Huntzinger e Keitel alle ore 18.50 del 22 giugno 1940.\nNel governo di Vichy.\nIl 24 giugno successivo guid\u00f2 a Roma la delegazione francese incaricata di siglare l'armistizio con il Regno d'Italia. La firma avvenne a Villa Incisa, alla presenza del Capo di stato maggiore generale, Maresciallo d'Italia Pietro Badoglio: le clausole dell'armistizio italiano erano meno dure e l'atmosfera fu quasi cordiale. Successivamente venne distaccato presso la Commissione di applicazione delle clausole armistiziali con sede a Wiesbaden.\nDivenuto Segretario di stato alla guerra del governo di Vichy, il 3 ottobre 1940, assieme a P\u00e9tain, Laval, Alibert, Peyrouton, Baudouin, Bouthillier e Darlan firm\u00f2 lo Statuto antisemitico che escludeva gli ebrei dalle forze armate francesi. Nel settembre 1941 assunse anche il Comando in Capo delle forze terrestri francesi, ma mor\u00ec in un incidente aereo al ritorno da una missione ispettiva in Africa del Nord il 12 novembre successivo. Il velivolo Potez 662 che lo trasportava impatt\u00f2 il colle di C\u00e9vennes a Vigan, vicino al Col du Minier (Gard). I funerali avvennero il 15 novembre 1941 nella cattedrale di Vichy. La sua vedova fu la prima a ricevere il titolo di Cavaliere dell'Ordine della francisca."}
{"id": "1848361", "revid": "287204", "url": "https://it.wikipedia.org/wiki?curid=1848361", "title": "Galassia Nana Irregolare del Sagittario", "text": "La Galassia Nana Irregolare del Sagittario (o SagDIG), da non confondersi con \"SagDEG\" (\"Galassia Nana Ellittica del Sagittario\"), \u00e8, tra le galassie del Gruppo Locale, la pi\u00f9 lontana dal baricentro. La sua reale appartenenza al Gruppo Locale non \u00e8 definitivamente accertata poich\u00e9 si trova in prossimit\u00e0 della superficie a velocit\u00e0 zero del Gruppo.\nScoperta il 14 giugno 1977 analizzando un'immagine presa con il telescopio Schmidt dell'ESO, \u00e8 una galassia nana posta in direzione della costellazione del Sagittario.\nData l'elevata presenza di stelle di popolazione intermedia si ritiene che abbia attraversato una lunga fase di formazione stellare. Sono state identificate 27 possibili stelle di carbonio. L'indice di metallicit\u00e0 \u00e8 basso ([Fe/H] \u2264 \u22121,3) e l'et\u00e0 media delle stelle oscilla tra i 4 e gli 8 miliardi di anni per la maggior parte della popolazione."}
{"id": "1848364", "revid": "1543377", "url": "https://it.wikipedia.org/wiki?curid=1848364", "title": "Oscillatore Franklin", "text": "L'Oscillatore Franklin \u00e8 un oscillatore a radiofrequenza, usato raramente in banda audio, destinato a lavorare affidabilmente fino a frequenze al disotto dei 30 MHz.\nLa struttura \u00e8 quella di un amplificatore differenziale, originariamente a catodo comune in cui il risonatore LC \u00e8 posto all'anodo di una valvola e, tramite una presa intermedia (capacitiva od induttiva), il segnale viene fornito alla griglia del triodo opposto al cui anodo pu\u00f2 venir rilevato il segnale d'uscita senza caricare il risonatore\nIl circuito ovviamente funziona altrettanto bene con transistor bipolari (\u00e8 la base operativa di oscillatori integrati commerciali come l'MC1648)e transistor a stato solido ad effetto di campo (JFET, Mosfet, HEMT, MESFET)."}
{"id": "1848366", "revid": "599013", "url": "https://it.wikipedia.org/wiki?curid=1848366", "title": "Franco Forini", "text": "Carriera.\nGli inizi.\nForini cominci\u00f2 la sua carriera nei kart, passando poi nel 1981 al campionato italiano di Formula 3. Ottenne, per\u00f2, solamente un punto, frutto di un sesto posto. Contemporaneamente corse anche nel campionato europeo, pur senza brillare particolarmente. L'anno seguente riusc\u00ec a conquistare la sua prima vittoria, concludendo al terzo posto in campionato. Fu, per\u00f2, il passaggio alla Forti Corse, avvenuto nel 1985, a permettergli di conquistare il titolo di categoria. Lo stesso anno prese parte alla gara di Monaco di F3 concludendo secondo, alle spalle di Maur\u00edcio Gugelmin.\nPassato in Formula 3000 nel 1986, non riusc\u00ec a conquistare risultati di rilievo, tanto che a fine stagione si ritrov\u00f2 senza un volante e la sua carriera sembr\u00f2 essere a un punto morto.\nFormula 1.\nNel 1987 Franco Forini, trov\u00f2 un accordo con l'Osella, per guidare una seconda vettura da affiancare eccezionalmente a quella di Alex Caffi nelle tre ultime gare europee del campionato, grazie ad alcuni sponsor portati dal pilota che pot\u00e9 quindi esordire in Formula 1. Debutt\u00f2 al Gran Premio d'Italia, qualificandosi all'ultimo posto. In gara fu costretto al ritiro dopo ventisette giri. Destino analogo sub\u00ec la sua corsa in Portogallo, mentre al Gran Premio di Spagna manc\u00f2 la qualificazione. \nDopo la Formula 1.\nPer il 1988 Forini si dedic\u00f2 quindi al campionato di F3 tedesca, chiudendo la stagione dodicesimo. L'anno seguente torn\u00f2 in F3 italiana, Wainer Corse,ma non riusc\u00ec a conquistare alcun punto. Abbandon\u00f2 quindi il ruolo di pilota per dedicarsi a quello di manager della MC Motorsport.\nTornato alle corse nel 1993 prese parte al campionato svizzero di rally. Appese poi ancora una volta il casco al chiodo, prima di essere chiamato con altre vecchie glorie della Formula 1 a prendere parte a un campionato di kart nel 1998. Con l'arrivo del nuovo millennio inizi\u00f2 a gestire alcuni distributori di benzina della Tamoil, "}
{"id": "1848367", "revid": "767487", "url": "https://it.wikipedia.org/wiki?curid=1848367", "title": "Specie di Migidae", "text": "Di seguito sono descritte tutte le 91 specie della famiglia di ragni Migidae note al giugno 2013.\nCalathotarsus.\n\"Calathotarsus\" Simon, 1903\nGoloboffia.\n\"Goloboffia\" Griswold &amp; Ledford, 2001\nHeteromigas.\n\"Heteromigas\" Hogg, 1902\nMallecomigas.\n\"Mallecomigas\" Goloboff &amp; Platnick, 1987\nMicromesomma.\n\"Micromesomma\" Pocock, 1895\nMigas.\n\"Migas\" L. Koch, 1873\nMoggridgea.\n\"Moggridgea\" O. P.-Cambridge, 1875\nParamigas.\n\"Paramigas\" Pocock, 1895\nPoecilomigas.\n\"Poecilomigas\" Simon, 1903\nThyropoeus.\n\"Thyropoeus\" Pocock, 1895"}
{"id": "1848381", "revid": "767487", "url": "https://it.wikipedia.org/wiki?curid=1848381", "title": "Cascina Torchiera", "text": "La cascina Torchiera, risalente alla prima met\u00e0 del XIV secolo, si trova nella periferia ovest della citt\u00e0 di Milano, sull'antico territorio municipale di Garegnano, affacciata sulla piazza del cimitero Musocco. Si tratta di un edificio costituito da tre ali e una corte interna, per complessivamente circa 1000 m2.\nStoria.\nLa cascina rimase di propriet\u00e0 dei Padri della Certosa di Garegnano, a cui fu donata dal vescovo Giovanni Visconti fino al 1888.\nSull'origine del suo nome esistono due ipotesi, entrambe legate all'attivit\u00e0 agricola: o prende il suo nome all'esistenza, nel passato, di un torchio per olio , oppure lo prende dalla pratica di \"torchiatura\" della canapa coltivata nei campi, per ottenere filati da trasformare in corde e sacchi ; fu in seguito acquisita dal Comune di Milano, per permettere l'ampliamento del cimitero . e per un certo lasso di tempo continuarono al suo interno diverse attivit\u00e0 di carattere artigianale ed una sede locale del Psi. L'incuria e l'abbandono in cui versava la struttura (ancora oggi di propriet\u00e0 demaniale), provocarono il cedimento di una parte consistente dei tetti ed un progressivo e generalizzato degrado architettonico.\nNel 1992 un gruppo di ragazzi del quartiere, decise di occupare la cascina allo scopo di costituirvi un centro sociale, per dare luogo ad uno spazio di aggregazione sociale e dibattito politico non istituzionale all'interno del quartiere. Diversi collettivi di sinistra e diverse identit\u00e0 si avvicendarono nei primi quindici anni di storia dello spazio sociale. Nel 1995 il comune blocca la fornitura d'acqua e gli occupanti la ribattezzano come \"Cascina Autogestita Torchiera SenzAcqua\", continuandone l'attivit\u00e0, con corsi per stranieri, scuola di arte di strada , attivit\u00e0 teatrale .\nNel dicembre del 2009, il Comune di Milano ha stabilito la vendita della cascina, all'interno di un lotto comprendente diversi immobili del patrimonio comunale. La vendita \u00e8 gestita tramite asta dal gruppo bancario BNP Paribas.\nIl 3 gennaio 2011 la cascina Torchiera \u00e8 stata stralciata dall'elenco degli immobili in vendita nel Fondo Immobiliare II del Comune di Milano ed \u00e8 tornata ad essere propriet\u00e0 del demanio.\nDurante l'emergenza covid gli occupanti hanno aderito al progetto delle brigate di solidariet\u00e0 popolare, fornendo assistenza alimentare gratuita alle famiglie del quartiere.\nArcheologia.\nNel bosco della Merlata, nella vicinanza della cascina, nel 1890 furono trovate quattro tombe a cremazione ad olla , con fittili e ferri ."}
{"id": "1848382", "revid": "287204", "url": "https://it.wikipedia.org/wiki?curid=1848382", "title": "Sciopen", "text": ""}
{"id": "1848386", "revid": "80339", "url": "https://it.wikipedia.org/wiki?curid=1848386", "title": "Cultura di Chernyakhov", "text": ""}
{"id": "1848388", "revid": "838137", "url": "https://it.wikipedia.org/wiki?curid=1848388", "title": "Plunder Island", "text": ""}
{"id": "1848389", "revid": "149727", "url": "https://it.wikipedia.org/wiki?curid=1848389", "title": "Malchow (Meclemburgo)", "text": ""}
{"id": "1848390", "revid": "1421057", "url": "https://it.wikipedia.org/wiki?curid=1848390", "title": "Stazione di Moneglia", "text": "La stazione di Moneglia \u00e8 una fermata ferroviaria posta sulla linea Genova-Pisa a servizio del paese di Moneglia.\nStoria.\nLa prima stazione di Moneglia, il cui fabbricato viaggiatori \u00e8 tuttora esistente ed occupato dagli uffici comunali, fu inaugurata il 24 ottobre 1874, contestualmente alla tratta ferroviaria Sestri Levante-La Spezia.\nIn seguito all'attivazione del nuovo tracciato a doppio binario fra Riva Trigoso e Framura, realizzato a monte rispetto a quello originario, il 27 ottobre 1932 fu inaugurata la stazione attuale, che richiese una profonda risagomatura delle pendici collinari e la costruzione di un imponente muro di sostegno lungo 220 metri.\nLa stessa venne declassata a fermata il 28 dicembre 2001.\nStrutture ed impianti.\nL'attuale stazione, al termine della sua ricostruzione a monte della precedente, era dotata di quattro binari; la trasformazione in fermata ha comportato la soppressione dei binari 1 e 4 ed al mantenimento dei soli binari di corsa, serviti da una banchina a isola e da un sottopassaggio. Le sale d'attesa sono costituite dal locale adibito ad ospitare le emettitrici automatiche e da una struttura chiusa posta sulla banchina dei binari.\nIn origine erano altres\u00ec presenti 3 binari per il servizio merci, di cui uno dotato di piano caricatore ed attiguo al magazzino merci.\nLa stazione \u00e8 dotata di diverse biglietterie self-service e di un Centro di Informazione Turistica funzionante anche come biglietteria ferroviaria. \u00c8 inoltre presente un parcheggio a pagamento.\nMovimento.\nLa stazione \u00e8 servita dalle relazioni regionali Trenitalia svolte nell'ambito del contratto di servizio con la Regione Liguria.\nServizi.\nLo scalo dispone di un sottopassaggio, collegante i binari di corsa al fabbricato viaggiatori.\nInterscambi.\nSul piazzale antistante la stazione osservano fermata gli autoservizi urbani, colleganti il comune con le rispettive frazioni."}
{"id": "1848394", "revid": "767487", "url": "https://it.wikipedia.org/wiki?curid=1848394", "title": "Contrazione tetanica", "text": "La contrazione tetanica si ha quando il tessuto muscolare, parte di un'unit\u00e0 motoria, viene stimolato al massimo dai suoi motoneuroni. Ci\u00f2 accade quando pi\u00f9 impulsi elettrici semplici si succedono lungo il nervo in rapida sequenza portando ad un effetto di sommazione e conseguentemente alla massima contrazione delle fibre muscolari. Si verifica spesso durante la stimolazione tetanica dell'unit\u00e0 motoria, in genere muscolo o nervo. Pu\u00f2 anche verificarsi come parte di una reazione extrapiramidale in una reazione avversa ai farmaci, dovuta a qualche farmaco antipsicotico tipico. \nPatologie.\nLe contrazioni tetaniche possono essere segno di ipoparatiroidismo, ma si verificano anche nel decorso tipico del tetano."}
{"id": "1848395", "revid": "287204", "url": "https://it.wikipedia.org/wiki?curid=1848395", "title": "Ayasse", "text": "L'Ayasse \u00e8 un torrente che solca la valle di Champorcher ed \u00e8 affluente di destra della Dora Baltea.\nPercorso.\nIl torrente nasce dalle acque del lago Mis\u00e9rin e, dopo circa 24\u00a0km ed avendo percorso tutta la valle di Champorcher, si getta nella Dora Baltea nei pressi di H\u00f4ne, poco a sud del ponte di Bard.\nPesca.\nVi si trova una riserva di pesca alla trota."}
{"id": "1848403", "revid": "9498", "url": "https://it.wikipedia.org/wiki?curid=1848403", "title": "Torneo di scacchi M-Tel Masters", "text": "Il torneo di scacchi M-Tel Masters \u00e8 stato organizzato per cinque anni, dal 2005 al 2009, nella citt\u00e0 di Sofia.\nIl nome deriva dalla compagnia di telecomunicazioni bulgara \"M-Tel\", sponsor principale della manifestazione.\nSei giocatori partecipano ogni anno al torneo; ognuno affronta due volte ogni avversario (una volta con il Bianco e una volta con il Nero).\nLa sua prima edizione fu, come media del punteggio Elo dei partecipanti (2744), il pi\u00f9 forte torneo dell'anno. \u00c8 stato uno dei quattro tornei pi\u00f9 forti del circuito mondiale, assieme al torneo di Linares, il torneo di Dortmund et il torneo di Wijk aan Zee."}
{"id": "1848417", "revid": "819238", "url": "https://it.wikipedia.org/wiki?curid=1848417", "title": "Stazione di Deiva Marina", "text": "La stazione di Deiva Marina \u00e8 una stazione ferroviaria ubicata sulla ferrovia Genova-Pisa a servizio del comune di Deiva Marina.\nStoria.\nLa prima stazione di Deiva Marina, denominata semplicemente \"Deiva\", fu inaugurata il 24 ottobre 1874, contestualmente alla tratta ferroviaria Sestri Levante-La Spezia. Il relativo fabbricato viaggiatori sorgeva in corrispondenza del parcheggio coperto fra la Strada Provinciale 40 e la passeggiata a mare.\nIn seguito all'attivazione del nuovo tracciato a doppio binario fra Riva Trigoso e Framura, realizzato a monte rispetto a quello originario, il 27 ottobre 1932 fu inaugurata la nuova stazione, posta in rilevato di 5 metri rispetto alla quota media dell'abitato di Deiva. La disposizione dei binari risent\u00ec dell'utilizzo di un tratto della precedente sede verso Framura sotto, forma di raccordo per la cava di ghiaia delle FS.\nIl fabbricato viaggiatori era costituito da un'elegante palazzina in stile liberty, andata distrutta durante i bombardamenti della seconda guerra mondiale. Fino ai primi anni duemila il fabbricato che lo sostituisce ospitava la sede dell'ufficio informazioni turistiche.\nIl cambio di nome da \"Deiva\" a \"Deiva Marina\" risale al 1\u00ba gennaio 1951.\nStrutture e impianti.\nLa stazione \u00e8 dotata di 4 binari per servizio viaggiatori; l'ex scalo merci \u00e8 oggi utilizzato per il ricovero dei treni cantiere per la manutenzione lungo la linea.\nFino agli anni settanta dalla radice est della stazione, gi\u00e0 nel territorio comunale di Framura, si diramava un raccordo merci che conduceva al vecchio tracciato della linea, del quale sfruttava l'esistente breve galleria per condurre ad una cava di materiali lapidei in localit\u00e0 \"Fornaci\".\nTale opera fu inizialmente costruita quale collegamento provvisorio in attesa dell'attivazione della nuova tratta Deiva-Framura; una volta riconvertita al nuovo utilizzo, rimase in servizio dal 1932 al 1970. Buona parte di tale raccordo, ivi compreso un breve ponticello, \u00e8 tuttora riconoscibile.\nOltre ai 4 binari di corsa e precedenza utilizzati per servizio viaggiatori, sono presenti un binario di servizio (il primo, lato fabbricato) che funge da asta di manovra per l'ex scalo merci, un tempo dotato di 4 binari tronchi; quest'ultimo, dismessa l'attivit\u00e0 della citata cava, ha assunto la funzione di fascio di ricovero per veicoli di servizio.\nI servizi di stazione (sala d'aspetto e biglietteria) sono curati da un'agenzia turistica.\nMovimento.\nLa stazione \u00e8 servita dalle relazioni regionali Trenitalia svolte nell'ambito del contratto di servizio con la Regione Liguria."}
{"id": "1848422", "revid": "838137", "url": "https://it.wikipedia.org/wiki?curid=1848422", "title": "Guerra di Zara", "text": "Sotto il nome di guerra di Zara vanno una serie di conflitti combattuti dalla Repubblica di Venezia e dal Regno d'Ungheria per il possesso della citt\u00e0 di Zara e della Dalmazia:"}
{"id": "1848425", "revid": "93556", "url": "https://it.wikipedia.org/wiki?curid=1848425", "title": "Codex Laudianus", "text": "Codex Laudianus, ms. Oxford, Bodleian Library, Laud. gr. 35, designato con Ea o 08 (nella numerazione gi Gregory-Aland), \u03b1 1001 (von Soden), chiamato \"Laudianus\" dal primo proprietario, l'Arcivescovo William Laud. \u00c8 un manoscritto bilingue e digrafico, latino-greco, che presenta una scrittura onciale per la parte in latino e una maiuscola biblica per la parte in greco. Il codice \u00e8 datato dai paleografi fra la fine del VI secolo e l'inizio del VII e fu copiato in Sardegna o, con maggior probabilit\u00e0, a Roma. Contiene gli Atti degli Apostoli.\nDescrizione.\n\u00c8 un manoscritto bilingue e digrafico con il testo latino-greco degli Atti degli Apostoli disposto in due colonne parallele. L'impaginazione \u00e8 simile a quella di un glossario: ogni linea di testo ospita infatti da una a un massimo di quattro parole. Il codex contiene 227 fogli (misure ), col testo quasi completo del Libro degli Atti. Ci\u00f2 che rimane \u00e8 costituito da frammenti (26,29-28,26).\nIl testo \u00e8 scritto in due colonne per pagina, 24 o pi\u00f9 righe per pagina \u00c8 scritto con righe molto corte da una a tre parole ciascuna \u00c8 scritto con stile colometrico. \u00c8 il pi\u00f9 antico manoscritto conosciuto che contiene il testo degli Atti 8:37.\nTesto.\nIl testo greco di questo codex mostra una mistura di tipi testuali, solitamente il tipo bizantino, ma ci sono anche il tipo testuale occidentale e anche il tipo testuale alessandrino.\nContiene gli atti 8:37, come i manoscritti 323, 453, 945, 1739, 1891, 2818 e molti altri.\nIn Atti 12:25 il testo latino del Codex legge \"da Gerusalemme ad Antiochia\" mentre la maggioranza legge \u03b5\u03b9\u03c2 \u0399\u03b5\u03c1\u03bf\u03c5\u03c3\u03b1\u03bb\u03b7\u03bc (\"a Gerusalemme\");\nIn Atti 16:10 legge \u03b8\u03b5\u03bf\u03c2 come il P74, il Sinaitico, Alessandrino, Vaticano, Ephraemi, 044, ecc; l'altra lettura \u03ba\u03c5\u03c1\u03b9\u03bf\u03c2, \u00e8 supportata da D, P, Onciale 049, Onciale 056, Onciale 0142, 88, 104, 330, 436, 451, 614, 629, 1241, 1505, 1877, 2127, 2412, 2492, 2495, Byz, c, d, Codex Gigas, syrp,h, copsa.\nIn Atti 18:26 legge \u03c4\u03b7\u03bd \u03bf\u03b4\u03bf\u03bd \u03c4\u03bf\u03c5 \u03ba\u03c5\u03c1\u03b9\u03bf\u03c5 come i manoscritti 1505, 2495\nIn Atti 20:28 legge \u03c4\u03bf\u03c5 \u03ba\u03c5\u03c1\u03b9\u03bf\u03c5 (\"del Signore\") come i manoscritti: P74, Codex Ephraemi, Codex Bezae, Codex Athous Lavrensis, 33, 36, 453, 945, 1739, e 1891.\nStoria.\nSecondo Bachisio Raimondo Motzo fu scritto in Sardegna durante la dominazione Bizantina, poich\u00e9 alla carta 227v \u00e8 scritto un riferimento mutilo ad un editto del Duca di Sardehgna: \"Io, Flavio Pancrazio, grazie a Dio, ex Prefetto, Duca di Sardegna, dichiaro quanto segue. Poich\u00e9 detestabili a Dio\", comunque dopo il 534 ma prima del 716, e fu utilizzato da Beda il Venerabile nella sua \"Expositio Actuum Apostolorum Retractata\".\n\"Fu probabilmente portato in Inghilterra da Teodoro di Tarso, Arcivescovo di Canterbury, nel 668, o da Ceolfrid, Abate di Wearmouth e Jerrow, nella prima parte dell'VIII secolo. Fu probabilmente conservato in uno dei grandi monasteri dell'Inghilterra settentrionale\"\nVenne successivamente in possesso di William Laud, che lo don\u00f2 alla Biblioteca Bodleiana a Oxford in 1636, ove \u00e8 attualmente conservato (Cat. number: Laud. Gr. 35 1397, I,8).\nIl testo fu pubblicato da Thomas Hearne nel 1715, in una lezione non molto corretta, poi da Hansell nel 1864, e da Constantin von Tischendorf nel 1870.\nIl manoscritto fu esaminato da Johann Jakob Griesbach, Ropes, Bachisio Raimondo Motzo, Poole, Clark, Lagrange, and Walther."}
{"id": "1848427", "revid": "1305772", "url": "https://it.wikipedia.org/wiki?curid=1848427", "title": "Briga Marina", "text": "Briga Marina (nota anche come San Paolo, \"San Paulu\" in dialetto locale) \u00e8 una frazione di Messina facente parte della Circoscrizione I, situata 14\u00a0km a sud dal centro citt\u00e0, sulle sponde dello Stretto di Messina.\nIl villaggio di Briga Marina \u00e8 composto da tre frazioni: San Paolo (dal torrente Fallica al torrente Briga), Scoglio (dal torrente Briga al torrente Scoglio) e Ponteschiavo (dal torrente Scoglio al torrente Schiavo). Confina a Nord con l'abitato di Santa Margherita (e nello specifico con la frazione di Runci) e a Sud con il villaggio di Giampilieri Marina. A monte di esso \u00e8 situato il villaggio di Briga Superiore.\nStoria.\nLa storia risale ad epoche molto antiche. Infatti \u00e8 meglio conosciuto come San Paolo, perch\u00e9 a quanto pare, un giorno vi approd\u00f2 l'Apostolo Paolo, proveniente da Siracusa e diretto a Roma. Ancor oggi, davanti ad una chiesetta posta al bivio per Briga Superiore esiste un masso in granito, che la tradizione popolare indica come il luogo dove San Paolo celebr\u00f2 la messa e tenne una predica verso la popolazione locale.\nSegu\u00ec poi le sorti di tutte le localit\u00e0 rivierasche, bersaglio delle continue incursioni dei corsari barbareschi, il cui risultato l'abbandono del paese da parte dei suoi abitanti che cercarono rifugio sulle colline circostanti.\nSolo nella seconda met\u00e0 del secolo XIX Briga Marina inizi\u00f2 a ripopolarsi.\nMonumenti e luoghi d'interesse.\nArchitetture religiose.\nLa chiesa \u00e8 intitolata a San Paolo che si festeggia solennemente ogni 29 giugno.\nInfrastrutture e trasporti.\nBriga Marina \u00e8 attraversata dalla strada statale 114 Orientale Sicula, che collega Messina a Catania. La principale strada del quartiere, la Via Nazionale, corre parallela a questa a monte.\nLa frazione \u00e8 servita dalla stazione di San Paolo, che si trova lungo la ferrovia Messina-Siracusa. La stazione, gestita da RFI, \u00e8 servita dai treni del servizio ferroviario suburbano Messina-Giampilieri svolto da Trenitalia nell'ambito del contratto di servizio stipulato con la Regione Siciliana.\nVarie linee di autobus, gestite da ATM, collegano Briga Marina ai quartieri limitrofi e al centro di Messina. In passato, fra il 1892 e il 1951 l'abitato era servito dalla tranvia Messina-Giampilieri della SATS, elettrificata nel 1917. La stazione tranviaria sorgeva in localit\u00e0 Ponte Santo Stefano a servizio dei villaggi nella vallata nel torrente omonimo.\nSport.\nImpianti sportivi.\nUn impianto sportivo polivalente, costruito nel 1997 in occasione delle Universiadi tenutesi in Siciliana e mai usato, \u00e8 situato sul lato nord della foce del torrente Briga. Attiguo all'impianto insiste un impianto sportivo polivalente dell'Associazione Sportiva Dilettantistica \"Circolo U. Fiore\", convenzionato con il Comune di Messina e la Regione Siciliana per la pratica di sport come vela, windsurf, basket, pallavolo e danza.\nL\u2019Ascd Real Sud \u201cNino Di Blasi\u201d. La compagine messinese della Fasport ha ufficializzato di aver cambiato denominazione, da oggi prender\u00e0 il nome di ASCD Real Sud \"Nino di Blasi\", storica societ\u00e0 che ha svolto la propria attivit\u00e0 agli inizi degli anni 90, e alla memoria di Nino di Blasi, giovane calciatore che nel 1987 perse la vita\nRitorna cos\u00ec dopo oltre vent'anni il calcio nella zona di Giampilieri e briga Marina, avendo la societ\u00e0 spostato anche la sede sociale proprio a Briga. I colori sociali sono il verde e il bianco"}
{"id": "1848429", "revid": "124123", "url": "https://it.wikipedia.org/wiki?curid=1848429", "title": "Gennobaude", "text": "Biografia.\nSappiamo che nel 288 l'imperatore romano Diocleziano ricevette per la quarta volta l'appellativo di \"Germanicus maximus\", grazie ai successi ottenuti dall'altro Augusto, Massimiano, sulla federazione germanica dei Franchi Sali (un sottogruppo dei \"primi\" Franchi, che originariamente vivevano a nord del limes, lungo l'area costiera a nord del fiume Reno nel territorio del Salland, derivato appunto da \"Salii\", approssimativamente corrispondente alla regione di Twentw nei Paesi Bassi.). \nSi racconta, infatti, che Massimiano riusc\u00ec al termine della campagna condotta contro di loro a catturarne il loro re, un certo Gennobaude, che sembra fosse in combutta con lo stesso Carausio, usurpatore in Britannia, ed a ottenerne la restituzione di tutti i prigionieri romani. \nGregorio di Tours racconta, infatti, che i Franchi Sali, guidati da Gennobaude, Marcomero e Sunno, i loro re, dopo aver invaso la provincia della Germania inferiore uccisero molti cittadini romani, devastarono intere regioni di grande fertilit\u00e0, fino ad arrivare sotto le porte di \"Colonia Agrippina\". Non appena la notizia giunse a Treviri, Nanneno e Quintino, a cui Massimiano aveva affidato la difesa della Gallia ed il figlio, radunarono l'esercito e marciarono su Colonia. I Franchi, carichi di bottino, dopo aver saccheggiato le ricchezze della provincia, nel tentativo di ripassare il Reno, furono intercettati dai Romani, i quali ne uccisero in gran numero nei pressi dell'attuale foresta che si estende ai piedi delle Ardenne. \nL'esercito a questo punto si divise in due armate. Mentre Nanneno tornava a Mogontiacum, Quintino passava il Reno presso a Nuitz (nei pressi di Colonia Agrippina) ed inoltratosi per due giorni oltre il fiume, non trovando altro che case e villaggi disabitati, e credendo di aver generato nei barbari un grande timore, continu\u00f2 la sua marcia incurante delle insidie che potevano essergli celate, fino ai margini delle vicine foreste. Qui le truppe romane furono attaccate dai Franchi che si erano asserragliati all'interno delle selve, dopo che avevano applicato prima la tecnica della \"terra bruciata\", e poi attendendo i Romani (come era successo tre secoli prima nella battaglia della foresta di Teutoburgo), costruendo barricate ai bordi di zone paludose e boscose. Dall'alto di torri di avvistamento e dietro una lunga palizzata i Franchi cominciarono a bersagliare l'esercito romano con nugoli di frecce avvelenate. Lo scompiglio fu tale che anche la stessa cavalleria non riusc\u00ec a manovrare per la vicina palude e l'abbondante fango presente sul teatro della battaglia. Alla fine della giornata molti soldati ed ufficiali romani persero la vita sul campo, e solo in pochi si salvarono nel buio della notte, ripercorrendo a ritroso i sentieri che dal Reno li avevano condotti fin l\u00ec.\nMalgrado la sconfitta subita, il fatto di essere riuscito a respingere poco prima l'incursione dei Franchi, mise in secondo piano la disfatta subita in territorio germanico oltre il Reno. Massimiano dispose, infine, di stanziare alcuni dei Franchi catturati nei territori circostanti Treveri e Bavai, e forse lo stesso re, Gennobaude, che aveva catturato poco prima."}
{"id": "1848434", "revid": "404338", "url": "https://it.wikipedia.org/wiki?curid=1848434", "title": "Grattacielo di Milano", "text": ""}
{"id": "1848436", "revid": "709565", "url": "https://it.wikipedia.org/wiki?curid=1848436", "title": "Episodi de I ragazzi della 3\u00aa C (prima stagione)", "text": "La prima stagione della serie televisiva I ragazzi della 3\u00aa C \u00e8 stata trasmessa in Italia dal 13 gennaio al 24 marzo 1987 su Italia 1.\n\"La sfida\".\nTrama.\nIl nuovo anno scolastico al Liceo Leopardi rinverdisce le antiche rivalit\u00e0 tra 3\u00aa C e 3\u00aa F. Il culmine sar\u00e0 una sfida sul ring tra Massimo Conti e il \"campione\" della 3\u00aa F, un culturista chiamato Giovannone, detto Terminator. Nonostante un tentativo di \"sabotaggio\" ai pantaloncini dell'avversario finito male, Massimo vincer\u00e0 il match grazie alla iella mandata da Jona, il bidello, a Terminator.\n\"Chicco a Superstrike\".\nTrama.\nSelezionato per il programma \"Superstrike\", un quiz condotto da Marco Columbro, Chicco, grazie alla sua grande cultura calcistica, riesce agevolmente a conquistare vincite elevate e la simpatia della famiglia Zampetti, rinunciando alle une ed all'altra per la sua incrollabile fede giallorossa: l'ultima domanda alla quale Chicco non vuole rispondere \u00e8 il risultato di -, finale di Coppa dei Campioni del 1984, vinta dalla squadra inglese e storica tragedia romanista. \n\"Le elezioni scolastiche\".\nTrama.\nLe elezioni scolastiche sono alle porte ed all'interno della 3\u00aa C si creano diverse liste politiche. Decidendo di unire i propri sforzi la classe nomina Bruno Sacchi quale rappresentante. Tuttavia il povero Bruno, una volta eletto dopo una stupenda campagna elettorale con tanto di manifesti, non riuscir\u00e0 a tener testa ad un Consiglio d'Istituto troppo severo.\n\"Tutti al mare\".\nTrama.\nChi per un motivo chi per un altro tutti i ragazzi della 3\u00aa C marinano la scuola per una gita al mare dove, volenti o nolenti, i loro destini s'incrociano ancora una volta. In questo episodio vi \u00e8 una scena in cui Chicco compare completamente nudo, insieme ad altre due ragazze, anche loro senza vestiti, conosciute grazie ad un danno alla loro automobile. Compare per la prima volta il personaggio secondario di Laura, una ragazza per la quale Bruno sente una forte attrazione, a sua insaputa ricambiata.\n\"Andiamo a vivere da soli\".\nTrama.\nUna presunta vecchia fiamma di Chicco arriva dall'America per un mese. Non avendo un posto dove poterla ospitare, Chicco, con vari espedienti, riesce a raccogliere dai suoi compagni la cifra esatta per affittare per un mese un bel appartamento. Ovviamente la truffa durer\u00e0 ben poco, e tutti i ragazzi si troveranno a vivere fianco a fianco tra difficolt\u00e0 e tante gag, fino all'inevitabile epilogo negativo...\n\"Il giornalino di classe\".\nTrama.\nDopo un malinconico tuffo nel passato nei magazzini del Leopardi, la brigata della 3\u00aa C decide di rifondare il giornale scolastico (nuovo titolo della testata \"Sintaxi - tutto quanto fa didattica\"). Il giornale avr\u00e0 breve vita per le difficolt\u00e0 della redazione a rientrare delle esose spese di stampa, ma anche per le ire di Zampetti: per ottenere maggiori introiti, i ragazzi hanno stampato sulla copertina del primo numero un arruffato fotomontaggio in cui il volto di Sharon \u00e8 sovrapposto al corpo di una ragazza di colore. Per evitare quello che lui ritiene uno scandalo, Zampetti compra tutte le copie del giornale, tanto che, coi soldi ricavati, i ragazzi penseranno gi\u00e0 a stampare un secondo numero. Ma non finisce qui, perch\u00e9 i ragazzi hanno pubblicato anche una foto che ritrae il professore d'italiano in atteggiamento molto confidenziale con la insegnante di educazione fisica. Il professore esige di conoscere il responsabile e la classe, in coro, fa il nome di Bruno. Il professore allora rivolge a Bruno un'anacronistica minaccia: lo far\u00e0 \"espellere da tutte le scuole del Regno\".\n\"La recita\".\nTrama.\nPer evitare le imminenti interrogazioni, Chicco fa credere al preside del liceo \"Leopardi\" che la scuola ricever\u00e0 la visita del preside del King's College di Londra; in realt\u00e0 \u00e8 Puccio, alla sua prima apparizione, spacciandosi col nome di Mark Hateley, calciatore del dell'epoca, il quale gradirebbe assistere ad una rappresentazione teatrale. Shakespeare sar\u00e0 interpretato in chiave eccentrica. Benedetta si assume l'incarico di organizzare la recita e scegliere gli attori, ma nessuno si dimostra all'altezza. Il preside e il professore d'italiano rimangono allibiti nel vedere il fantomatico professor Hateley apprezzare quello scempio di recita, ma alla fine Puccio \u00e8 smascherato: il professore d'italiano lo riconosce come un suo ex studente.\n\"Buon Natale\".\nTrama.\nChicco, invece delle solite noiosissime feste in famiglia, vorrebbe partire per una settimana bianca insieme a Massimo e Bruno. Ciro si offre a organizzare il viaggio tramite la sua fantomatica agenzia \"S\u00f2le International\": nove giorni a Cervinia per la ridicola cifra di centotrentamila Lire a testa; partenza alle nove davanti al bar di Totip. In seguito Bruno rinuncia perch\u00e9 preferisce stare in famiglia, mentre Chicco e Massimo il giorno della partenza arrivano puntuali in attesa del pullman, ma alle undici capiscono che Ciro li ha truffati. Anche in casa Zampetti si prepara il cenone con invitati di riguardo e alla presenza di un assurdo albero di Natale, addobbato con salami e una testa di maiale al posto della stella cometa; per Sharon si prospetta una serata noiosissima. Alla fine Chicco telefona ai compagni di classe e li convoca al bar; tutti insieme vanno a casa di Bruno pensando di trovarlo annoiato dalla festa in famiglia, come \u00e8 successo a loro. Ma l'atmosfera \u00e8 allegra e decidono di festeggiare la ricorrenza in casa di Bruno, insieme ai suoi parenti molto rustici.\n\"Voglio morire\".\nTrama.\nBruno per la prima volta s'innamora: si tratta di Luana (Isabella De Bernardi), una ragazza con la quale viaggia in treno ogni mattina. Ma il suo sentimento non \u00e8 corrisposto e lei si fidanza con un antipatico burino. Bruno tenta il suicidio, reso impossibile il pi\u00f9 delle volte dalla sua goffaggine. Grazie all'amicizia dei compagni di classe riscopre il gusto della vita e, consegnando al posto del compito in classe d'italiano una lettera a Luana, prende addirittura un 10. Tornando alla stazione, Bruno scopre che Luana \u00e8 stata piantata dal fidanzato e, dopo averla consolata, parte con lei in treno, con tutta la 3\u00aa C che li saluta...\n\"La festa\".\nTrama.\nLa festa dei diciotto anni di Sharon \u00e8 funestata dalla polizia tributaria che occupa villa Zampetti. L'unica soluzione \u00e8 trasferirsi a casa di Bruno, libera perch\u00e9 i genitori devono partecipare alla riunione condominiale che si svolge al piano superiore. Grazie a un colpo di fortuna, gli studenti della 3\u00aa F riescono a scoprire il luogo della festa e ad \"imbucarsi\". La festa \u00e8 ulteriormente movimentata dalla cannabis gettata dal balcone dai cond\u00f2mini del piano superiore, dove si svolge la riunione, per non farla scoprire alla polizia. Ma i due cond\u00f2mini sono arrestati e Spartaco Sacchi propone di finire la riunione in casa sua, ma la trova invasa dagli amici di Bruno. Dopo l'iniziale sfuriata, anche Spartaco si butta nella festa.\n\"Rossella's baby\".\nTrama.\nRossella \u00e8 rimasta incinta di Daniele e questo scatena grande agitazione all'interno della classe, coinvolta dalla continua crisi della coppia. Solo alla fine tutto rientra nella normalit\u00e0, quando Rossella riceve la notizia che si tratta solo di una gravidanza isterica."}
{"id": "1848438", "revid": "72396", "url": "https://it.wikipedia.org/wiki?curid=1848438", "title": "Prima Divisione (1921-1959)", "text": ""}
{"id": "1848439", "revid": "1266208", "url": "https://it.wikipedia.org/wiki?curid=1848439", "title": "Atalanta Bergamasca Calcio 1928-1929", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1928-1929.\nStagione.\nLa stagione non \u00e8 all'altezza della precedente. La squadra \u00e8 assegnata al girone A della Divisione Nazionale composto da 16 squadre che, assieme al girone B andranno a formare l'anno successivo i nuovi campionati a girone unico voluti dalla Federazione: la Serie A e la Serie B.\nLa squadra rimane nei bassifondi della classifica per tutto il torneo, fa una fatica immane a fare goal, terminandolo al terz'ultimo posto che varr\u00e0 l'ammissione al campionato di Serie B. A stagione in corso, il tecnico ungherese Payer viene esonerato e sostituito dall'ex giocatore Enrico Tirabassi gi\u00e0 suo vice.\nLa stagione tuttavia rimane negli annali per l'inaugurazione il 23 dicembre 1928 del nuovo stadio, intitolato al martire fascista Mario Brumana (l'attuale \"Atleti Azzurri d'Italia\" utilizzato tutt'oggi con qualche modifica), ritenuto all'epoca tra i pi\u00f9 belli d'Italia.\nOrganigramma societario.\nArea direttiva\nArea tecnica\nArea sanitaria"}
{"id": "1848444", "revid": "38120", "url": "https://it.wikipedia.org/wiki?curid=1848444", "title": "Sarta", "text": ""}
{"id": "1848449", "revid": "124785735", "url": "https://it.wikipedia.org/wiki?curid=1848449", "title": "Moviemax", "text": "Moviemax Italia S.r.l. \u00e8 stata una casa di distribuzione e produzione cinematografica italiana appartenente a Moviemax Media Group.\nStoria.\nFondata nel 2002 da Rudolph Gentile e Marco Dell'Utri, l'attivit\u00e0 di distribuzione \u00e8 iniziata nel 2004, concentrandosi a livello nazionale nei settori di cinema, televisione e home video.\nI primi film ad essere stati distribuiti sono \"Ripper - Lettera dall'inferno\", \"Talos - L'ombra del faraone\" e \"Natural City\". La Moviemax ha avuto il merito di aver distribuito e fatto conoscere il film di Richard Kelly \"Donnie Darko\", divenuto in seguito un film di culto. Tra gli altri film distribuiti \"Ghost Son\" di Lamberto Bava e \"Alpha Dog\" di Nick Cassavetes. Nel 2007 la Moviemax si cimenta nella produzione cinematografica, co-producendo \"Piano 17\" dei Manetti Bros., e producendo interamente \"Nero bifamiliare\", esordio alla regia del cantautore Federico Zampaglione.\nNel 2004 la Moviemax viene acquistata per il 51% dalla Mondo Home Entertainment, importante casa di distribuzione home video.\nIl 23 giugno 2011 Mondo Home Entertainment acquista la restante parte di Moviemax, diventandone quindi titolare al 100%.\nNel febbraio 2012 Mondo Home Entertainment viene rinominata Moviemax Media Group.\nIl 10 gennaio 2015 il tribunale di Milano ha dichiarato il fallimento della Moviemax Media Group."}
{"id": "1848452", "revid": "179980", "url": "https://it.wikipedia.org/wiki?curid=1848452", "title": "El Nacional Quito", "text": ""}
{"id": "1848453", "revid": "228587", "url": "https://it.wikipedia.org/wiki?curid=1848453", "title": "El Nacional", "text": "El Nacional pu\u00f2 riferirsi a:"}
{"id": "1848457", "revid": "107607395", "url": "https://it.wikipedia.org/wiki?curid=1848457", "title": "Rivelatore di senso ciclico", "text": "Il rivelatore di senso ciclico non \u00e8 un vero e proprio strumento di misura, (per altri strumenti di misura vedi Strumenti di misura per grandezze elettriche). Nelle linee elettriche con pi\u00f9 di una fase (bifasi, trifasi, trifasi con neutro, esafasi ecc.) per poter definire completamente il sistema, oltre alle misure di tutte le tensioni, di tutte le correnti e di tutti gli sfasamenti\ntra le tensioni e le correnti rispettive (o di misure analoghe a queste) \u00e8 indispensabile conoscere anche l'ordine di successione delle fasi, cio\u00e8 l'ordine con cui le varie fasi si seguono.\nEsiste un apparecchio capace di determinare quest'ordine che si chiama rilevatore di senso ciclico o indicatore di senso ciclico oppure sequenzioscopio o anche sequenzimetro.\nQui vedremo solamente gli indicatori di senso ciclico per le linee trifasi e trifasi con neutro.\nSe abbiamo una linea trifase con neutro \u00e8 abbastanza semplice capire quale dei quattro fili \u00e8 il neutro. Il neutro\n\u00e8 quel filo che, quando viene misurata la tensione rispetto a uno qualunque degli altri fili, d\u00e0 il valore minimo.\nOra rimane da determinare l'ordine di successione dei restanti tre fili.\nEsistono due tipi distinti di indicatori di senso ciclico:\nIndicatore di senso ciclico rotante.\nQuesto tipo di indicatore di senso ciclico \u00e8 concettualmente il pi\u00f9 ovvio, \u00e8 formato da tre elettromagneti identici posti a 120\u00b0 meccanici tra loro e questi elettromagneti agiscono su un disco in grado di ruotare sul proprio asse. I tre elettromagneti sono collegati a stella (un capo delle tre bobine degli elettromagneti \u00e8 collegato tra loro). L'altro capo delle tre bobine degli elettromagneti \u00e8 collegato a dei morsetti esterni contrassegnati con vari simboli (esempio: 1, 2, 3 oppure R, S, T oppure U, V, Z). Quando questi tre morsetti vengono collegati in derivazione alla linea esistente creano un campo rotante che agisce sul disco. Il disco, grazie a questo campo rotante, si comporta come un piccolo motore asincrono e si mette a ruotare in un verso o nell'altro. Il campo rotante ruota sicuramente seguendo il senso ciclico delle fasi ed anche il disco far\u00e0 la medesima cosa. L'ordine corretto con cui deve ruotare il disco \u00e8 segnato sullo strumento con una freccia o simile, tale freccia \u00e8 anche disegnata sul disco medesimo.&lt;br&gt;\nSe il disco ruota nel senso indicato sullo strumento significa che abbiamo individuato correttamente i fili del nostro sistema trifase.&lt;br&gt;\nSe il disco ruota nel senso contrario a quello indicato sullo strumento significa che dobbiamo invertire due collegamenti ed avremmo individuato il senso ciclico corretto.\nIndicatore di senso ciclico statico.\nQuesto indicatore di senso ciclico \u00e8 formato da due lampade ad incandescenza identiche tra loro e da un condensatore di capacit\u00e0 opportuna. Questi tre elementi (il condensatore e le due lampade) sono collegati a stella e l'altro capo di questi elementi \u00e8 collegato, come nello strumento precedente, a dei morsetti esterni contrassegnati con vari simboli (esempio: 1, 2, 3 oppure R, S, T oppure U, V, Z). Quando questi tre morsetti vengono collegati in derivazione alla linea esistente si crea una forte dissimmetria nelle varie correnti che attraversano lo strumento e perci\u00f2 i tre elementi che lo compongono. Senza entrare troppo nello specifico, (la spiegazione \u00e8 piuttosto complessa e abbastanza tecnica) ai capi delle due lampade ad incandescenze si vengono a creare due tensioni estremamente differenti e perci\u00f2 diversamente accese (o meglio, una lampada sar\u00e0 accesa in modo regolare visto che sar\u00e0 alimentata da una tensione relativamente alta, l'altra sar\u00e0 praticamente spenta visto che la tensione che la alimenta \u00e8 molto piccola). Se vengono invertiti solamente due morsetti la lampada che prima era accesa si spegne e viceversa. Nella custodia dello strumento sono visibili dall'esterno le due lampade e sull'involucro esterno sono disegnate due frecce (una freccia per ogni lampada) in modo da capire esattamente qual \u00e8 l'ordine di successione delle fasi.\nIndicatore di senso ciclico elettronico.\nEsiste un altro indicatore di senso ciclico statico usato comunemente dagli elettricisti. Questo strumento \u00e8 completamente elettronico ed \u00e8 chiamato comunemente \"duspol\", \u00e8 composto da uno strumento vero e proprio da due o tre (dipende da come sono costruiti) puntali. I puntali sono contrassegnati. Spesso questo strumento si trova integrato ad un multimetro in grado di misurare anche le varie tensioni del circuito sotto esame.&lt;br&gt;\nCollegando i due puntali su due morsetti possiamo avere solo due casi:&lt;br&gt;\nUn LED (o qualche cosa di simile) si accende oppure rimane spento.&lt;br&gt;\nCon una sola prove \u00e8 facile dedurre con quale senso si susseguono le fasi nel nostro sistema in base a come \u00e8 costruito lo strumento medesimo.&lt;br&gt;\nEs. se colleghiamo in nostro strumento tra due morsetti e la lampada si accende avremmo, per esempio, individuato il morsetto R ed il morsetto S (il terzo morsetto sar\u00e0 sicuramente il morsetto T).&lt;br&gt;\nSe invece la lampada non si accende avremmo, seguendo l'esempio precedente, individuato il morsetto S ed il morsetto R, ed anche in questo caso il terzo morsetto sar\u00e0 sicuramente il morsetto T.&lt;br&gt;\nCon uno strumento cos\u00ec congegnato \u00e8 possibile rivelare il senso ciclico delle fase anche in un sistema multifase (esafase, ecc.)."}
{"id": "1848458", "revid": "287204", "url": "https://it.wikipedia.org/wiki?curid=1848458", "title": "Antonin Panenka", "text": ""}
{"id": "1848460", "revid": "599013", "url": "https://it.wikipedia.org/wiki?curid=1848460", "title": "Ettore Boninsegna", "text": "Carriera.\nCresce nelle squadre uliciane milanesi fino ai 17 anni compiuti. Passato nelle file dell'Olona di Milano esordisce in prima squadra come attaccante. Arrivato a Bergamo per fare il servizio militare (dove viene sapientemente \"imboscato\" al Distretto dall'Atalanta), inizia a giocare nella squadra riserve nerazzurra, salvo poi conquistarsi sempre pi\u00f9 spazio fino a diventare un giocatore importante della difesa bergamasca.\nDopo l'annata 1928-1929 nel massimo campionato, si trasferisce a Taranto, dove conclude la carriera in Prima Divisione, la terza serie dell'epoca."}
{"id": "1848465", "revid": "161374", "url": "https://it.wikipedia.org/wiki?curid=1848465", "title": "Via Nazionale delle Puglie", "text": ""}
{"id": "1848466", "revid": "767487", "url": "https://it.wikipedia.org/wiki?curid=1848466", "title": "Eridio Bonardi", "text": "Caratteristiche tecniche.\nEra un centrocampista veloce dotato di un \"passo doppio\" ubriacante.\nCarriera.\nCrebbe nel Brescia con cui debutt\u00f2 in Prima divisione (la massima serie dell'epoca) militandovi per sei anni, nei quali ottenne 113 presenze e realizz\u00f2 31 reti. Fece il suo esordio con le rondinelle il 9 ottobre 1921 in Brescia- (1-1). \u00c8 rimasta celebre la rete che Eridio segn\u00f2 a Torino il 21 ottobre 1923 che permise al Brescia di battere la Juventus sul suo campo.\nNel 1927 passa all'Atalanta tra i cadetti, con la quale conferma la vena realizzativa mettendo a segno 12 reti e ottenendo la promozione nella massima serie.\nDopo un biennio con i bergamaschi viene acquistato dal Milan con cui disputa un anno con la squadra riserve; a fine stagione viene posto in lista di trasferimento.\nNegli anni seguenti si trasferisce prima al Comense (due anni tra Prima divisione e Serie B), per poi fare ritorno al Brescia (un anno con la squadra riserve) e concludere la carriera con l'Orceana in Prima Divisione, la terza serie dell'epoca."}
{"id": "1848473", "revid": "182396", "url": "https://it.wikipedia.org/wiki?curid=1848473", "title": "Ripuari", "text": ""}
{"id": "1848475", "revid": "767487", "url": "https://it.wikipedia.org/wiki?curid=1848475", "title": "Ranunculus glacialis", "text": "Il ranuncolo glaciale (nome scientifico: \"Ranunculus glacialis\" ) \u00e8 una pianta appartenente alla famiglia delle Ranunculaceae, il cui habitat sono le vette alpine.\nEtimologia.\nIl nome generico (\"Ranunculus\"), passando per il latino, deriva dal greco \"Batrachion\", e significa \u201crana\u201d (\u00e8 Plinio scrittore e naturalista latino, che c'informa di questa etimologia) in quanto molte specie di questo genere prediligono le zone umide, ombrose e paludose, habitat naturale degli anfibi. L'epiteto specifico (\"glacialis\" = \u201cdei ghiacci\u201d o \u201cdel freddo gelido\u201d) fa riferimento al suo habitat pi\u00f9 usuale.\nIl binomio scientifico attualmente accettato (\"Ranunculus glacialis\") \u00e8 stato proposto da Carl von Linn\u00e9 (1707 \u2013 1778), biologo e scrittore svedese, considerato il padre della moderna classificazione scientifica degli organismi viventi, nella pubblicazione Species Plantarum del 1753.\nDescrizione.\n\u00c8 una pianta perenne e erbacea terrestre caratterizzata da un aspetto cespitoso a portamento strisciante. L'altezza media oscilla tra 5 e 20\u00a0cm. \u00c8 inoltre definita emicriptofita scaposa (H scap), ossia \u00e8 una pianta con gemme svernanti al livello del suolo e protetta dalla lettiera o dalla neve. Tutta la pianta \u00e8 priva di cellule oleifere.\nRadici.\nLe radici sono secondarie da rizoma (mai tuberose) a forma fascicolata e ingrossate.\nInfiorescenza.\nL'infiorescenza di questa pianta pu\u00f2 presentarsi con 1 o pi\u00f9 fiori. Ogni fiore per peduncolo \u00e8 unico (monocefalo).\nFiore.\nI fiori sono ermafroditi, emiciclici e attinomorfi. I fiori sono di tipo molto arcaico anche se il perianzio(o anche pi\u00f9 esattamente il perigonio) di questo fiore \u00e8 derivato dal perianzio di tipo diploclamidato (tipico dei fiori pi\u00f9 evoluti), formato cio\u00e8 da due verticilli ben distinti e specifici: sepali e petali. Il ricettacolo (supporto per il perianzio) \u00e8 glabro. Dimensione dei fiori: 15 \u2013 30\u00a0mm.\nFrutti.\nI frutti (un poliachenio) sono degli acheni lisci a forma ovata o subsferica; sono molto numerosi, appiattiti, compressi e con un rostro o becco apicale ricurvo, ma non uncinato. Ogni achenio contiene un solo seme. Insieme formano una testa sferica posta all'apice del peduncolo fiorale. Dimensione della testa: 5 \u2013 8\u00a0mm x 7 \u2013 16\u00a0mm. Dimensione degli acheni: 2,6 \u2013 3\u00a0mm x 1,4 \u2013 2\u00a0mm. Lunghezza del becco: 0,8\u00a0\u2013 2,3\u00a0mm.\nRiproduzione.\nLa riproduzione di questa pianta avviene per via sessuata grazie all'impollinazione degli insetti pronubi (soprattutto api) in quanto \u00e8 una pianta provvista di nettare (impollinazione entomogama).\nDistribuzione e habitat.\nQueste piante riescono a sopravvivere in ambienti cos\u00ec estremi sia grazie all'habitus ridotto (minimizzando la traspirazione causata dall'elevata irradiazione solare delle alte quote o l'effetto raffreddante del vento), che abbassando il punto di congelamento producendo pi\u00f9 zuccheri o altre sostanze osmotiche. Un'altra strategia di sopravvivenza \u00e8 data da un'elevata plasticit\u00e0 di sviluppo in risposta alla distribuzione altitudinale. In altre parole l'inizio e la durata di fioritura e di sviluppo e maturazione dei sementi varia in base allo scioglimento delle nevi e naturalmente alla posizione in quota del sito (alpino o nivale).\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nIl genere \"Ranunculus\" \u00e8 un gruppo molto numeroso di piante comprendente oltre 400 specie originarie delle zone temperate e fredde del globo, delle quali quasi un centinaio appartengono alla flora spontanea italiana. La famiglia delle Ranunculaceae invece comprende oltre 2500 specie distribuite su 58 generi.\nIl numero cromosomico di \"R. glacialis\" \u00e8: 2n = 16.\nFilogenesi.\nLe specie spontanee della nostra flora sono suddivise in tre sezioni (suddivisione a carattere pratico in uso presso gli orticoltori organizzata in base al colore della corolla): \"Xanthoranunculus\" \u2013 \"Batrachium\" \u2013 \"Leucoranunculus\". La specie \"Ranunculus glacialis\" appartiene alla terza sezione (\"Leucoranunculus\") caratterizzata dall'avere i peduncoli fruttiferi diritti, acheni lisci, piante a portamento eretto con petali bianchi. Un'altra suddivisione, che prende in considerazione caratteristiche morfologiche ed anatomiche pi\u00f9 consistenti (ma fondamentalmente simili), \u00e8 quella che divide il genere in due sottogeneri (o subgeneri), assegnando il \"Ranunculus glacialis\" al subgenere \"Ranunculus\", caratterizzato da piante con fusti eretti (e quindi forniti di tessuti di sostegno), peduncoli dell'infiorescenza eretti alla fruttificazione, lamina fogliare ben sviluppata e petali bianchi (l'altro subgenere \"Batrachium\" \u00e8 dedicato soprattutto alle specie acquatiche).\nStudi pi\u00f9 recenti, di tipo cladistico in base all'analisi del DNA del plastidio e altro, hanno evidenziato che la specie \"Ranunculus glacialis\" (insieme alle specie \"Ranunculus aconitifolius\" , \"Ranunculus platanifolius\" , \"Ranunculus seguieri\" e \"Ranunculus kuepferi\" ) appartengono ad un clade ben definito (con un progenitore comune). Mentre ricerche pi\u00f9 specifiche su 75 popolazioni alpine della specie di questa voce hanno evidenziato l'esistenza di quattro gruppi distinti di popolazioni di \"Ranunculus glacialis\" (due nelle Alpi Orientali abbastanza simili e due nelle Alpi Occidentali pi\u00f9 separate geneticamente).\nA livello europeo sembra che il ceppo pi\u00f9 primitivo si sia originato nelle Alpi orientali, quindi in epoca post-glaciale abbia colonizzato il Nord Europa e pi\u00f9 recentemente i monti Pirenei.\nVariabilit\u00e0.\nLa variabilit\u00e0 di questo ranuncolo si manifesta nei seguenti caratteri:\nNell'elenco che segue sono indicate alcune variet\u00e0 (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nAlcuni ibridi.\nNell'elenco che segue sono indicati alcuni ibridi interspecifici:\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nNelle zone alpine diverse specie di ranuncoli possono essere confuse le une con le altre. Eccone alcune:\nUsi.\nFarmacia.\nQueste piante contengono l\"'anemonina\"; una sostanza particolarmente tossica per animali e uomini. Infatti gli erbivori brucano le foglie di queste piante con molta difficolt\u00e0 e solamente dopo una buona essiccazione (erba affienata) che fa evaporare le sostanze pi\u00f9 pericolose. Anche le api evitano di \"bottinare\" il nettare dei \u201cranuncoli\u201d. Sulla pelle umana queste piante possono creare delle vesciche (dermatite); mentre sulla bocca possono provocare intenso dolore e bruciore alle mucose.\nGiardinaggio.\nSono piante rustiche di facile impianto per cui spesso sono coltivate nei giardini rustici o anche alpini."}
{"id": "1848477", "revid": "1924342", "url": "https://it.wikipedia.org/wiki?curid=1848477", "title": "I've Just Begun (Having My Fun)", "text": "I've Just Begun (Having My Fun) \u00e8 una canzone della cantante statunitense Britney Spears contenuta nel suo primo greatest hits, . La canzone \u00e8 stata co-prodotta dai Bloodshy &amp; Avant e originalmente registrata per il suo quarto album, In the Zone. \u00c8 stata resa disponibile per il download digitale il 17 agosto 2004 come primo singolo ufficiale, prima della pubblicazione del greatest hits. La canzone ha un sound electro-funk che la pu\u00f2 paragonare al singolo dei No Doubt, \"Hella Good\", cos\u00ec come alle band americane funky del 1970. \"I've Just Begun (Having My Fun)\" ha ricevuto recensioni miste dalla critica, alcune la indicano come la miglior canzone della compilation mentre altre scartano il significato del testo. La canzone \u00e8 stata inclusa inoltre nella colonna sonora del film \"Le Amiche Della Sposa\"\nStoria.\n\"I've Just Begun (Having My Fun)\" inizialmente era stata realizzata per l'album In the Zone e nonostante sia stata pubblicata solo per il download digitale, ha ottenuto un buon riscontro nelle vendite online. La canzone \u00e8 stata scritta dalla stessa Spears con Michelle Bell, Christian Karlsson, Pontus Winnberg, Henrik Jonback e prodotta dal duo Bloodshy &amp; Avant, che avevano gi\u00e0 lavorato con Britney per il singolo \"Toxic\". La canzone viene pubblicata per la prima volta come bonus track nella versione europea del DVD In the Zone. Negli Stati Uniti, la canzone era resa disponibile per il download digitale gratuito nell'edizione Wal-Mart di In the Zone, grazie ad un accordo esclusivo tra Wal-Mart e la Sony. Quando a 2004 il contratto fin\u00ec, il 17 agosto 2004 la Jive Records decise di renderla disponibile su iTunes. \"I've Just Begun (Having My Fun)\" raggiunse la settima posizione della classifica di iTunes, e intanto correva voce che sarebbe stata inclusa nella tracklist di , confermando poi il tutto.\nCritica.\nStephen Thomas Erlewine di Allmusic ha detto: \"Lo scarto di In the Zone [...] \u00e8 anche meglio di alcune canzoni apparse sull'album\". Annabel Leathes della BBC Online comment\u00f2 che assieme a \"Do Somethin\"', sono \"[due] robuste canzoni inedite [che] suggeriscono che lei [Britney] pu\u00f2 ancora sfornare un altro paio di hit prima di prendersi una pausa per cantare la ninnananna alla sua prole\". Ann Powers del magazine Blender ha definito la canzone \"facilmente dimenticabile e biograficamentre inesatta\". Louis Pattison del New Musical Express afferm\u00f2 che il testo \"si accoppia piuttosto stranamente col tanto decantato desiderio di Britney di metter su famiglia\"."}
{"id": "1848481", "revid": "599013", "url": "https://it.wikipedia.org/wiki?curid=1848481", "title": "Onorato Bonzani", "text": "Biografia.\nIl suo vero cognome era Bonzanni, ma gli fu cambiato in \"Bonzani\" dall'Ufficiale dell'Anagrafe di Tortona, al suo arrivo da Torino, il quale tolse erroneamente la seconda \"n\" perch\u00e9 nel tortonese il cognome Bonzani \u00e8 molto diffuso."}
{"id": "1848482", "revid": "1745361", "url": "https://it.wikipedia.org/wiki?curid=1848482", "title": "Legame di attaccamento", "text": ""}
{"id": "1848488", "revid": "80339", "url": "https://it.wikipedia.org/wiki?curid=1848488", "title": "Monti Chersky", "text": ""}
{"id": "1848489", "revid": "78273", "url": "https://it.wikipedia.org/wiki?curid=1848489", "title": "Bellori", "text": ""}
{"id": "1848490", "revid": "547992", "url": "https://it.wikipedia.org/wiki?curid=1848490", "title": "Gerry Scotti", "text": "Come conduttore (e nelle ultime stagioni anche giudice) televisivo, ha all'attivo al 2019 circa 700 prime serate e oltre 8000 puntate di programmi in day time sulle reti Mediaset.\nBiografia.\nNasce a Camporinaldo, frazione del comune di Miradolo Terme in provincia di Pavia, il 7 agosto 1956. Figlio unico, il padre Mario \u00e8 un operaio che lavora alle rotative del \"Corriere della Sera\", mentre la madre, di Miradolo Terme, \u00e8 una casalinga. Il nome Virginio \u00e8 stato scelto dai genitori in onore ad un suo zio, mentre il nome d'arte \"Gerry\" deriva dal soprannome che, durante l'infanzia, alcuni compagni di scuola gli diedero per prenderlo in giro. Dopo alcuni anni dalla nascita del futuro presentatore, la famiglia Scotti si trasferisce a Milano, dove Virginio frequenta il liceo classico e poi si iscrive alla facolt\u00e0 di giurisprudenza, che per\u00f2 abbandoner\u00e0 fermandosi a pochi esami dalla laurea per iniziare la carriera radiofonica e televisiva, sebbene i genitori lo avessero incitato ad intraprendere la carriera di avvocato. \nVita privata.\nNel 1991 si \u00e8 sposato con Patrizia Grosso, dalla quale si \u00e8 poi separato nel 2002 e ha infine divorziato nel 2009, a causa di un presunto tradimento da parte di lei con un imprenditore. I due hanno avuto un figlio, Edoardo, nato il 10 marzo 1992. Dal 2011 \u00e8 legato sentimentalmente all'architetto Gabriella Perino, conosciuta diversi anni prima del matrimonio con Patrizia e che ha avuto modo di incontrare nuovamente grazie ai loro figli, che frequentavano la stessa scuola. Il 21 maggio 2009 manda una lettera al direttore del \"Corriere della Sera\" Ferruccio de Bortoli in cui manifesta la sua approvazione per l'apertura della chiesa cattolica nei confronti dei divorziati auspicata dal cardinale Carlo Maria Martini. Nel 2020 diventa nonno di Virginia, figlia del figlio Edoardo.\nAttivit\u00e0 radiofonica.\nRadio Milano International.\nGerry (che inizialmente si fece chiamare \"Gary\") inizia la sua carriera come presentatore radiofonico, a \"Radio Hinterland Milano2\". A fine anni settanta passer\u00e0 a \"Radio Milano International\" con le rubriche \"Il mercatino delle pulci\", dove leggeva messaggi di persone che vendevano o cercavano cose usate, e poi \"Il puntaspilli\", rubrica di annunci, per poi diventare una delle voci di punta della radio con il programma \"La mezz'ora del fagiano\".\nRadio DeeJay.\nNel periodo estivo del 1982, Gerry approda a Radio Deejay, alla quale \u00e8 stato chiamato da Claudio Cecchetto. Prima dell'incontro con quest'ultimo, Scotti aveva lavorato contemporaneamente per \"Radio Milano International\" e un'agenzia per la quale inventava testi e campagne pubblicitarie. Il responsabile di quest'agenzia gli aveva appena prenotato un biglietto aereo per gli Stati Uniti, dove si sarebbe dovuto recare per prendere parte a un corso di regia televisiva, ma arriva la telefonata di Cecchetto, che riesce a convincerlo a restare in Italia con una proposta interessante: diventare la prima voce di \"Radio Deejay\". A riguardo ha raccontato: \u00abAvevo un ottimo stipendio, un sacco di benefit, persino il dentista pagato. Cos\u00ec, quando dissi a casa che volevo darmi allo spettacolo, per poco a mia mamma non prendeva un coccolone\u00bb\nProprio grazie a Radio DeeJay non solo arriva al grande pubblico, ma sbarca anche in televisione con \"DeeJay Television\". Lascer\u00e0 questa radio solo nel 1988 per andare a \"RDS\", dove rimarr\u00e0 solo sei mesi.\nRadio R101.\nAll'inizio del 2006, dopo quasi vent'anni, torna in radio con \"Il quesito del fagiano\", in onda su R 101 (che non \u00e8 altro che la \"sua\" vecchia \"Radio Milano International\"), ed entra nel CdA della Monradio S.r.l. (la societ\u00e0 Arnoldo Mondadori Editore nata per la gestione dell'area radiofonica), dove viene nominato vicepresidente. Nell'autunno 2006 \u00e8 in onda con \"Sbanca 101\", riproposizione del suo quiz \"Passaparola\" in radio. In inverno-primavera 2007 conduce \"Regalo di compleanno\". Dal giugno 2007 \u00e8 presidente della Monradio S.r.l..\nNell'autunno 2007 torna con \"Sbanca 101\". Dal gennaio fino a giugno 2008 \u00e8 in radio con \"Smile\". Nel 2007 \u00e8 premiato con la \"Radiogrolla\", il Premio Saint Vincent per la Radio, per la categoria \"miglior voce maschile\". Dall'autunno 2008 a gennaio 2011 \u00e8 in radio con un programma di musica in onda il sabato, e in replica la domenica, chiamato \"101%\". Nel gennaio 2012 rassegna le dimissioni da presidente per troppi impegni televisivi.\nAttivit\u00e0 televisiva.\nGerry Scotti conduce quiz, variet\u00e0 e talent show, ma recita spesso anche in sit-com o film TV. Ha sempre lavorato sui canali TV di Mediaset, azienda che lo considera un suo personaggio di punta e di spicco, richiamandolo spesso in occasione di crisi di ascolto o di insuccessi di trasmissioni. Mike Bongiorno, considerato da molti il pi\u00f9 grande conduttore televisivo italiano di sempre, ha dichiarato di considerarlo il suo erede, opinione molto presente anche all'interno della societ\u00e0: secondo la societ\u00e0 di sondaggi SWG, per conto del settimanale \"Oggi\", per il 58% dei telespettatori intervistati Scotti era da ritenerersi l'erede di Bongiorno. Nel 2010 ha dichiarato di volersi ritirare dal mondo televisivo intorno ai 60 anni di et\u00e0. Poco prima di compiere 60 anni ha per\u00f2 deciso di continuare a fare televisione.\nMusica e variet\u00e0.\nDurante i primi anni Gerry si specializza nella conduzione di programmi musicali, ma non solo. Esordisce nel 1983 su Italia 1, essendo DJ di Radio DeeJay, con \"DeeJay Television\", il primo programma televisivo che trasmette videoclip musicali, l'antesignano di MTV. Nel 1985 partecipa a \"Zodiaco\" e alla versione estiva di \"DeeJay Television\", chiamata \"Video Match\", mentre l'anno successivo partecipa al \"Festivalbar 1986\" in qualit\u00e0 di cantante.\nNel 1987 conduce \"Candid Camera\", in estate \"Deejay Beach\" e in autunno \"Smile\", programma che condurr\u00e0 fino al 1990. Dal 1988 e fino al 1991 presenta tre stagioni di \"Candid Camera Show\", ottenendo un considerevole successo: la media degli ascolti supera i 4 milioni di telespettatori. In estate torna al \"Festivalbar\", che condurr\u00e0 fino al 1992 per un totale di cinque edizioni, e presenta anche \"Azzurro\" dal 1989.\nDal 10 settembre 1990 prende il posto di Raimondo Vianello ne \"Il gioco dei 9\", che conduce fino all'11 gennaio 1992, dove poi il gioco \u00e8 passato su Italia 1, per dare spazio il 13 gennaio dello stesso anno al neonato TG5. Nel 1991 conduce con Cristina D'Avena \"Sabato al circo\", con la partecipazione di Massimo Boldi. Sempre in quell'anno, Scotti interpreta il ruolo di Porthos nel TV-musical \"I tre moschettieri\". Il 1992 su Canale 5 \u00e8 l'anno de \"La grande sfida\", trasmissione del venerd\u00ec sera condotta con Natasha Stefanenko, e del poco fortunato programma del mezzogiorno \"Ore 12\", molto criticato perch\u00e9 considerato clone dei programmi di Michele Guard\u00ec in onda su Rai 2.\nDal 5 luglio al 18 settembre 1993 conduce \"Campionissimo\" su Italia 1 e in autunno della seconda edizione de \"La grande sfida\" con Valeria Marini e Nino Frassica, ma soprattutto, dal 24 ottobre 1993 al 24 aprile 1994, di \"Buona Domenica\" su Canale 5 insieme a Gabriella Carlucci. In estate conduce su Canale 5 tre speciali sulla moda: \"ModaMare\", \"Donna sotto le stelle\" e \"Bellissima\"; sempre in estate ogni domenica conduce \"Il Quizzone\". Sempre al fianco di Gabriella Carlucci condurr\u00e0 ancora dal 16 ottobre 1994 al 28 maggio 1995 \"Buona Domenica\".\nNel 1995 conduce su Canale 5 \"La sai l'ultima?\" con Paola Barale, la trasmissione musicale \"Super\", versione aggiornata della fortunata trasmissione di Maurizio Seymandi \"Superclassifica Show\", e in estate nuovamente \"Il Quizzone\". Su Italia 1 dal 3 novembre 1996 al 5 gennaio 1997, conduce il programma, che tuttavia riscuote poco successo, \"Non dimenticate lo spazzolino da denti\", insieme a una giovanissima Ambra Angiolini. Nell'autunno sempre del 1995 sbarca anche su Rete 4 all'ora di pranzo, dove conduce \"Adamo contro Eva\", ma la trasmissione sar\u00e0 chiusa dopo poco per insuccesso.\nNel 1996 conduce \"Miss &amp; Mister '96\" e \"La sai l'ultima?\". Nella primavera dello stesso anno, per Scotti arriva la prima e finora unica esperienza di conduzione televisiva in un programma non targato Fininvest/Mediaset: si tratta di \"Storie di stelle\", quattro puntate in onda al venerd\u00ec in prima serata sulla Televisione della Svizzera Italiana (l'attuale RSI La 1). All'interno dello show realizzato per la TV elvetica, Scotti incontra celebri personaggi della scena musicale italiana per sottolinearne esperienze professionali, successi, progetti futuri: il conduttore pavese \u00e8 coadiuvato da Carla Petracca. In estate, di ritorno a Mediaset, Gerry presenta ancora \"Il Quizzone\" e, dal 1\u00ba luglio al 30 settembre 1996, nel preserale di Canale 5 conduce il quiz \"Vinca il migliore\". Nel 1997 conduce ancora \"Miss &amp; Mister '97\", \"La sai l'ultima?\" con Natalia Estrada e presenta in maggio \"Striscia la notizia\" con Franco Oppini. Nel 1998 presenta su Canale 5 \"Scopriamo le carte\" con Natalia Estrada e in estate \"Forza Pap\u00e0\" con Mara Venier. Ha inoltre recitato tra il 1996 e il 1998 nella sit-com televisiva, \"Io e la mamma\" con Delia Scala. Inoltre nel 1998 ha partecipato alla settima puntata della prima edizione di \"Ciao Darwin\" dove \u00e8 stato a capo della categoria \"Calvi\".\nGrande tifoso del , ha presentato la serata di addio al calcio di Franco Baresi allo Stadio San Siro il 28 ottobre 1997, la festa scudetto rossonera nel 1999 e, il 15 dicembre dello stesso anno, la serata celebrativa per il centenario milanista dal titolo \"100 Milan - Buon Compleanno\". Tutti questi eventi sono stato trasmessi da Italia 1.\n\"Passaparola\" e \"Chi vuol essere milionario?\".\nDal 1999 Gerry approda alla fascia preserale di Canale 5, dove inizia a condurre vari quiz. L'11 gennaio dello stesso anno infatti conduce su Canale 5 \"Passaparola\", affiancato da Alessia Mancini e da altre ragazze chiamate \"Letterine\". Il programma, che Scotti condurr\u00e0 fino al 7 gennaio 2006 (tranne dal 1\u00ba marzo al 26 giugno 1999 perch\u00e9 sostituito da Claudio Lippi) quando terminer\u00e0 il suo ciclo, prende il posto dello sfortunato \"Superboll\" condotto da Fiorello e ottiene un grande successo. Dal 1\u00ba marzo al 12 giugno 1999, insieme a Gene Gnocchi (coppia gi\u00e0 rodata ad \"Il gioco dei 9\") conduce \"Striscia la notizia\". Proprio nella prima puntata di \"Striscia\" condotta dalla coppia Scotti-Gnocchi, Gerry sfonda il bancone di \"Striscia\" saltando come faceva abitualmente Ezio Greggio. Gerry ammetter\u00e0 che il salto e la rottura del bancone erano previsti ed erano stati provati, ma lo sfondamento vero e proprio non era previsto.\nIl 13 settembre 1999 riprende \"Passaparola\" sempre con successo. Viene anche trasmessa la sit-com \"Finalmente soli\", spin-off di \"Io e la mamma\"; Gerry interpreta sempre Gigi Mantelli, ma stavolta si \u00e8 sposato e fatto una famiglia; sua moglie \u00e8 interpretata da Maria Amelia Monti. Nel gennaio 2000 presenta con Roberta Lanfranchi \"Provini - Tutti pazzi per la TV\". Il 22 maggio 2000 sperimenta un nuovo quiz, un format della Endemol che mette in palio ben un miliardo di lire e che ha riscosso molto successo all'estero: \"Chi vuol essere miliardario?\" (che poi verr\u00e0 intitolato \"Chi vuol essere milionario?\"). Il gioco ottiene un grandissimo successo. Nel giugno 2000 presenta \"Un disco per l'estate\".\nL'11 settembre 2000 presenta ancora \"Passaparola\", dal 23 ottobre al 18 novembre 2000 torna a condurre \"Chi vuol essere miliardario?\", e il 20 novembre per\u00f2 riprende \"Passaparola\". In ottobre \u00e8 in onda anche la seconda serie di \"Finalmente soli\". Dal 7 gennaio al 15 aprile 2001 conduce ancora \"Chi vuol essere miliardario?\", ma la domenica e in prima serata e \"Passaparola\" nel preserale. Conduce il \"Gran gal\u00e0 della pubblicit\u00e0\" e la diciottesima edizione del \"Gran Premio Internazionale dello Spettacolo\" con Maria De Filippi. In estate conduce la 37\u00aa edizione de \"Un disco per l'estate\".\nIl 10 settembre 2001 riprende \"Passaparola\" nel preserale e dal 16 settembre al 4 novembre 2001, \"Chi vuol essere miliardario?\" nel prime time della domenica e, dal 19 novembre al 1\u00ba dicembre, in preserale. Nel 2002 tra inverno e primavera i due quiz si alternano e con l'avvento dell'euro \"Chi vuol essere miliardario?\" diventa \"Chi vuol essere milionario?\" (la domenica dal 13 gennaio al 24 febbraio e dal 22 settembre al 24 novembre 2002, in preserale dall'11 al 30 marzo, dal 13 al 25 maggio e dal 25 novembre al 14 dicembre 2002), con il raddoppio del montepremi finale. Viene poi trasmessa la terza serie di \"Finalmente soli\".\n\"La Corrida\" e \"Paperissima\".\nNel 2001 Marina Donato, moglie di Corrado, sceglie Gerry come nuovo conduttore de \"La Corrida (dilettanti alla sbaraglio)\", uno dei variet\u00e0 pi\u00f9 seguiti della storia della televisione, che condurr\u00e0 dal 16 marzo 2002 per 11 puntate, sempre al fianco del maestro Roberto Pregadio, e otterr\u00e0 altrettanto successo.\nNell'autunno 2003 a settembre conduce due speciali in prima serata per la prima edizione de \"La fabbrica del sorriso\", il primo con Michelle Hunziker e Claudio Bisio, il secondo con Alessia Marcuzzi. Riprende poi, dal 29 settembre dello stesso anno, \"Passaparola\" e sar\u00e0 trasmessa la quarta serie di \"Finalmente soli\". Dal 30 maggio al 13 giugno 2004 riprende \"Chi vuol essere milionario?\" (che aveva gi\u00e0 condotto dal 31 marzo al 10 maggio e dal 1\u00b0 al 27 settembre in preserale e dal 19 ottobre al 23 novembre 2003 nella prima serata della domenica) e in aprile con Raffaella Carr\u00e0 conduce la 21\u00aa edizione del \"Gran Premio Internazionale dello Spettacolo\". Dal 21 febbraio all'8 maggio 2004 conduce con successo la sua terza edizione de \"La Corrida\". In questo periodo si parl\u00f2 di un passaggio di testimone tra lui e Amadeus del quiz \"Chi vuol essere milionario\", ma alla fine il conduttore ravennate rimane in RAI e Scotti continua a guidare il preserale campione d'ascolti.\nNell'autunno 2004 a settembre presenta lo show della seconda edizione de \"La fabbrica del sorriso\", conduce \"Chi vuol essere milionario?\" la domenica sera in prime time (successivamente in preserale dal 10 gennaio all'11 giugno 2005) dal 3 ottobre al 28 novembre 2004 e \"Passaparola\" nel preserale dal 6 settembre al 25 dicembre 2004. Dal 10 dicembre 2004 al 28 gennaio 2005 presenta insieme a Michelle Hunziker la nona edizione di \"Paperissima\". Nel febbraio 2005 conduce il \"Gran gal\u00e0 della pubblicit\u00e0\". Da gennaio riprende \"Chi vuol essere milionario?\" nel preserale e da met\u00e0 marzo un'altra vincente edizione de \"La Corrida\". Il 14 aprile 2005 conduce una puntata di \"Striscia la notizia\" insieme a Mike Bongiorno (la puntata \u00e8 vista da 7.832.000 telespettatori).\nIl 12 settembre 2005 conduce di nuovo \"Passaparola,\" che si presenta con una nuova formula in cui il conduttore interagisce tutto il pubblico in studio. Dal 30 settembre al 4 novembre 2005 ha condotto con Michelle Hunziker \"Chi ha incastrato lo zio Gerry?\" (remake di \"Chi ha incastrato Peter Pan?\") dove i protagonisti erano bambini che si esibivano in candid camera, si raccontavano, giocavano e conducevano interviste ai vip in studio e molte altre cose; ma la trasmissione non ha ottenuto un buon successo. Dalla trasmissione \u00e8 stato tratto uno speciale natalizio \"Buon Natale con lo Zio Gerry\". In dicembre \u00e8 trasmesso il film TV \"Il mio amico Babbo Natale\" in cui recita con Lino Banfi e la notte della vigilia di Natale conduce il Concerto di Natale in Vaticano. Il 7 gennaio 2006 termina \"Passaparola\" e dal 9 gennaio al 10 giugno dello stesso anno, riprende a condurre \"Chi vuol essere milionario?\", e poi un'altra edizione di successo de \"La Corrida\" dal 14 gennaio al 1\u00ba aprile 2006. Nell'estate 2006 Scotti afferma di voler un periodo di pausa televisiva, volendosi dedicare pi\u00f9 alla \"fiction\". Ma in autunno Mediaset lo chiamer\u00e0 per risolvere pi\u00f9 di un problema.\nDal 6 ottobre all'8 dicembre 2006 presenta \"Paperissima\" insieme a Michelle Hunziker; il 4 dicembre \u00e8 richiamato in anticipo a presidiare il preserale di Canale 5, a causa dei \"flop\" di \"Formula segreta\" e \"Fattore C\", con \"Chi vuol essere milionario?\", che condurr\u00e0 fino ad aprile. Dal 18 dicembre 2006 al 6 gennaio 2007 conduce \"Striscia la notizia\" insieme a Ezio Greggio e viene trasmesso il film TV \"Il mio amico Babbo Natale 2\" in cui recita al fianco di Lino Banfi.\nDal 14 gennaio 2007 condurr\u00e0 \"Chi vuol essere milionario?\" anche la domenica, dopo la soppressione di \"Conversando\". Dal 10 marzo al 26 maggio 2007 riprender\u00e0 a condurre \"La Corrida\", con la quale otterr\u00e0 un successo strepitoso: la trasmissione chiude con la media di 33% di share.\nIl 24 settembre 2007 torna con \"Chi vuol essere milionario?\", ritorno non previsto ma causato dall'insuccesso di \"1 contro 100\". In dicembre \u00e8 trasmesso il film TV \"Finalmente Natale\" con Maria Amelia Monti. Dal 16 dicembre 2007 al 27 gennaio 2008, sospendendo \"Chi vuol essere milionario?\", conduce una nuova edizione di \"Passaparola\" nell'access prime time della domenica. Il 14 gennaio 2008 riprende \"Chi vuol essere milionario?\" e dall'8 marzo al 24 maggio 2008 torna con \"La Corrida\". Dopo l'insuccesso dell'edizione di Sanremo di Baudo-Chiambretti, il suo nome viene accostato pi\u00f9 volte al Festival. Il 21 marzo \u00e8 ospite di una puntata di \"Matrix\" dedicata a lui e chiamata \"Fenomeno Gerry\". Il 21 aprile, finito \"Chi vuol essere milionario\", conduce un nuovo quiz targato Endemol \"50 - 50\" fino al 25 maggio.\nDall'8 settembre 2008 riprende \"Chi vuol essere milionario?\" da luned\u00ec alla domenica e conduce dal 17 ottobre al 12 dicembre \"Paperissima\" il venerd\u00ec, al fianco di Michelle Hunziker. Recita anche in due film TV: marted\u00ec 28 ottobre con \"Finalmente a casa\" e marted\u00ec 25 novembre con \"Finalmente una favola\", in onda sempre su Canale 5 con Maria Amelia Monti. Dal 15 dicembre 2008 esordisce con una nuova edizione riveduta e corretta del \"Milionario\" chiamata \"Chi vuol essere milionario - Edizione straordinaria\", prolungato fino al 29 marzo 2009; dal 30 marzo al 7 giugno riprender\u00e0 il \"Milionario\" tradizionale. Sempre nel 2009, dal 10 gennaio al 4 aprile, conduce \"La Corrida\" ma questa edizione, per Gerry l'ottava, non ha il successo di quelle precedenti. Al suo fianco per\u00f2 non ci sar\u00e0 pi\u00f9 il maestro Pregadio, ma il maestro Vince Tempera. Pregadio dir\u00e0 di essere stato infastidito dall'idea di essere affiancato da un altro maestro, e motiver\u00e0 cos\u00ec la scelta di andarsene; imputa questa idea alla produzione, togliendo Gerry da qualsiasi responsabilit\u00e0.\nLe ultime edizioni del \"Milionario\", \"Italia's Got Talent\" e \"Io canto\".\nNell'agosto 2009 ha annunciato che non avrebbe proposto \"La Corrida\" nella stagione successiva e dal 31 agosto dello stesso anno ha ripreso \"Chi vuol essere milionario?\", in onda sette giorni su sette. Nel dicembre del 2009 ha partecipato come giudice alla puntata zero di \"Italia's Got Talent\", programma prodotto dalla Fascino PGT. Dal 14 dicembre 2009 al 10 gennaio 2010 per 28 puntate ha condotto, al posto del \"Milionario\", un nuovo preserale \"La stangata\". Dal 9 gennaio al 20 marzo 2010 conduce un nuovo programma: \"Io canto\", con la regia di Roberto Cenci. Dopo il successo della puntata zero, dal 12 aprile \u00e8 giudice della prima edizione di Italia's Got Talent, in onda nella primavera dello stesso anno.\nIl 6 settembre 2010 inizia la stagione televisiva con l'ultima edizione del \"Milionario\", che conduce fino al 29 luglio 2011. Dal 14 settembre conduce la seconda edizione di \"Io canto\", ottenendo buoni ascolti ma non in grado di battere il concorrente in onda su Rai 1 \"I migliori anni\" condotto da Carlo Conti. Dal 15 dicembre 2010 al 23 febbraio 2011 \u00e8 tornato al timone di \"Paperissima\", ancora al fianco di Michelle Hunziker. Terminato il variet\u00e0 di Antonio Ricci a febbraio, a marzo \u00e8 tornato in prima serata su Canale 5, sostituendo Paola Perego alla conduzione della quarta edizione de \"Lo show dei record\" e durante l'ottava e ultima puntata Gerry entra a far parte dei \"Guinness\" per aver condotto il maggior numero di puntate del quiz \"Chi vuol esser milionario?\" di tutto il mondo. Tra maggio e giugno del 2011 \u00e8 giudice della seconda edizione de \"Italia's Got Talent\".\n\"The Money Drop\" e \"The Winner Is...\".\nRiprende la stagione televisiva conducendo la terza edizione di \"Io canto\" il gioved\u00ec in prima serata. Dal 7 gennaio ritorna insieme alla De Filippi e Rudy Zerbi come giudice della terza edizione di \"Italia's Got Talent\", per poi diventare giudice esterno anche ad \"Amici di Maria De Filippi\" nella primavera 2012. Nel dicembre 2011 \u00e8 tornato nella fascia del preserale con la prima edizione del nuovo gioco \"The Money Drop\": nell'esordio della prima puntata di The Money Drop lo share \u00e8 stato circa del 24% con pi\u00f9 di cinque milioni di telespettatori. Questa stagione, inoltre, \u00e8 stata la prima dopo 11 anni che non ha visto \"Chi vuol essere milionario?\" tra i programmi del palinsesto.\nDopo 7 mesi di assenza dallo schermo, il 17 novembre 2012, riprende la stagione televisiva conducendo la prima edizione di \"The Winner Is...\", il nuovo talent-game prodotto dalla Fascino PGT, in prima serata su Canale 5, il sabato sera. Dal 12 gennaio 2013 torna come giudice insieme a Maria De Filippi e Rudy Zerbi nella quarta edizione di \"Italia's Got Talent\", terminata il 17 marzo con rinnovato successo di pubblico e critica. Dall'11 marzo 2013 al 1\u00ba giugno 2013 ha condotto la seconda edizione di \"The Money Drop\".\n\"Avanti un altro!\", \"T\u00fa s\u00ed que vales\" e \"Caduta libera\".\nDall'8 settembre al 10 novembre 2013 \u00e8 tornato alla conduzione del programma \"Io canto\", giunto alla quarta edizione, e dal 14 settembre 2013 alla giuria della quinta edizione di Italia's Got Talent insieme a Rudy Zerbi e a Maria De Filippi. Dal 10 al 12 ottobre 2013, torna alla conduzione di Striscia la Notizia (come sostituto di Michelle Hunziker) assieme a Virginia Raffaele.\nNel marzo 2014 subentra a Paolo Bonolis nella conduzione di \"Avanti un altro!\", sostituzione che \u00e8 poi proseguita dal 31 marzo al 6 giugno 2014, e non pi\u00f9 al 18 luglio come inizialmente previsto per evitare le sovrapposizioni con il Flop di ascolti. La trasmissione \u00e8 andata in onda su Mediaset Play, ma in replica.\nRicomincia la stagione televisiva il 27 settembre 2014 conducendo insieme a Federica Panicucci una serata speciale in diretta dall'Arena di Verona intitolata \"Intimissimi on Ice - OperaPop \"dedicata al pattinaggio sul ghiaccio. Dal 4 ottobre 2014 ha ripreso il ruolo di giurato insieme a Maria de Filippi e Rudy Zerbi per il nuovo talent \"T\u00f9 s\u00ec que vales\" che ha sostituito \"Italia's Got Talent\" (approdato su SKY). Il 20 ottobre ha condotto la settima puntata dell'edizione 2014 di \"Zelig\" insieme a Teresa Mannino. Dal 27 al 30 dicembre 2014, Bonolis e Scotti hanno condotto insieme 4 puntate speciali di \"Avanti un altro!\", dedicate alle festivit\u00e0 natalizie e che hanno fatto da traino per la staffetta fra i due conduttori, con la conduzione affidata al solo Scotti, a partire dal 2 gennaio 2015, sempre affiancato da Luca Laurenti. Paolo Bonolis ritorner\u00e0 al timone di \"Avanti un altro\" dal 12 al 30 aprile 2015 conducendolo nuovamente in coppia con Gerry Scotti. Dal 17 febbraio al 6 aprile 2015 ha condotto la sesta edizione de \"Lo show dei record, \"accompagnato per la prima volta dal figlio Edoardo in veste di inviato. Dal 4 maggio al 26 giugno 2015, conduce nella fascia preserale di Canale 5, per un totale di 48 puntate, un nuovo gioco a quiz intitolato \"Caduta libera\".\nRicomincia la stagione televisiva il 12 settembre 2015 partecipando come giudice alla seconda edizione di \"T\u00f9 s\u00ec que vales\" insieme a Maria De Filippi, Rudy Zerbi e Mara Venier. Il 23 e 24 settembre 2015 ha condotto insieme a Michelle Hunziker la terza e la quarta puntata della 28\u00aa edizione di Striscia la notizia. Dal 4 gennaio al 15 luglio 2016 ha condotto nel preserale di Canale 5 la seconda edizione di \"Caduta libera\". Il programma, riscuote grande successo di pubblico e critica, in alcune occasioni battendo anche \"L'Eredit\u00e0\" e riabilitando la carriera di Scotti, che fino a poco prima aveva conosciuto un periodo di crisi, in cui registrava buoni ascolti solo quando ricopriva il ruolo di giudice in \"Italia's got talent\" e \"T\u00fa s\u00ed que vales\". Dal 2 al 23 giugno 2016, per quattro puntate, conduce in prima serata il programma di magia \"Masters of Magic\".\nRicomincia la stagione televisiva il 10 settembre 2016 conducendo in prima serata una puntata speciale di \"Caduta libera\" intitolata \"Caduta libera - La rivincita dei campioni\". Dal 12 settembre 2016 al 14 gennaio 2017 ha condotto la terza edizione del programma nel preserale di Canale 5 con rinnovato successo. Dal 24 settembre 2016 torna nella giuria di \"T\u00fa s\u00ed que vales\" per la terza edizione insieme a Maria De Filippi, Rudy Zerbi, Mara Venier e Teo Mammucari. Il 5 ottobre torna a Striscia conducendo una puntata accanto a Michelle Hunziker. Nel dicembre 2016 conduce in prima serata le prime due puntate del nuovo talent dedicato ai bambini \"Little Big Show\", pi\u00f9 una puntata natalizia del nuovo variet\u00e0 di Canale 5 \"House Party\" con Laura Pausini andata in onda il 21 dicembre 2016. Dal 30 aprile al 14 luglio 2017 ha condotto la quarta edizione di \"Caduta libera\", e nel giugno dello stesso anno presenta la seconda edizione del talent show \"The Winner Is...\".\n\"The Wall\", il ritorno del \"Milionario\" e \"Conto alla rovescia\".\nRicomincia la stagione televisiva l'11 settembre 2017 conducendo nel preserale la quinta edizione di \"Caduta libera\" fino al 19 novembre. Nello stesso mese torna alla giuria della quarta edizione di \"T\u00fa s\u00ed que vales\" insieme a Maria De Filippi, Rudy Zerbi, Mara Venier e Teo Mammucari. Dal 20 novembre 2017 al 7 gennaio 2018 conduce nel preserale un nuovo game show, \"The Wall\", la cui prima edizione ebbe un notevole successo da parte del pubblico. Dall'8 gennaio al 3 febbraio 2018 torna a condurre \"Striscia la notizia\" con Michelle Hunziker per poi lasciare il posto a Ficarra e Picone dal 5 febbraio al 9 giugno 2018. Dal 23 aprile al 13 giugno 2018 ha condotto la sesta edizione di \"Caduta libera\".\nRiprende la stagione televisiva il 9 settembre 2018 conducendo la settima edizione di \"Caduta libera\" nel preserale fino al 18 novembre. Dal 19 novembre 2018 al 6 gennaio 2019 ha condotto sempre nel preserale la seconda edizione di \"The Wall\" che ha visto ricrescere gli ascolti rispetto alle puntate in prima serata. Dal 29 settembre 2018 riprende il ruolo di giurato nella quinta edizione di \"T\u00fa s\u00ed que vales\" insieme a Maria De Filippi, Rudy Zerbi, Teo Mammucari e Iva Zanicchi. Dal 7 dicembre 2018 al 14 marzo 2019 riprende la conduzione di \"Chi vuol essere milionario?\" con la tredicesima edizione in prima serata (celebrativa dei 20 anni del format) dopo sette anni di assenza. L'11 aprile 2019 \u00e8 ospite de \"I tre tenori\" al \"Maurizio Costanzo Show\" insieme a Paolo Bonolis e Carlo Conti. Dal 15 aprile all'8 giugno 2019 torna a condurre \"Striscia la notizia\" con Michelle Hunziker. Dal 21 aprile 2019 conduce nel preserale l'ottava edizione di \"Caduta libera\" ininterrottamente fino al 17 novembre 2019. Per la prima volta \u00e8 andato in onda anche per tutta l'estate e dal 24 giugno all'8 settembre il programma cambia nome in \"Caduta libera Splash\".\nDal 19 ottobre 2019 torna alla giuria della sesta edizione di \"T\u00fa s\u00ed que vales\" insieme a Rudy Zerbi, Maria De Filippi, Teo Mammucari e Sabrina Ferilli. Al termine di \"Caduta libera\", dal 18 novembre 2019 al 5 gennaio 2020 conduce sempre nel preserale il nuovo gioco \"Conto alla rovescia\" da lui stesso ideato. Il 7 Novembre 2019 \u00e8 ospite nella prima puntata di \"Adrian Live - Questa \u00e8 la storia...\". Dal 22 gennaio 2020 conduce in prima serata la quattordicesima edizione di \"Chi vuol essere milionario?\" per sei puntate fino al 4 marzo 2020. Dal 2 marzo torna alla conduzione di \"Striscia la notizia\", dapprima con l'imitatrice Francesca Manzini, e dal 9 marzo successivo con Michelle Hunziker fino a fine stagione.\nDal 7 settembre 2020 riprende la stagione televisiva con tre programmi: dal 7 settembre al 18 novembre 2020 ha condotto nel preserale la nona edizione di \"Caduta libera, i\"nterrotta prima del previsto a causa della positivit\u00e0 del conduttore al COVID-19 rilevata a fine ottobre, mentre dal 10 settembre al 5 novembre 2020 ha condotto in prima serata la quindicesima edizione di \"Chi vuol essere milionario?\" con nove puntate registrate nello storico Michelangelo Studio di Cologno Monzese. Dal 12 settembre al 29 novembre 2020 \u00e8 inoltre tornato alla giuria della settima edizione di \"T\u00fa s\u00ed que vales\" insieme ai suoi storici colleghi, ma tuttavia a causa della sua positivit\u00e0 al COVID-19 \u00e8 stato costretto per alcune puntate a partecipare in collegamento da casa sua. Dall'8 marzo al 12 giugno 2021, dopo essere guarito dal COVID-19, \u00e8 tornato a condurre \"Striscia la notizia\" prima insieme a Francesca Manzini e poi insieme a Michelle Hunziker.\nDal 30 agosto 2021 riprende la stagione televisiva conducendo la decima edizione di \"Caduta libera\" nel preserale fino all'11 dicembre 2021. Si tratta del ritorno del programma dopo 9 mesi dall'ultima edizione, la precedente, interrotta a causa della positivit\u00e0 del presentatore al COVID-19, e dopo un lungo periodo di repliche. Dal 18 settembre al 27 novembre 2021, ogni sabato, \u00e8 tornato alla giuria dell'ottava edizione di \"T\u00fa s\u00ed que vales\" insieme a Rudy Zerbi, Maria De Filippi, Teo Mammucari e Sabrina Ferilli. Al termine dell'edizione in preserale, dal 16 dicembre 2021 al 5 gennaio 2022 ha condotto in prima serata quattro puntate speciali di \"Caduta libera\" intitolate \"Caduta libera - Campionissimi\". Dal 28 febbraio ritorna a condurre Striscia la notizia prima con Francesca Manzini fino al 26 marzo, poi dal 28 marzo fino al termine della stagione con Michelle Hunziker\nAttivit\u00e0 musicale.\nNella sua carriera, Gerry Scotti ha inciso anche alcuni dischi di successo, spesso sigle di sue trasmissioni televisive. I suoi cantanti preferiti sono David Bowie e Zucchero Fornaciari, di cui fa anche una simpatica imitazione e col quale ha duettato il 14 giugno 2008 cantando \"Per colpa di chi\" sul palco di San Siro durante l\"'All the Best World Tour\".\nAttivit\u00e0 politica.\nAlle elezioni politiche del 1987 fu candidato nel collegio di Milano alla Camera dei deputati nelle file del Partito Socialista Italiano, allora guidato da Bettino Craxi, e venne eletto deputato con pi\u00f9 di 9\u00a0286 preferenze (la tornata elettorale vide affermarsi come primo partito la Democrazia Cristiana, con la nomina a presidente del consiglio di Giovanni Goria). Anche a lui, oltre a Sandra Milo e ad altri personaggi dello spettacolo, si rifer\u00ec Rino Formica quando accus\u00f2 Craxi di aver infarcito l'Assemblea Nazionale (organo sostitutivo del Comitato Centrale) del PSI di \"nani e ballerine\". Il suo mandato fin\u00ec il 22 aprile 1992.\nSui suoi manifesti elettorali compare con un garofano bianco che fa l'occhiolino dicendo: \u00abForse un garofano starebbe bene anche a voi\u00bb. Nel 1988 firm\u00f2 la prefazione al libro \"Dove andiamo a ballare questa sera? Guida a 250 discoteche italiane\" del socialista Gianni De Michelis, allora vicepresidente del Consiglio dei ministri.\nDa quando non \u00e8 pi\u00f9 impegnato in politica, Scotti parla molto raramente dei suoi 5 anni come parlamentare, dicendo sempre di considerarli un'esperienza negativa, che non ha potuto svolgere al meglio e da cui non ha ricavato stimoli; durante il suo mandato parlamentare, infatti, si fece notare soprattutto per le assenze.\nHa per\u00f2 rivelato: \u00abMi affidarono le questioni (condizioni) giovanili e io presi la cosa talmente sul serio che cominciai a tempestare la Camera di proposte su proposte. Rimasero tutte inascoltate, lettera morta. Cos\u00ec non mi ricandidai e tornai alla tv\u00bb. Ha presentato in totale nel suo mandato, 33 progetti di legge, di cui 26 solo nel 1987 e firmato 24 atti di indirizzo e controllo.\nNel 2014 l'allora presidente del consiglio Matteo Renzi dichiara di aver ricevuto una richiesta da parte di Scotti di rinunciare al vitalizio che gli sarebbe spettato come ex deputato al compimento dei 65 anni di et\u00e0. Scotti ha inoltre deciso che, qualora non gli fosse consentito di rinunciarvi, percepir\u00e0 comunque la somma mensile prevista (1400 euro circa) ma la doner\u00e0 interamente alle famiglie che hanno perso un congiunto sul posto di lavoro.\nAltre attivit\u00e0.\nPer molti anni \u00e8 stato sponsor-man della Riso Scotti S.p.A., industria alimentare con sede a Pavia (anche se, pur portando lo stesso cognome ed essendo originario dello stesso territorio, non ha legami di parentela con la famiglia Scotti titolare dell'azienda). Dal 2006 non \u00e8 pi\u00f9 solo testimonial dei prodotti Riso Scotti ma \u00e8 anche diventato socio, con il 10% del capitale, della \"Riso Scotti Snack\", societ\u00e0 nata nel 2001 e controllata dalla casa madre per il 65%. Nel corso della carriera ha prestato la sua immagine come testimonial di numerosi altri marchi di vari settori, come Motta, Genialloyd, Rovagnati, Omnitel, Edison, Star e Pata.\nAmante del buon vino ed appassionato di viticoltura, passione tramandatagli dal nonno, dal 2017 \u00e8 socio dell'azienda vinicola \"Giorgi Wines\" di Canneto Pavese, nell'Oltrep\u00f2 Pavese, con la quale produce una propria linea di vini tipici locali.\nCon l'amico impresario Giancarlo Fontana costituisce a met\u00e0 degli anni '80 la \"Good Time Production\", una societ\u00e0 che si occupa di gestire la sua immagine e, successivamente la \"Fontana &amp; Associati\", societ\u00e0 che si occupa del management di numerosi artisti. Negli anni '90, sempre insieme a Fontana, fonda la \"Michelangelo Studio\", societ\u00e0 proprietaria di uno studio televisivo tra i pi\u00f9 grandi e tecnologicamente avanzati d'Europa situato a Cologno Monzese in via Michelangelo Buonarroti, 31. Nello studio, un ex capannone dove venivano realizzati trafilati, che ha anche una palazzina attigua, vengono realizzate convention, eventi speciali, spot, alcuni programmi per la Tv Svizzera, ma soprattutto trasmissioni Mediaset condotte da Gerry Scotti come \"Super\", \"Chi vuol essere milionario?\" (2000-2008 e nuovamente dal 2020), \"Conto alla rovescia\" (2019) e la sitcom \"Finalmente soli\" (1999-2004)."}
{"id": "1848491", "revid": "180559", "url": "https://it.wikipedia.org/wiki?curid=1848491", "title": "Paperino e la margherita", "text": "Paperino e la margherita (\"Wild About Flowers\") \u00e8 una storia di 10 tavole scritta da Carl Barks e pubblicata per la prima volta sul numero 117 di \"Walt Disney's Comics and Stories\" del giugno 1950.\nIn Italia fu pubblicata la prima volta sul numero 109 degli \"Albi tascabili di Topolino\" dell'8 agosto 1960.\nTrama.\nGiunta la primavera, i membri del club dei fiori selvatici di Paperopoli si recano sulle colline in cerca di margherite da regalare alle proprie ragazze, le quali cos\u00ec li sceglieranno come cavalieri per un picnic. \nAnche Paperino \u00e8 alla ricerca di una margherita da regalare a Paperina, ma non \u00e8 il solo, in quanto anche il cugino Gastone ne \u00e8 alla ricerca. \nDopo una serie di avventure, tra cui anche una inondazione, saranno Qui, Quo e Qua a trovare delle margherite e a regalarle a Paperina, diventando cos\u00ec i suoi cavalieri al picnic.\nNote.\nL'idea base della storia verr\u00e0 ripresa da Barks per la storia \"Paperino e la gara dei Raspasabbia\" del 1959."}
{"id": "1848493", "revid": "260676", "url": "https://it.wikipedia.org/wiki?curid=1848493", "title": "Fausto Bertinotti", "text": "Gi\u00e0 segretario del Partito della Rifondazione Comunista dal 1994 al 2006, \u00e8 stato presidente della Camera dei Deputati dal 2006 al 2008.\nIdeologicamente a cavallo tra comunismo ingraiano e socialismo lombardiano, Bertinotti \u00e8 un convinto movimentista, politicamente vicino all'esperienza dei contemporanei movimenti sociali radicali (in particolar modo \"no-global\"), pacifista e nonviolento. \u00c8 stato inoltre per molti anni un sindacalista della CGIL, iscritto dapprima nel Partito Socialista Italiano, poi, dopo una breve esperienza nelle file del Partito Socialista Italiano di Unit\u00e0 Proletaria, nel Partito Comunista Italiano e, a seguito della sua dissoluzione, nel Partito Democratico della Sinistra, entrando infine a far parte di Rifondazione.\nBiografia.\nL'infanzia e l'adolescenza.\nFausto Bertinotti nasce a Milano, nel quartiere di Precotto, da Enrico, macchinista delle Ferrovie dello Stato, e da Rosa, casalinga. \u00c8 il secondogenito, dopo Ferruccio, anche lui ferroviere. Nel 1957 si trasferisce con tutta la famiglia nel paese natale paterno, Varallo Pombia. Nel 1962 si diploma, con tre anni di ritardo per via di alcune bocciature, come perito elettronico all'istituto Omar di Novara.\nNel 1965 sposa la diciottenne Gabriella Fagno; la cerimonia avviene in chiesa per volont\u00e0 di sua madre, in quanto Fausto Bertinotti si \u00e8 sempre dichiarato non credente. Nel 1970 nasce il suo unico figlio, Duccio, cos\u00ec chiamato in onore del partigiano Duccio Galimberti.\n\u00c8 un grande appassionato di calcio e tifoso del Milan.\nIl sindacato.\nAderisce al Partito Socialista Italiano nel 1960. Nel 1964 entra nella CGIL, diventando segretario della Federazione Italiana degli Operai Tessili (FIOT) di Sesto San Giovanni, e tre anni dopo diviene segretario della Camera del lavoro di Novara. Sempre nel 1964 \u00e8 tra i socialisti che rifiutano di fare del PSI un partito di Governo e aderir\u00e0 allo PSIUP che nel 1972 confluir\u00e0 nel Partito Comunista Italiano. Dal 1975 al 1985 \u00e8 segretario regionale della CGIL piemontese (si era infatti trasferito a Torino). Diventa il leader della corrente pi\u00f9 a sinistra della CGIL, ovvero \"Essere sindacato\", fortemente critica nei confronti della politica di concertazione condotta dalla maggioranza.\nDa questa importante prospettiva prende parte alle lotte operaie di quel tempo, e quindi a quella degli operai della FIAT nel 1980, terminata con i 35 giorni di sciopero e la marcia dei quarantamila che segn\u00f2 una disfatta per il sindacato e per il PCI che quella lotta sostenne. Come sindacalista, sosterr\u00e0 la necessit\u00e0 di far valere il diritto di sciopero contro \"le ingiustizie della classe padronale\". Nel 1985 entra nella segreteria nazionale della CGIL e si trasferisce a Roma.\nTra il 1989 e il 1991 \u00e8 tra i comunisti che non accettano lo scioglimento del PCI, ma seguir\u00e0 poi il consiglio di Pietro Ingrao, suo storico punto di riferimento, di aderire al Partito Democratico della Sinistra. Nel maggio 1993 lasci\u00f2 il PDS, accusandolo di condotta incoerente al proprio mandato elettorale causata dalla determinante astensione, al voto di fiducia, per la creazione del Governo Ciampi. A settembre accetta l'invito di Armando Cossutta e Lucio Magri di iscriversi al Partito della Rifondazione Comunista per diventarne, nel gennaio 1994, segretario nazionale. Con l'accettazione della carica di segretario del Partito della Rifondazione Comunista deve abbandonare ogni incarico sindacale.\nLa politica.\nNei primi anni sessanta milita nel Partito Socialista Italiano all'interno della corrente di sinistra di Riccardo Lombardi. Quando nel 1966 il PSI si riunifica col Partito Socialista Democratico Italiano, Bertinotti il giorno prima della fusione non aderisce al nuovo partito. Entra quindi nel Partito Socialista Italiano di Unit\u00e0 Proletaria, che successivamente nel 1972 confluir\u00e0 in maggioranza nel Partito Comunista Italiano. Il 12 settembre 1972 Bertinotti viene cooptato nel Comitato Regionale piemontese del PCI.\nNel PCI Bertinotti si avvicina a Pietro Ingrao e, da ingraiano, nel 1989-1991 si oppone alla nascita del Partito Democratico della Sinistra, accettando poi di militarvi fino al 10 maggio 1993 nella corrente dei Comunisti Democratici.\nPartito della Rifondazione Comunista.\nGli inizi.\nIl 28 settembre 1993 Bertinotti si iscrive al Partito della Rifondazione Comunista, consapevole che pochi mesi dopo ne sarebbe diventato il segretario nazionale, grazie all'accordo tra la corrente di Armando Cossutta e quella di Lucio Magri nel gennaio 1994, per estromettere da segretario Sergio Garavini, che aveva diretto il partito fin dalla fondazione. Curiosamente Bertinotti il 23 aprile 1985 era entrato nella segreteria confederale della CGIL prendendo anche allora il posto di Garavini.\nNel 1995 Bertinotti, insieme a Cossutta, decide di rompere l'unit\u00e0 con i partiti dell'Alleanza dei Progressisti e di votare contro la fiducia al neonato Governo Dini, proposto dal Presidente Oscar Luigi Scalfaro per impedire le elezioni invocate da Silvio Berlusconi dopo che Umberto Bossi aveva rotto l'alleanza di centro-destra facendone cadere il governo; contro la scelta di Bertinotti e Cossutta si schierano Garavini, Lucio Magri, Rino Serri e complessivamente 12 deputati, 3 senatori e 2 europarlamentari del PRC. I parlamentari dissidenti del PRC salvano con il loro voto il Governo Dini ed escono dal partito.\nGrazie a questo salvataggio, vengono evitate le elezioni anticipate invocate da Berlusconi e il centro-sinistra guadagna i 12 mesi di tempo sufficienti per recuperare il consenso popolare facendo dimenticare \"il ribaltone\" e vincendo le elezioni del 1996, concedendo al partito di Bertinotti e Cossutta un patto di \"desistenza\" che consentir\u00e0 al PRC di portare ancora i suoi rappresentanti in Parlamento. Con l'uscita di Garavini, dei dirigenti ex ingraiani a lui pi\u00f9 vicini, e della corrente di Magri, Bertinotti dapprima resta subalterno a Cossutta, ma poi unisce progressivamente attorno alla sua corrente tutte le anime non filosovietiche rimaste nel partito, compresa la maggioranza degli ex aderenti a Democrazia Proletaria, arrivando a mettere in minoranza la corrente di Cossutta.\nSegreteria.\nLa carica di segretario del PRC gli \u00e8 confermata anche nel terzo (dicembre 1996), quarto (marzo 1999), quinto (aprile 2002) e sesto (marzo 2005) congresso di Rifondazione. In quest'ultimo, per\u00f2, la sua relazione ottiene meno consensi del solito, attestandosi circa al 59% delle preferenze. In seguito all'elezione a Presidente della Camera dei Deputati si ritira da segretario del partito e il 7 maggio 2006, il Comitato politico nazionale di Rifondazione Comunista elegge segretario Franco Giordano.\nRapporto con il centro-sinistra.\n1996: Il patto di desistenza.\nAlleato della coalizione dei \"Progressisti\" perdente alle elezioni politiche del 1994, stipula un patto di desistenza con L'Ulivo nel 1996: Rifondazione non si sarebbe presentata in alcuni collegi uninominali alla Camera e al Senato, dando ai suoi elettori l'indicazione di votare per i candidati scelti da Romano Prodi, e il centro-sinistra avrebbe fatto lo stesso, cio\u00e8 non si sarebbe presentato in alcuni collegi, favorendo cos\u00ec l'elezione dei candidati di Rifondazione Comunista.\n1998: Il ritiro della fiducia a Prodi.\nLe elezioni politiche del 1996 sono vinte dall'Ulivo e Prodi viene nominato Presidente del Consiglio. Non mancano, durante il suo governo, attriti con Rifondazione Comunista sulla riforma delle pensioni e soprattutto sulla legge finanziaria del 1998 quando, dopo aver votato \"a scatola chiusa\" due leggi finanziarie indigeste, Prodi si aspetta di incassare il terzo \"s\u00ec\" bertinottiano (\"senza prendere ordini da chi non fa parte del governo\") nel voto di fiducia. Ma il PRC vota contro, il governo cade e alcuni esponenti abbandonano il PRC fondando il Partito dei Comunisti Italiani, con a capo Armando Cossutta e Oliviero Diliberto. Il Segretario del PDS, Massimo D'Alema, diventa cos\u00ec Presidente del Consiglio del successivo governo, con l'appoggio del nuovo gruppo dei Comunisti Italiani di Diliberto-Cossutta e con l'appoggio di Clemente Mastella, passato dalle file di centrodestra a quelle del centro-sinistra.\nIl PRC, indebolito dalla scissione, alle elezioni europee del 1999 ha un sostanziale insuccesso, ma Bertinotti risulta comunque eletto deputato al Parlamento di Strasburgo. Nelle elezioni politiche del 2001, Rifondazione Comunista \u00e8 promotrice di una desistenza unilaterale nei confronti della coalizione dell'Ulivo, che candida alla presidenza del consiglio Francesco Rutelli. Ottenendo il 5 per cento nel proporzionale alla Camera e alcuni senatori con il riparto proporzionale, Rifondazione Comunista riesce a mantenere una sua rappresentanza in Parlamento.\n2002: Il disgelo con l'Ulivo e la nascita dell'Unione.\nDal 2002 inizia il disgelo tra Rifondazione e il Centro-sinistra, che si alleano sia alle elezioni amministrative, sia alle elezioni regionali del 2005, nettamente vinte dall'Unione, la nuova denominazione dell'alleanza di centro-sinistra, di cui Rifondazione entra a far parte.\nNel frattempo, Bertinotti \u00e8 eletto al Parlamento europeo alle elezioni europee del 2004, ricevendo in tutta Italia circa 380\u00a0000 preferenze. Iscritto al gruppo della Sinistra Unitaria Europea - Sinistra Verde Nordica di cui \u00e8 Presidente, \u00e8 membro della Commissione per i problemi economici e monetari; della Commissione giuridica; della Delegazione alla commissione parlamentare mista UE-ex Repubblica iugoslava di Macedonia. Si dimette quindi dalla Camera dei Deputati.\n2005: le primarie dell'Unione.\nAlle elezioni primarie del 16 ottobre 2005 per la scelta del capo della coalizione dell'Unione alle elezioni politiche del 2006, Bertinotti arriva secondo dopo Prodi, raccogliendo 631.592 voti (il 14,7% dei consensi). La campagna elettorale era basata sullo slogan \"Voglio...\": tramite internet o post-it i cittadini potevano completare lo slogan indicando cosa volevano dalla coalizione di centro-sinistra.\n2007: le critiche a Prodi.\nIn alcune interviste Bertinotti rilascia dichiarazioni che fanno scalpore e vengono interpretate dalla stampa nazionale come segnale della prossima caduta del governo Prodi. Bertinotti paragona Prodi a Vincenzo Cardarelli, \u00abil pi\u00f9 grande poeta morente\u00bb, paragona il suo governo ad un \"brodino caldo\", dichiara \u00abquesto governo ha fallito\u00bb. In seguito non smentir\u00e0 le sue dichiarazioni e il partito di cui \u00e8 \"leader\" di fatto ne prende le difese dopo gli attacchi di alcuni \"prodiani\". Tuttavia il PRC continua a far parte del governo e della maggioranza che cadr\u00e0 pochi mesi dopo in seguito alla sottrazione della fiducia da parte del movimento politico di Mastella - ex guardasigilli del Governo Prodi - come per altro confermato durante la trasmissione \"Che tempo che fa\" da Prodi stesso. Tuttavia da mesi si consumavano continue schermaglie tra Rifondazione, Popolari-UDEUR e Italia dei Valori, che logorarono la stabilit\u00e0 della compagine governativa.\nIn un'intervista del 7 aprile 2008, prima delle elezioni politiche, Romano Prodi attribu\u00ec la caduta del governo a \u00abchi ha minato continuamente l'azione del governo, di chi ha fatto certe dichiarazioni istituzionalmente opinabili...\u00bb, parole che hanno fatto ritenere si riferisse a Bertinotti. A due giorni dal voto, dopo la disfatta elettorale che segna la scomparsa del PRC dal Parlamento, Prodi dichiarer\u00e0 in un'intervista \u00abA Bertinotti consiglio di rinfrancarsi con un brodino riscaldato\u00bb. Prodi osserv\u00f2 anche come i responsabili principali della caduta del suo governo, i partiti della sinistra radicale e l'UDEUR, fossero rimasti spazzati via dalle elezioni e comment\u00f2 il fatto con le parole \u00absi dorme nel letto che si \u00e8 preparato\u00bb.\nIl 6 maggio 2009 Silvio Sircana, ex-portavoce del governo Prodi, dichiar\u00f2 in un'intervista: \u00abProdi \u00e8 colui che si \u00e8 speso e non poco per \"sdoganare\" Bertinotti, dandogli l'occasione, miseramente sprecata, come Presidente della Camera, di dimostrare che la questione comunista era definitivamente superata\u00bb.\nAppoggio ai \"movimenti\".\nA partire dal 2001, Bertinotti porta il PRC ad assumere posizioni vicine al movimento alter-mondialista. L'appoggio e la condivisione delle istanze dei movimenti diviene caratteristica della politica del PRC, numerosi esponenti vengono eletti nelle liste di Rifondazione, come Vittorio Agnoletto, Luisa Morgantini, Daniele Farina, Francesco Saverio Caruso. Nel 2004, grazie anche al PRC, nasce un importante organismo politico europeo della sinistra d'alternativa, la Sinistra Europea.\nL'abolizione della propriet\u00e0 privata.\nNel marzo del 2005 rilasci\u00f2 una intervista al \"Corriere della Sera\" in cui dichiar\u00f2: \u00abCerto: la propriet\u00e0 privata non si pu\u00f2 abrogare per decreto. Ma \u00e8 un obiettivo\u00bb.\nReferendum.\nArticolo 18.\n\u00c8 tra i promotori del referendum del 2003 sull'estensione dell'articolo 18 dello statuto dei lavoratori anche ai lavoratori subordinati delle aziende con meno di 16 dipendenti. Il referendum fallisce per il mancato raggiungimento del \"quorum\" di votanti.\nFecondazione assistita.\nAi referendum sulla fecondazione assistita del 12 e 13 giugno del 2005, sostiene il \"s\u00ec\" per tutti e quattro i quesiti. Il referendum fallisce per il mancato raggiungimento del \"quorum\" di votanti (solo il 25,5% degli aventi diritto si reca alle urne, la percentuale pi\u00f9 bassa nella storia referendaria della Repubblica).\nPresidente della Camera dei deputati.\nIl 29 aprile 2006 Bertinotti \u00e8 eletto Presidente della Camera dei deputati della Repubblica Italiana alla quarta votazione, superando con 337 voti la soglia dei 305 richiesti dal \"quorum\". Ha concluso il suo incarico il 29 aprile 2008.\nContestazioni.\nNel marzo 2007 viene contestato dai militanti dei Collettivi Universitari durante un convegno all'Universit\u00e0 La Sapienza di Roma. con l'accusa di non aver contrastato il rifinanziamento della missione militare in Afghanistan e di aver appoggiato la missione militare in Libano (fine 2006). Nel 2008, durante il corteo del primo maggio a Torino, viene contestato da alcuni giovani dei centri sociali, a causa della sua partecipazione alla Fiera Internazionale del Libro, dedicata all'anniversario della fondazione dello stato di Israele.\nCandidato a Presidente del Consiglio de la Sinistra l'Arcobaleno.\nPer le elezioni politiche del 13 e 14 aprile 2008, Bertinotti \u00e8 stato scelto come capo della coalizione per la Sinistra l'Arcobaleno, che vede uniti sotto uno stesso simbolo, che non presenta la storica falce e martello, Rifondazione Comunista, Partito dei Comunisti Italiani, Verdi e Sinistra Democratica. Questo simbolo non supera la quota percentuale di sbarramento per la Camera dei Deputati, a livello nazionale, n\u00e9 gli sbarramenti regionali al Senato, per cui non ottiene rappresentanti in Parlamento.\nRitiro dagli incarichi di direzione politica.\nDopo la sconfitta alle elezioni, Bertinotti conferma il proprio ritiro da incarichi di direzione politica, come aveva gi\u00e0 annunciato ancor prima della candidatura per la Sinistra l'Arcobaleno: \"La mia vicenda di direzione politica termina qui, purtroppo con una sconfitta [...] Lascio ruoli di direzione, far\u00f2 il militante. Un atto di onest\u00e0 intellettuale impone di riconoscere questa sconfitta come netta, dalle proporzioni impreviste che la rendono anche pi\u00f9 ampia\".\nIn un'intervista di marzo 2010, ormai fuori dalla vita politica, ha espresso la sua preoccupazione per l'assenza di una sinistra unita; ma ha indicato in Nichi Vendola la speranza per essa. Tuttavia nel numero di agosto 2011 della rivista \"Alternative per il Socialismo\", Bertinotti prende le distanze dalle ambizioni governative di Vendola, distanze che si rafforzeranno con l'appoggio a Rivoluzione Civile, lista sostenuta dal PRC (con PDCI, Di Pietro e Verdi).\nPresidenza della Fondazione Camera dei Deputati XVI legislatura.\nA partire da maggio 2008 Bertinotti \u00e8 diventato Presidente della Fondazione Camera dei Deputati, incarico spettante a ogni Presidente della Camera nella legislatura successiva alla cessazione dall'incarico. Con le elezioni politiche del 2013 e l'apertura della XVII legislatura si \u00e8 concluso anche tale ruolo.\nRivista \"Alternative per il Socialismo\".\nDa giugno 2007 Bertinotti ha dato vita alla rivista \"Alternative per il socialismo\", un bimestrale di analisi e cultura politica di cui \u00e8 direttore. La rivista \u00e8 nata con una finalit\u00e0 molto ambiziosa: contribuire alla ricerca di una cultura politica della trasformazione, oltre le \"scadenze\" costrittive della quotidianit\u00e0 politica. Queste le parole di Bertinotti a proposito del titolo:\nSeminari.\nNel 2009 ha tenuto un seminario nel corso di Diritto costituzionale presso la facolt\u00e0 di Giurisprudenza dell'Universit\u00e0 degli Studi di Perugia. Tra ottobre e dicembre 2012 ha tenuto un ciclo di seminari dal titolo \"La Costituzione, tra crisi della democrazia e nuovi totalitarismi\", presso l'Universit\u00e0 del Salento.\nComunione e Liberazione.\nDall'agosto 2015 \u00e8 intervenuto all'annuale \"Meeting\", tenutosi a Rimini, del movimento cattolico di Comunione e Liberazione."}
{"id": "1848495", "revid": "245802", "url": "https://it.wikipedia.org/wiki?curid=1848495", "title": "Paperino e il pranzo dei poveri", "text": "Paperino e il pranzo dei poveri (\"A Charitable Chore\"), nota anche con il titolo Paperino e il pranzo del Giorno del Ringraziamento, \u00e8 una storia di 10 tavole scritta da Carl Barks e pubblicata per la prima volta sul numero 147 di \"Walt Disney's Comics and Stories\" del dicembre 1952.\nIn Italia fu pubblicata la prima volta sul numero 62 di \"Topolino\" del 10 marzo 1953.\nTrama.\nDeciso a fare una buona azione, Paperino decide di aderire ad un'iniziativa che vuole che ogni bravo cittadino offra un pranzo gratis ad una persona meritevole ed indigente. \nPaperino pesca per caso il nome di suo cugino Gastone e dopo aver cercato inutilmente di rifiutarsi di invitarlo a pranzo, decide di fingersi partito con urgenza per la Florida. \nGastone scopre la bugia e lo minaccia di informare la stampa a meno che non si rechino tutti per davvero in Florida. \nQui, Gastone inizia a darsi alle spese pazze lasciando a Paperino i conti da pagare finch\u00e9, esasperato, non lo abbandona su un isolotto al centro di una palude. Gastone riesce a salvarsi grazie alla sua fortuna e a Paperino non rester\u00e0 che dover pagare anche le cure medico di Gastone prima di far ritorno a casa dove aggiunger\u00e0 il proprio nome e quello dei nipoti nell'elenco degli indigenti."}
{"id": "1848497", "revid": "114339120", "url": "https://it.wikipedia.org/wiki?curid=1848497", "title": "V\u00edctor El\u00edas", "text": "Biografia.\nFiglio dell'attrice Amelia Alvarez Del Valle e cugino di secondo grado della regina Letizia di Spagna, V\u00edctor El\u00edas ha cominciato la sua carriera artistica in teatro, come parte del cast di \"La vida Breve\".\nHa esordito come attore nel 1998 recitando in un episodio della serie televisiva \"Hermanas\".\nLa sua partecipazione alla serie televisiva \"Los Serrano\" (il cui format \u00e8 stato poi adattato e prodotto in molte nazioni, tra cui l'Italia, dove \u00e8 stata realizzata la corrispondente serie \"I Cesaroni\") gli ha dato fama e notoriet\u00e0 come attore.\nGuillermo \"Guille\" Serrano e Rodolfo \"Rudi\" Cesaroni.\nConfrontando i personaggi dei \"Cesaroni\" con i corrispettivi omologhi dei \"Serrano\", \u00e8 possibile rilevare analogie e differenze, poich\u00e9 le storie partono da presupposti e situazioni molto simili, ma le vicende narrate si discostano poi nello sviluppo che le serie hanno sub\u00ecto. Nel caso in questione \"Rudi\" e \"Guille\" sono entrambi figli di famiglia: Rudi (interpretato da Niccol\u00f2 Centioni), secondogenito di Giulio Cesaroni, \u00e8 irrequieto e turbolento, sempre pronto a prendersi gioco degli altri e a fare scherzi agli ingenui \"bersagli\" che gli capitano a tiro: forma una \"band\" con alcuni compagni di classe, coalizzati tra loro per architettare e portare a termine le svariate malefatte, e per coprirsi (il pi\u00f9 delle volte inutilmente) a vicenda, nel vano intento di evitare le meritate punizioni; Guille, il personaggio che \"V\u00edctor El\u00edas\" interpreta nella corrispondente serie spagnola fin dall'et\u00e0 di 11 anni, \u00e8 il secondogenito dei Serrano; anche lui beffardo e rozzo nei modi, e ama ordire scherzi; come Rudi \u00e8 naturalmente portato a essere un \"leader\", tanto che a scuola \u00e8 il punto di riferimento per un gruppetto di ragazzi; negli sviluppi degli eventi, Guille ad un certo punto si innamora della sua sorellastra (che prima invece odiava), circostanza che nella serie italiana capita anche alla sua controparte Rudi; questa situazione lo porter\u00e0 a vivere situazioni alterne, frutto a volte di malintesi e incomprensioni.\nSul finire della serie Guille si fidanzer\u00e0 definitivamente con la sorellastra; ci\u00f2 a Rudi non accadr\u00e0 in quanto la sorellastra continuer\u00e0 imperterrita la relazione con un altro ragazzo (scatenando non poche polemiche tra i fan della serie e la casa di produzione)."}
{"id": "1848498", "revid": "436907", "url": "https://it.wikipedia.org/wiki?curid=1848498", "title": "Between the Buried and Me", "text": "I Between the Buried and Me sono un gruppo musicale statunitense formato a Greensboro, nella Carolina del Nord, la cui proposta musicale, molto discussa, \u00e8 da inserirsi in un ambito metalcore, con influenze che spaziano dal death metal al progressive metal.\nIl nome della band deriva dalla canzone dei Counting Crows intitolata \"Ghost Train\":\nStoria del gruppo.\nInizi e album omonimo (2002).\nLa band fu formata agli inizi del 2001 a Winston-Salem (Carolina del Nord) dal cantante Tommy Rogers, dai chitarristi Paul Waggoner e Nick Fletcher, dal bassista Jason King e dal batterista Will Goodyear.\nIl primo lavoro dei Between the Buried and Me fu un demo contenente tre tracce, \"Use of a Weapon\", \"What We Have Become\", e \"More of Myself to Kill\". Queste tre tracce furono riproposte nel primo album della band, \"Between the Buried and Me\", uscito per la Lifeforce Records nel 2002. Lo stile musicale varia tra i brani, con accenni al death metal, grindcore, jazz e thrash metal. Quest'album include la traccia \"Arsonist\", che \u00e8 una protesta contro le credenze e le pratiche della Chiesa battista di Westboro a Topeka, Kansas.\nIl disco attir\u00f2 l'attenzione dell'etichetta discografica Victory Records, che scrittur\u00f2 i Between the Buried and Me intorno allo stesso periodo.\nPeriodo con la Victory Records (2003-2011).\nNel 2003 il gruppo pubblic\u00f2 il secondo album \"The Silent Circus\", naturale evoluzione dei precedenti lavori della band e caratterizzato da brani pi\u00f9 complessi e stratificato. Il brano \"Mordecai\", inoltre, fu scelto come primo videoclip della loro carriera. L'album fu ristampato nel 2006 assieme a un DVD contenente un concerto a Carrboro (Carolina del Nord), un'intervista con la band e tre video musicali: \"Mordecai\", \"Alaska\" e \"Slumber Party\" (un brano di Tommy Rogers successivamente pubblicato nel suo album \"Giles\"). In quest'album il batterista Will Goodyear fu rimpiazzato da Mark Castillo.\nIl bassista Dan Briggs di Erie prese il posto di Jason King. Briggs fu anche membro degli Espinaca, Nemo e MFWC. Il batterista Mark Castillo e il chitarrista Nick Fletcher furono rimpiazzati da Blake Richardson e Dustie Waring, entrambi dei Glass Casket. Con questa formazione usc\u00ec il terzo album \"Alaska\", chiara prova della loro evoluzione stilistica.\nAll'inizio del 2006 il gruppo \u00e8 stato in tour come gruppo di supporto ai Bleeding Through, assieme agli Every Time I Die e agli Haste the Day. Nello stesso anno venne pubblicato \"The Anatomy Of...\", collezione di cover di band ispiratrici della musica dei Between the Buried and Me, tra cui i Metallica, i Queen, i Pink Floyd, gli Earth Crisis, e i Counting Crows. Sono stati anche all'Ozzfest 2006 assieme a Ozzy Osbourne, Black Label Society, Atreyu, Unearth, Bleeding Through, Strapping Young Lad, Walls of Jericho, Norma Jean, A Life Once Lost, The Red Chord, All That Remains, Full Blown Chaos e Bad Acid Trip. Alla fine dell'anno hanno partecipato al \"Radio Rebellion Tour\" che aveva come headliner Norma Jean e a cui partecipavano anche i Fear Before the March of Flames, i Misery Signals ed i The Fully Down.\nIl 18 settembre 2007 la band pubblica il suo quarto studio album \"Colors\". Il gruppo ha dichiarato: \u00absono sessantacinque minuti non-stop di fantastica musica martellante... abbiamo etichettato questo genere come new wave polka grunge\u00bb; altrove lo hanno anche descritto come \u00abprogressive death metal contemporaneo adulto\u00bb. Questo album sviluppa anche le influenze rock progressivo e jazz della band. A settembre del 2007 la band \u00e8 stata in tour con gli Animosity e gli HORSE the band. Anche i Giant hanno supportato i loro concerti negli Stati Uniti d'America. Poi, partiti con gli The End, hanno dovuto interromperlo a causa dell'abbandono improvviso del chitarrista Andrew Hercules degli stessi The End. Questo periodo si \u00e8 concluso con la loro apparizione del 4 novembre al Saints and Sinners Fest di Asbury Park, New Jersey.\nNel 2008 \u00e8 stato il principale gruppo di supporto del tour inglese dei The Dillinger Escape Plan. I Beetween the Buried and Me si sono anche esibiti al Progressive Nation 2008 assieme a Dream Theater, Opeth e 3.\nNell'ottobre 2009 \u00e8 stato pubblicato il quinto album \"The Great Misdirect\", ultima pubblicazione con la Victory Records. Il 29 marzo 2011 l'etichetta ha pubblicato \"Best Of\", raccolta composta dai principali brani incisi dal gruppo tra il 2003 e il 2009 e da un DVD con i loro videoclip.\nPeriodo con la Metal Blade Records (2011-2017).\nIl 12 aprile 2011 i Between the Buried and Me hanno pubblicato l'EP ', uscito a seguito della firma con la Metal Blade Records. Come spiegato da Tommy Rogers la pubblicazione rappresenta la prima parte di un doppio concept album ed \u00e8 stato il risultato di un nuovo approccio del gruppo nel realizzare e promuovere un concept. La seconda parte del progetto si \u00e8 rivelato essere il sesto album in studio ', pubblicato nell'ottobre 2012 ed anticipato dallo streaming del brano \"Telos\".\nIl 7 luglio 2015 il gruppo ha presentato il settimo album \"Coma Ecliptic\", un concept album incentrato su un uomo bloccato in coma che viaggia mentalmente attraverso le sue vite passate. Per esso i Between the Buried and Me hanno intrapreso un'estesa tourn\u00e9e statunitense tra aprile e luglio 2015, dove sono stati supportati dagli Animals as Leaders e dai The Contortionist; una seconda parte del tour si \u00e8 svolta tra marzo e maggio 2016, mentre nell'autunno di tale anno si sono esibiti in un tour congiunto con il Devin Townsend Project. Il 4 ottobre 2016 il gruppo ha tenuto un concerto speciale presso l'Observatory North Park di San Diego, durante il quale hanno proposto \"Coma Ecliptic\" nella sua interezza; l'evento \u00e8 stato immortalato successivamente nell'album dal vivo \"\", uscito nel 2017.\n\"Automata\" (2018-2019).\nNel 2018 il gruppo ha firmato un contratto discografico con la Sumerian Records, annunciando poco tempo dopo un doppio concept album intitolato \"Automata\", suddiviso in due pubblicazioni separate. Tale scelta \u00e8 il risultato di una decisione presa dal gruppo a seguito della situazione attuale dell'industria musicale, come spiegato da Rogers: \nLa prima parte del progetto, \"Automata I\", \u00e8 stata pubblicata il 9 marzo ed \u00e8 stata anticipata dal videoclip della traccia d'apertura \"Condemned to the Gallows\" nonch\u00e9 promossa da una tourn\u00e9e statunitense insieme ai The Dear Hunter e ai Leprous. Il 13 luglio \u00e8 uscito \"Automata II\", promosso dal vivo inizialmente in Europa nel 2018 e in seguito negli Stati Uniti d'America nel 2019 attraverso un tour con i Tesseract.\nVentesimo anniversario, \"Colors II\" (2020-presente).\nNel gennaio 2020 i Between the Buried and Me hanno rivelato l'intenzione di intraprendere una tourn\u00e9e atta a celebrare i loro vent'anni di carriera e che sarebbe stata composta da due set: il primo contenente una selezione di brani di tutto il loro repertorio, mentre il secondo l'esecuzione integrale del quinto album \"The Great Misdirect\". Tuttavia, a causa della pandemia di COVID-19, il tour \u00e8 stato posticipato all'estate 2021.\nDurante l'anno il gruppo ha iniziato a scrivere materiale per il decimo album in studio, entrando in studio di registrazione nel mese di novembre. Il 25 giugno 2021 \u00e8 stato presentato il brano \"Fix the Error\" e annunciato il titolo del disco, \"Colors II\" (seguito dell'album del 2007), la cui uscita \u00e8 avvenuta il 20 agosto dello stesso anno.\nStile e influenze.\nIl loro sound incorpora molti differenti stili musicali: \u00abIn un certo istante la band sta suonando progressive metal e un attimo dopo si sposta su lidi death metal e a pesanti riff di chitarra, la componente metal si carica di elementi che possono cambiare quasi in un lampo, mentre il cantante Tommy Rogers arricchisce la sua voce e utilizza le tastiere per creare qualcosa che sarebbe pi\u00f9 probabile trovare su un disco degli Opeth\u00bb.\nNel loro disco di cover \"The Anatomy Of\", la band fa un tributo alle sue svariate fonti di ispirazione, da King Crimson ai Pantera, dai Pink Floyd agli Smashing Pumpkins."}
{"id": "1848500", "revid": "254059", "url": "https://it.wikipedia.org/wiki?curid=1848500", "title": "Rifugio Franco Cavazza al Pisciad\u00f9", "text": "Il rifugio Franco Cavazza al Pisciad\u00f9 (in tedesco Pisciad\u00f9-H\u00fctte) \u00e8 un rifugio situato nella catena del Gruppo del Sella delle Dolomiti, nel territorio comunale di Corvara in val Badia, nella provincia autonoma di Bolzano, a 2.585 metri di altitudine.\nAccanto al rifugio si trova il piccolo ma favoloso lago del Pisciad\u00f9, con i suoi colori turchesi. Presso il rifugio passa l'Alta via n. 2, che da Bressanone porta a Feltre.\nStoria.\nIl rifugio fu costruito nel 1903 dalla sezione di Bamberga del Club Alpino Tedesco-Austriaco (Du\u00d6AV), col nome di \"Bamberger H\u00fctte\". Successivamente vi furono apportati dei lavori di ristrutturazione nel 1924. Nel 1942 il rifugio fu acquistato dalla sezione del CAI di Bologna, che lo intitol\u00f2 al conte Franco Cavazza (Villa Bel Poggio, 1915 \u2013 Monte Golico, 1941), socio del CAI di Bologna, tenente degli alpini appartenente al battaglione \"Gemona\", morto in battaglia durante la Campagna italiana di Grecia.\nNel 1985 furono attuati altri lavori di ampliamento."}
{"id": "1848502", "revid": "1776051", "url": "https://it.wikipedia.org/wiki?curid=1848502", "title": "Tiberio della Torre", "text": "Biografia.\nDella nobile famiglia guelfa dei Della Torre, pronipote di Napo Torriani e figlio di Martino e di Clara dei signori di Zuccola, fu vescovo di Tortona dal 1319 al 1325, poi fu indicato a Cremona e invece nominato vescovo di Brescia dal 1325 al 1333. Fiero difensore dei guelfi bresciani contro la minaccia dei Visconti. Partecip\u00f2 all'incoronazione di Federico I d'Asburgo a Imperatore del Sacro Romano Impero in antitesi al cugino Ludovico il Bavaro. Fu sepolto all'interno della cattedrale bresciana (il Duomo Vecchio), nella rotonda della cappella della Trinit\u00e0."}
{"id": "1848504", "revid": "17114419", "url": "https://it.wikipedia.org/wiki?curid=1848504", "title": "Paperino e il pranzo del Giorno del Ringraziamento", "text": ""}
{"id": "1848505", "revid": "6923", "url": "https://it.wikipedia.org/wiki?curid=1848505", "title": "Ivo Viktor", "text": "Sempre nel 2000, la rivista \"Gol\" elegge il miglior calciatore ceco del secolo, Viktor arriva terzo dietro Josef Masopust e Josef Bican.\nCarriera.\nGiocatore.\nClub.\nInizi\u00f2 a giocare a 14 anni nello Spartak \u0160ternberk. Tra il 1960 e il 1963 milit\u00f2 per \u017delez\u00e1rny Prost\u011bjov e Spartak Brno.\nSempre nel 1963 pass\u00f2 al Dukla Praga, con cui rimase fino alla fine della sua carriera avvenuta nel 1977 Durante il periodo passato con il Dukla, vinse due campionati cecoslovacchi, tre coppe nazionali e cinque premi di calciatore cecoslovacco dell'anno.\nNazionale.\nCon la collezion\u00f2 in tutto 63 presenze. Partecip\u00f2 al e al .\nAllenatore.\nAppese le scarpette al chiodo allen\u00f2 i portieri del Dukla Praga e della Nazionale cecoslovacca.\n lavora nella Federazione calcistica della Repubblica Ceca."}
{"id": "1848510", "revid": "121723720", "url": "https://it.wikipedia.org/wiki?curid=1848510", "title": "Monte Millifret", "text": "Il Millifret (1.581 m s.l.m.) \u00e8 un rilievo delle prealpi bellunesi. \nDescrizione.\nLa montagna si affaccia sul versante est della Val Lapisina, di fronte al Col Visentin, e fa parte dei monti che delimitano a ovest l'altopiano del Cansiglio. Ospita la Riserva naturale integrale Piaie Longhe-Millifret, punto di passaggio per numerosi uccelli migratori."}
{"id": "1848514", "revid": "142504", "url": "https://it.wikipedia.org/wiki?curid=1848514", "title": "Millifret", "text": ""}
{"id": "1848520", "revid": "339392", "url": "https://it.wikipedia.org/wiki?curid=1848520", "title": "Paludi Pontine", "text": ""}
{"id": "1848525", "revid": "767487", "url": "https://it.wikipedia.org/wiki?curid=1848525", "title": "Luigi Poggia", "text": "Soprannominato \"Ul Pug\u00ecn\".\nDopo i trascorsi nelle file del Novara e dell'Intrese passa al Milan nella stagione 1921/1922. \nFa il suo esordio nelle gare ufficiali (Campionato CCI - Lega Nord) il 20/11/1921 in Milan-Bologna 2-1.\nChiude la carriera in rossonero il 29-03-1926 con la partita di campionato Milan-Alessandria 2-2. \nTotalizza 82 presenze e 9 reti segnate.\nPasser\u00e0 poi all'Atalanta, al e successivamente di nuovo all'Intrese."}
{"id": "1848526", "revid": "1543377", "url": "https://it.wikipedia.org/wiki?curid=1848526", "title": "SVU (fucile di precisione)", "text": "Il Dragunov SVU (in russo \u0421\u043d\u0430\u0439\u043f\u0435\u0440\u0441\u043a\u0430\u044f \u0432\u0438\u043d\u0442\u043e\u0432\u043a\u0430 \u0443\u043a\u043e\u0440\u043e\u0447\u0435\u043d\u043d\u0430\u044f, Snayperskaya Vintovka Ukorochennaya - fucile di precisione corto) \u00e8 una versione bullpup del fucile Dragunov. Lo SVU \u00e8 stato sviluppato per soddisfare le esigenze delle forze di sicurezza del Ministero russo degli affari interni, tra cui l'OMON.\n\u00c8 pi\u00f9 corto rispetto all'arma base e comprende un silenziatore e di norma un mirino telescopico.\nLa versione SVU-A (A per \"Avtomat\"), \u00e8 la versione a fuoco selettivo auto/semiauto con cadenza di 650 colpi/min."}
{"id": "1848527", "revid": "75147", "url": "https://it.wikipedia.org/wiki?curid=1848527", "title": "TMS-9900", "text": ""}
{"id": "1848528", "revid": "767487", "url": "https://it.wikipedia.org/wiki?curid=1848528", "title": "Dittiosoma", "text": "I dittiosomi presenti nell'apparato del Golgi sono costituiti da gruppi di sacchi appiattiti, a forma di dischi, che prendono il nome di cisterne, che si presentano spesso ramificati ai margini in una complessa rete di tubuli. I dittiosomi hanno una funzione di secrezione pi\u00f9 spesso all'esterno della cellula, e per quanto riguarda le cellule vegetali, in modo particolare quelle delle piante superiori (gimnosperme e angiosperme), svolgono un ruolo importante nella sintesi della parete cellulare. Nei dittiosomi avviene la specificazione della destinazione delle proteine glicolisate, proprio mediante la rielaborazione della catena glucidica, attaccata a queste proteine. I dittiosomi vengono anche definiti come \"spazzini della cellula\" perch\u00e9 la aiutano ad espellere sostanze di rifiuto, questi si trovano in tutte le cellule, ma soprattutto in quelle ghiandolari. I dittiosomi non sono presenti nei funghi."}
{"id": "1848529", "revid": "80339", "url": "https://it.wikipedia.org/wiki?curid=1848529", "title": "Sichote-Alin", "text": ""}
{"id": "1848531", "revid": "80339", "url": "https://it.wikipedia.org/wiki?curid=1848531", "title": "Sihot\u0117-Alin'", "text": ""}
{"id": "1848532", "revid": "80339", "url": "https://it.wikipedia.org/wiki?curid=1848532", "title": "Sikhot\u0117-Alin'", "text": ""}
{"id": "1848539", "revid": "110157", "url": "https://it.wikipedia.org/wiki?curid=1848539", "title": "Chixdiggit! (album)", "text": "Chixdiggit! \u00e8 l'album di debutto della band pop punk Chixdiggit!, pubblicato nel 1996 dalla Sub Pop Records."}
{"id": "1848541", "revid": "399", "url": "https://it.wikipedia.org/wiki?curid=1848541", "title": "Carlo Gianelli", "text": "Carriera.\nHa giocato 30 partite in Serie A con l'Atalanta.\nGioc\u00f2 a lungo nel Derthona, squadra con la quale ebbe anche un'esperienza da allenatore."}
{"id": "1848548", "revid": "599013", "url": "https://it.wikipedia.org/wiki?curid=1848548", "title": "Ra\u00fal Cascini", "text": "La sua famiglia \u00e8 originaria di Pescara.\nCaratteristiche tecniche.\nEra un mediano difensivo dotato di grande personalit\u00e0 e temperamento.\nCarriera.\nInizia nelle giovanili del Club Atl\u00e9tico Platense esordendo in prima squadra il 26 gennaio del 1990 nella partita Platense 3-1 Chaco For Ever. Passa poi all'Independiente e all'Estudiantes prima di arrivare in Europa, al . La sua carriera prosegue al Boca Juniors, dove rimane dal 2002 al 2005 scrivendo la fase di maggior successo della sua carriera e diventatando uno dei pilastri della seconda era di Carlos Bianchi da allenatore degli \"Xeneizes\".\nRealizza il rigore decisivo della Coppa Intercontinentale 2003, vinta dal Boca Juniors ai rigori contro il .\n chiudendo la carriera nel 2007 al Centenario."}
{"id": "1848552", "revid": "110157", "url": "https://it.wikipedia.org/wiki?curid=1848552", "title": "Born on the First of July", "text": "Born on the First of July \u00e8 il secondo album in studio della band pop punk Chixdiggit!, pubblicato nel 1998 dalla Honest Don's Hardly."}
{"id": "1848554", "revid": "287204", "url": "https://it.wikipedia.org/wiki?curid=1848554", "title": "Raul Alfredo Cascini", "text": ""}
{"id": "1848555", "revid": "533647", "url": "https://it.wikipedia.org/wiki?curid=1848555", "title": "Guglielmo Becchi", "text": "Biografia.\nOrigini e carriera ecclesiastica.\nDi famiglia nobile entr\u00f2 giovanissimo nell'Ordine di Sant'Agostino. Fece prima i suoi studi di grammatica all'Universit\u00e0 di Padova e poi quelli di filosofia e teologia a Bologna. Pass\u00f2 infine a Parigi dove si perfezion\u00f2 nelle sette arti liberali (Trivio e Quadrivio) e in teologia.\nDopo gli studi ritorn\u00f2 a Firenze \u00ab\"e altrove a predicare, ed ebbe grandissimo concorso nelle predicazioni, e aveva mirabile audienza di popoli e degli uomini dotti, perch\u00e9 soddisfaceva a ognuno\"\u00bb infatti \u00ab\"aveva dalla sua natura d'essere eloquentissimo; il tempo che aveva lo consumava in predicare e in leggere e in comporre\"\u00bb.\nNel 1440 entr\u00f2 a far parte del Collegio dei Teologi di Firenze e nel 1451 divenne lettore di Sacra teologia a Bologna. Questo fino al capitolo generale degli agostiniani che si tenne a Siena nel 1460 e in cui venne eletto alla carica di generale del suo ordine \u00ab\"dove consum\u00f2 assai tempo a visitare tutto l'ordine, e in Francia e nella Magna e in Inghilterra; e in tutti questi luoghi dimostr\u00f2 la virt\u00f9 della sua dottrina, e in tutta Italia\"\u00bb.\nDieci anni dopo, lasciato il generalato, il pontefice Paolo II gli confer\u00ec, essendo vacante, il vescovado di Fiesole di cui in seguito fece rinuncia nell'anno 1480.\n\u00ab\"Attese, di poi che fu levato di questa cura dell'ordine e venuto al vescovado, a comporre; e compose il comento sopra l'Etica d'Aristotele, libro molto stimato. Coment\u00f2 ancora l'Economia d'Aristotele, e fece molti sermonari predicabili a pi\u00f9 materie, e quadragesimali e festivi. In tutte le sue opere fu molto lodato e commendato da tutti i dotti. Fece scrivere e comper\u00f2 moltissimi volumi di libri per fare una biblioteca, i quali libri ha messi nel convento di Santo Spirito di Firenze, e alcuni ne don\u00f2 alla libraria di Santa Maria del Fiore, come si vede, dove \u00e8 il nome suo per sua memoria. E cos\u00ec dispens\u00f2 il suo tempo laudabilmente\"\u00bb.\nIncerto l'anno della sua morte. Per alcuni il 1490 e per altri il 1496 anche se la data pi\u00f9 probabile sembra essere quella del 1491\n\u00ab\"Una sola opera ne abbiamo stampata, cio\u00e8 un'Apologia del suo Ordine pubblicata in Firenze nell'anno 1491. Ma assai pi\u00f9 se ne conservano manoscritte nella libreria di S. Spirito nella detta citt\u00e0 e altrove, e molte di esse sono comenti su' libri di Aristotele, altre sono di argomento teologico\"\u00bb. Notevoli anche delle sue osservazioni su una cometa dedicate a Piero di Cosimo de' Medici e conservate manoscritte nella Biblioteca Magliabechiana di Firenze."}
{"id": "1848556", "revid": "113757", "url": "https://it.wikipedia.org/wiki?curid=1848556", "title": "Tranquillante", "text": ""}
{"id": "1848559", "revid": "767487", "url": "https://it.wikipedia.org/wiki?curid=1848559", "title": "Triangolo di Labb\u00e9", "text": "Il triangolo di Labb\u00e9 \u00e8 definito in semeiotica come la proiezione dello stomaco sulla parete anteriore dell'addome. \u00c8 delimitato in basso da una tangente alla nona cartilagine costale, a destra dal margine anteriore del fegato, a sinistra dall'arco costale.\n\u00c8 un'importante area topografica perch\u00e9 nel triangolo di Labb\u00e8 lo stomaco (terzo inferiore del corpo e regione pilorica) \u00e8 accessibile alla palpazione in quanto \u00e8 a diretto contatto con la parete anteriore dell'addome.\nEponimia.\nIl triangolo \u00e8 stato identificato dal chirurgo francese L\u00e9on Labb\u00e9 (1832 -1916)."}
{"id": "1848561", "revid": "110157", "url": "https://it.wikipedia.org/wiki?curid=1848561", "title": "From Scene to Shining Scene", "text": "From Scene to Shining Scene \u00e8 il terzo album in studio della band pop punk Chixdiggit!, pubblicato nel 2000 dalla Honest Don's Hardly."}
{"id": "1848562", "revid": "228587", "url": "https://it.wikipedia.org/wiki?curid=1848562", "title": "Leesburg", "text": "Leesburg pu\u00f2 riferirsi a diverse localit\u00e0 degli Stati Uniti d'America:"}
{"id": "1848563", "revid": "110157", "url": "https://it.wikipedia.org/wiki?curid=1848563", "title": "Pink Razors", "text": "Pink Razors \u00e8 il quarto album in studio della band pop punk Chixdiggit!, pubblicato nel 2005 dalla Fat Wreck Chords."}
{"id": "1848564", "revid": "1929943", "url": "https://it.wikipedia.org/wiki?curid=1848564", "title": "Rinaldo Pretti", "text": ""}
{"id": "1848565", "revid": "2043609", "url": "https://it.wikipedia.org/wiki?curid=1848565", "title": "Vijaya Raje Scindia", "text": "Biografia.\nLekha Divyeshwari (dopo il matrimonio nota come Vijaya Raje Scindia) nacque nel 1919 in una famiglia aristocratica indiana, dal \"Thakur\" Mahendra Singh, funzionario governativo, e dalla di lui moglie Chuda Devashwari Devi dei Rana del Nepal, morta alla sua nascita. Per questo motivo, fu affidata alle cure della famiglia materna residente a Sagar, dove il nonno Gen. Raja Khadga Shamsher Jang Bahadur Rana era stato esiliato per l'assassinio nel 1885 dello zio Maharaja Ranaodhip Singh Bahadur Rana. \nL'educazione religiosa della nonna materna, induista ortodossa, segner\u00e0 profondamente il suo carattere e le sue convinzioni.\nMatrimonio.\nNel 1922, all'et\u00e0 di 22 anni, spos\u00f2 Jivaji Rao Scindia che nel 1925 divenne Maharaja di Gwalior, una delle pi\u00f9 ricche e influenti famiglie reali indiane.\nDall'unione sono nati cinque figli, alcuni dei quali hanno ricoperto o ricoprono tuttora incarichi politici di primo piano:\nAttivit\u00e0 politica.\nVijaya Raje entr\u00f2 in politica dapprima tra le file del partito del Congresso, tra le quali fu eletta alla Lok Sabha nel 1957 e nel 1962. \nNel 1967 abbandon\u00f2 tale formazione politica per il Bharatiya Jan Sangh e fu eletta all'assemblea legislativa del Madhya Pradesh (1967-71). Dopo un periodo alla Rajya Sabha (1978-89), fu nuovamente rieletta alla Lok Sabha nel 1989, 1991, 1996 e nel 1998.\nNel 1975, durante lo stato d'emergenza fatto proclamare da Indira Gandhi per evitarle l'applicazione della sentenza che la escludeva dalle cariche pubbliche, fu incarcerata in quanto oppositrice del regime, mentre il figlio Madhav Rao Scindia riusc\u00ec a rifugiarsi in Nepal dalla sorella Usha Raje, moglie di Pashupati Shamsher Jang Bahadur Rana.\nTerminata l'\"Emergenza\", Madhav Rao Scindia decise di tornare nel partito del Congresso di Indira Gandhi alimentando forti dissapori con la madre. \nNel 1980 Vijaya Raje divenne uno dei vicepresidenti del Bharatiya Janata Party e mantenne tale carica fino al 1998, quando per motivi di salute vi rinunci\u00f2. \nFu un'importante sostenitrice delle forze fondamentaliste ind\u00f9 nella vicenda relativa al tempio Ram Janmabhumi di Ayodhya."}
{"id": "1848570", "revid": "114996755", "url": "https://it.wikipedia.org/wiki?curid=1848570", "title": "Julius Lothar Meyer", "text": "Contemporaneo di Dmitri Mendeleev, stil\u00f2 una tavola periodica degli elementi chimici molto simile a quella del chimico russo. \nBiografia.\nLothar Meyer nacque a Varel, in Germania (allora parte del Ducato di Oldenburg); i suoi genitori furono Friedrich August Meyer, un medico, e Anna Biermann. Dopo aver frequentato l'Altes Gymnasium di Oldenburg, studi\u00f2 medicina all'Universit\u00e0 di Zurigo nel 1851; qui fu allievo del fisiologo Carl Ludwig, dedicando la sua attenzione alla chimica fisiologica. Due anni dopo frequent\u00f2 l'Universit\u00e0 di W\u00fcrzburg, dove studi\u00f2 patologia come allievo di Rudolf Virchow. Dopo aver conseguito la laurea in medicina a W\u00fcrzburg, nel 1854, si trasfer\u00ec presso l'Universit\u00e0 di Heidelberg, dove Robert Bunsen ricopriva la cattedra di chimica. Nel 1858 ricevette un dottorato di ricerca in chimica presso l'Universit\u00e0 di Breslavia presentando una tesi sugli effetti del monossido di carbonio sul sangue nella quale aveva dimostrato che nella respirazione l'ossigeno si combina con l'emoglobina del sangue.\nInfluenzato dall'insegnamento della matematica di Gustav Kirchhoff, intraprese gli studi di fisica matematica presso l'Universit\u00e0 di K\u00f6nigsberg, allievo di Franz Ernst Neumann e, nel 1859, dopo aver ottenuto l'abilitazione all'insegnamento universitario, divenne professore associato in fisica e chimica presso l'Universit\u00e0 di Breslavia. Nel 1866, Meyer accett\u00f2 un posto presso l'Accademia forestale di Eberswalde; due anni pi\u00f9 tardi fu nominato professore al Politecnico di Karlsruhe.\nDurante la Guerra franco-prussiana, il Politecnico fu utilizzato come ospedale e Meyer si adoper\u00f2 nella cura dei feriti. Nel 1876 Meyer divenne professore di chimica presso l'Universit\u00e0 di Tubinga, dove insegn\u00f2 fino alla sua morte, avvenuta nel 1895.\nLe scoperte.\nMendeleev pubblic\u00f2 nel 1869 la sua tavola periodica degli elementi allora conosciuti e a completamento della tavola predisse numerosi nuovi elementi, pi\u00f9 alcuni pesi atomici corretti. Lavorando indipendentemente, pochi mesi dopo, Meyer pubblic\u00f2 una versione riveduta ed ampliata della sua versione della tavola del 1864, praticamente identica a quella pubblicata da Mendeleev, e dimostr\u00f2 la periodicit\u00e0 degli elementi in funzione del peso atomico. Molti chimici erano dubbiosi circa la legge della periodicit\u00e0 di Mendeleev ed il lavoro di Meyer forn\u00ec un supporto significativo, in modo particolare quando vennero scoperti i nuovi elementi ipotizzati dai due chimici.\nIl contributo di Meyer const\u00f2 inoltre nell'ipotesi che gli atomi di carbonio nel benzene fossero disposti ad anello, ma non teorizz\u00f2 mai l'alternanza tra singolo e doppio legame che in seguito Kekul\u00e9 incluse nella sua teoria."}
{"id": "1848572", "revid": "81484", "url": "https://it.wikipedia.org/wiki?curid=1848572", "title": "Bunnyhopping", "text": ""}
{"id": "1848574", "revid": "287204", "url": "https://it.wikipedia.org/wiki?curid=1848574", "title": "Codex Boreelianus", "text": "Il Codex Boreelianus (Gregory-Aland no. Fe o 09) \u00e8 un manoscritto in greco onciale (maiuscolo) datato al IX secolo, di tipo bizantino, comprendente i quattro vangeli.\nSi conservano solo frammenti per un totale di 204 fogli di pergamena. Le pagine misurano 285 x 220\u00a0mm.\nLa provenienza del manoscritto \u00e8 ignota. Nel XVII secolo il manoscritto \u00e8 stato in possesso di Giovanni Boreel. Dal 1830 si trova presso la \"Rijksuniversiteits Bibliotheek\" di Utrecht (MS. 1).\nCritica testuale.\nIl manoscritto contiene il testo della Pericope dell'adultera (\"Vangelo secondo Giovanni\" )."}
{"id": "1848575", "revid": "110157", "url": "https://it.wikipedia.org/wiki?curid=1848575", "title": "Bowling for Soup (album)", "text": "Bowling for Soup \u00e8 l'album di debutto della band pop punk Bowling for Soup, pubblicato nel 1995 dalla Que-so Records.\nL'album fu stampato in sole 3000 copie, e attualmente \u00e8 praticamente impossibile comprarne una."}
{"id": "1848587", "revid": "729019", "url": "https://it.wikipedia.org/wiki?curid=1848587", "title": "9A-91", "text": "Il 9A-91 \u00e8 un fucile d'assalto attualmente in uso alle forze di polizia russe.\nTecnica.\nIl 9A-91 \u00e8 un fucile azionato a gas con otturatore rotante che utilizza un pistone a corsa lunga posto proprio sopra la canna dell'arma.\nIl castello \u00e8 realizzato in acciaio stampato, le impugnature sono invece realizzate in polimero ultraresistente. Il calcio, realizzato in acciaio, si ripiega sopra al castello se non viene utilizzato. La leva di armamento si trova sul lato destro dell'arma.\nIl selettore a tre posizioni (sicura, semi automatico e fuoco automatico) \u00e8 posto solamente sul lato sinistro dell'arma, appena sopra il grilletto. La diottra posteriore \u00e8 settata su 100\u00a0m e 200\u00a0m, ma i proiettili subsonici dell'arma, che descrivono traiettorie molto curve, rendono l'arma inefficace sopra i 100\u00a0m.\nTuttavia, su tale distanza il proiettile 9 \u00d7 39\u00a0mm \u00e8 molto pi\u00f9 efficace in penetrazione e potere d'arresto rispetto a tutte le altre munizioni da 9\u00a0mm, 5,56 mm e 5,45 mm (come ad esempio le munizioni di AKS-74u o HK33)."}
{"id": "1848591", "revid": "767487", "url": "https://it.wikipedia.org/wiki?curid=1848591", "title": "Cell Mates", "text": "Cell Mates \u00e8 il secondo album in studio della band pop punk Bowling for Soup, pubblicato nel 1996 dalla Interscope Records. \u00c8 stato creato in collaborazione con i The V.I.M.s."}
{"id": "1848592", "revid": "121224310", "url": "https://it.wikipedia.org/wiki?curid=1848592", "title": "Bernardino Tomitano", "text": "Biografia.\nNacque a Padova da una famiglia originaria di Feltre. Frequent\u00f2 i corsi di filosofia e medicina all'Universit\u00e0 di Padova e si laure\u00f2 in ambedue le discipline nel 1535, appena diciottenne. Nel 1539 fu deputato dal Senato Veneto a leggere l\"'Organon\" di Aristotele alla \"Scuola di logica\" dell'Universit\u00e0, incarico che conserv\u00f2 fino al 1563. Nel periodo in cui rimase a Padova strinse amicizia, fra gli altri, con Sperone Speroni, Pietro Bembo, Jacopo Sadoleto, Paolo Giovio, Bernardo Navagero, Girolamo Fracastoro e Aldo Manuzio, e fece parte dell'Accademia degli Infiammati, il cui proposito era scrivere \"compiutamente\" in lingua italiana e lingua veneta; le discussioni all'accademia degli Infiammati sono alla base dei \"Quattro libri de la lingua thoscana\". Scrisse anche due brevi dissertazioni matematiche: il \"Mois\u00e8-Geometria\" (1550), la dimostrazione del teorema \"due rette possono avvicinarsi all'infinito senza mai unirsi\", intuito dal profeta ebreo per Grazia divina, e \"Introductio Cosmographiae\", lezioni di geometria a fondamento della cosmografia tolemaica (1551).\nNel 1554 fu accusato dal Santo Uffizio veneto di eresia per un'opera, divulgata a suo nome nel 1547 intitolata \"Espositione letterale del testo di Mattheo Evangelista\", traduzione della parafrasi di Erasmo da Rotterdam al Vangelo secondo Matteo. Tomitano dimostr\u00f2, con due scritti, che quell'opera non era sua, ma edita a sua insaputa da un \"nobile signore N., con cui era assai famigliare\". Fu creduto e assolto, ma da allora in poi i suoi scritti divennero alquanto conformisti.\nNel 1563 non ottenne la cattedra di \"ordinaria filosofia\" a cui aspirava. Deluso lasci\u00f2 Padova e si trasfer\u00ec con la famiglia a Venezia dove esercit\u00f2 con successo la professione di medico. L'opera pi\u00f9 importante del periodo veneziano, a parte la biografia di Astorre Baglioni, furono il \"De morbo gallico\" in due libri, e il carme encomiastico \"Thetis\" in onore di Enrico III di Francia nominato anche re di Polonia (1573)."}
{"id": "1848596", "revid": "1552438", "url": "https://it.wikipedia.org/wiki?curid=1848596", "title": "Old\u0159ich Nejedl\u00fd", "text": " Con la nazionale cecoslovacca \u00e8 stato vicecampione del mondo nel 1934.\nIntorno alla met\u00e0 degli anni 30 del XX secolo era ritenuto tra i giocatori pi\u00f9 forti della propria nazionale.\nCaratteristiche tecniche.\nEra un'ala sinistra.\nCarriera.\nClub.\nLa carriera di Nejend\u00fd \u00e8 legata allo Sparta Praga con cui debutt\u00f2 nel 1931, disputando 187 partite andando a segno 161 volte. Vinse diversi titoli nazionali ed una Mitropa Cup con i granata. Oggi \u00e8 noto maggiormente per aver vinto la classifica marcatori del Mondiale 1934, con 5 gol.\nNazionale.\nFece parte della Nazionale di calcio della Cecoslovacchia negli anni trenta, partecipando ai Mondiali del 1934 e del 1938.\nNel 1934 divenne capocannoniere del campionato con 5 reti e gli venne assegnata la Scarpa d'oro, mentre nel 1938 segn\u00f2 due gol, il che lo rende il miglior marcatore nella storia della Cecoslovacchia ai Mondiali con 7 reti in 6 presenze."}
{"id": "1848600", "revid": "1305772", "url": "https://it.wikipedia.org/wiki?curid=1848600", "title": "Windows Live Mobile", "text": "Windows Live Mobile \u00e8 una versione di Windows Live creata appositamente per telefonino. La versione \u00e8 creata in modo da alleggerire lo scambio di dati sulla rete, ottimizzando l'interfaccia grafica per tastiere e schermi di un telefonino preferendone una testuale in modo da rendere raggiungibile un singolo pulsante con un numero del tastierino numerico.\nCanali.\nQuesti servizi sono offerti attraverso 3 differenti canali:"}
{"id": "1848607", "revid": "123294431", "url": "https://it.wikipedia.org/wiki?curid=1848607", "title": "Zakkula Govindarajulu", "text": "\u00c8 esperto in statistica non parametrica, analisi sequenziale, teoria dei grandi campioni.\nPresso il Madras Christian College consegue nel 1952 il B.A. e poi, nel 1953 il M.A.\nNel 1956 si trasferisce negli Stati Uniti.\nIl Ph.D. lo ottiene nel 1961 presso la University of Minnesota sviluppando sotto I. Richard Savage\nla tesi \"Central Limit Theorems and Asymptotic Efficiency for One Sample Non-Parametric Procedures\".\nDal 1968 \u00e8 fellow della American Statistical Association.\n\u00c8 stato professore di statistica presso la University of Kentucky con sede a Lexington.\n\u00c8 stato sposato dal 1960 con Gayatri Gupta Govindarajulu (1936-2013), docente di sociologia nella stessa universit\u00e0."}
{"id": "1848608", "revid": "110157", "url": "https://it.wikipedia.org/wiki?curid=1848608", "title": "Rock on Honorable Ones!!", "text": "Rock on Honorable Ones!! \u00e8 il secondo album in studio della band pop punk Bowling for Soup, pubblicato nel 1998 dalla FFRoe."}
{"id": "1848614", "revid": "125889261", "url": "https://it.wikipedia.org/wiki?curid=1848614", "title": "Sukhoi Su-57", "text": "Il Sukhoi Su-57 (in cirillico: \u0421\u0443\u0445\u043e\u0439 \u0421\u0443-57, nome in codice NATO: Felon) noto anche come T-50 durante la fase di sviluppo, \u00e8 un caccia multiruolo stealth di fabbricazione russa sviluppato dalla Sukhoi negli anni duemiladieci ed entrato in servizio nelle forze aerospaziali russe a partire dal 2020.\nProgettato per conquistare la superiorit\u00e0 aerea sull'avversario nonch\u00e9 condurre missioni di attacco al suolo, il velivolo \u00e8 in grado di operare in modalit\u00e0 autonoma, di coordinare l'operato dei propri gregari e di interfacciarsi attivamente con droni da combattimento al fine di potenziare lo spettro dei propri sensori; \u00e8 altres\u00ec il primo velivolo di 5\u00aa generazione realizzato in Russia.\nIn precedenza identificato con l'acronimo PAK-FA, dall'omonimo programma da cui ha avuto origine, ha acquisito ufficialmente la denominazione Su-57 nell'agosto del 2017 ed \u00e8 stato testato nei cieli della Siria durante la guerra civile siriana.\nAl 2020 ne \u00e8 in corso l'integrazione con il drone da combattimento pesante S-70 Okhotnik e ne \u00e8 stata realizzata una versione da esportazione denominata Su-57E.\nStoria.\nSviluppo.\nLo sviluppo del Su-57 ha avuto origine dal programma PAK-FA (in cirillico: \u041f\u0435\u0440\u0441\u043f\u0435\u043a\u0442\u0438\u0432\u043d\u044b\u0439 \u0430\u0432\u0438\u0430\u0446\u0438\u043e\u043d\u043d\u044b\u0439 \u043a\u043e\u043c\u043f\u043b\u0435\u043a\u0441 \u0444\u0440\u043e\u043d\u0442\u043e\u0432\u043e\u0439 \u0430\u0432\u0438\u0430\u0446\u0438\u0438) per la creazione di un Sistema Aereo Futuro di Prima Linea. Sono presenti due versioni: il \"monoposto\" designato come Su-57 e il \"biposto\", designato come Fifth Generation Fighter Aircraft (FGFA), al cui sviluppo partecipa anche l'India. Avr\u00e0 il compito di sostituire i MiG-29 Fulcrum e Su-27 Flanker e confrontarsi con i rivali statunitensi F-22, F-35 e quelli cinesi Chengdu J-20.\nLo sviluppo di questo velivolo \u00e8 curato da un consorzio capeggiato da Sukhoi e la realizzazione avviene insieme con la Novosibirsk Aircraft Production Association (NAPO) e la Komsomolsk-na-Amur Aircraft Production Association (KnAAPO).\nLa base aerea presso la quale vengono effettuati i test di sviluppo \u00e8 Akhtubinsk, nelle vicinanze della citt\u00e0 di Volgograd nel sud della Russia.\nIl Su-57 doveva entrare in servizio nel primo semestre del 2019, con quasi tre anni di ritardo rispetto alle previsioni. Secondo le stime russe gli Su-57 dovrebbero essere costruiti in un numero totale compreso tra 800 e 1\u00a0000 esemplari; il governo russo ha intenzione di dotarsi di almeno 450 Su-57 entro il 2040, ma vista la difficile situazione economica del paese e l'elevatissimo prezzo dei caccia di 5\u00aa generazione, difficilmente si raggiungeranno tali cifre.\n11 prototipi del Su-57 sono stati completati.\nIl primo prototipo ha effettuato con successo il volo inaugurale della durata di 47 minuti il 29 gennaio 2010, dalla base della Komsomolsk-on-Amur Aircraft Production Association nell'aeroporto Dzemgi, con il famoso pilota Sergey Bogdan alla guida. Il secondo prototipo ha volato per la prima volta il 3 marzo del 2011. I primi due prototipi erano privi di radar e sistemi d'armamento. Il terzo, dotato di un nuovo radar AESA, ha volato per la prima volta il 22 novembre 2011. Il quarto prototipo ha volato per la prima volta il 12 dicembre 2012. Il quinto prototipo ha volato il 27 ottobre 2013 pilotato da Yury Vashchuk, Sukhoi Chief Pilot ed eroe della Federazione Russa.\nCome dichiarato dalla casa produttrice, il nono prototipo dovrebbe essere praticamente uguale ad un aereo di produzione seriale.\nGli undici prototipi costruiti sino ad ora hanno superato i test senza particolari problemi (alla fine del 2013 si \u00e8 conclusa la fase preliminare dei test, nel 2014 sono cominciati i test statali). \nA fine febbraio 2018 la Russia ha inviato 4 prototipi del Su-57 nella base russa in Siria di Hmeimim per probabili test operativi.\nIl 15 maggio 2019, Vladimir Putin ha annunciato l'acquisto da parte del Ministero della Difesa della Russia di 76 Su-57, che dovrebbero entrare in servizio con tre gruppi aerei entro il 2028. Il valore del contratto \u00e8 stimato in 170 miliardi di rubli - circa trentacinque milioni di dollari di valore per singolo esemplare - il che lo rende il pi\u00f9 grande nella storia dell'aviazione russa e garantisce il pieno utilizzo della capacit\u00e0 della fabbrica di aeromobili di Komsomol'sk-na-Amure per almeno un decennio. L'accordo definitivo dovrebbe essere sottoscritto alla presenza del presidente alla fiera aerospaziale MAKS-2019 del 19 agosto 2019.\nIl 24 dicembre del 2019, durante un volo di collaudo, un Su-57 di pre-serie, a pochi giorni dalla consegna alla VVS russa, \u00e8 precipitato. Secondo quanto riportato dalle agenzie di stampa russe, il velivolo ha sofferto di un'avaria ai propri sistemi che ha indotto il pilota ad eiettarsi con successo.\nIl 25 dicembre 2020 \u00e8 stato consegnato alle forze aerospaziali russe, pi\u00f9 precisamente al 929\u00b0 Centro di volo (GLIT) di Akhtubinsk, il primo esemplare di serie. Del velivolo ne \u00e8 prevista la consegna di 22 esemplari entro il 2024, dei quali, i velivoli prodotti a partire dalla seconda met\u00e0 del 2022, saranno equipaggiati con il nuovo motore Idzelye-30.\nEntro il 2025, \u00e8 previsto l'ingresso in produzione di una versione aggiornata del Su-57 sviluppata secondo i dettami del progetto \"Megapolis\".\nCaratteristiche.\nAvionica.\nL'Su-57 \u00e8 stato dotato di un nuovo radar AESA, come dichiarato dalla stessa casa costruttrice in un comunicato stampa dell'8 agosto 2012. Il radar, che \u00e8 stato sviluppato dal Tikhomirov Scientific Research Institute of Instrument Design utilizzando nanotecnologie realizzate in Russia, comprende elementi attivi nella banda X sul fronte, ai lati dell'aereo e sul posteriore, e due elementi attivi nella banda L nelle ali. Nella suite dei sensori \u00e8 stato previsto anche un sensore per gli infrarossi.\nTraccia radar.\nCome per tutti gli aerei invisibili ai radar, anche l'Su-57 utilizza delle geometrie particolari delle ali e degli alettoni, materiali compositi, speciali verniciature, mentre i compressori dei motori sono nascosti da una serpentina e particolari elementi per bloccare le onde dei radar.\nEssendo l'aereo ancora in fase di sviluppo \u00e8 difficile determinare la reale efficacia delle soluzioni adottate, ma secondo le analisi di molti esperti dovrebbe avere delle performance in linea con la produzione occidentale.\nArmamento.\nIl progetto del caccia prevede sia l'utilizzo di armamenti esterni collegati alle ali, che di due alloggiamenti interni di ampie dimensioni ricavati nella fusoliera del velivolo, studiati per mantenere al meglio l'invisibilit\u00e0 ai radar, oltre ad un probabile cannoncino frontale. L'Su 57 ha una capacit\u00e0 di carico di armamenti di 7500\u00a0kg.\nNel corso dei test di stato, si \u00e8 appurato della presenza di 4 piloni esterni destinati all'alloggiamento del carico bellico: una coppia collocata al di sotto della fusoliera ed un pilone sotto ciascuna ala.\nPropulsione.\nI motori attualmente utilizzati dal Su-57 (versione modificata degli AL-41F montata sui SU-35) consentono al caccia di ottenere velocit\u00e0 supersoniche senza l'utilizzo di post-bruciatori. L'attuale modello \u00e8 anche dotato di un sistema vettoriale tridimensionale della spinta, che unitamente al controllo digitale di motori ed aerodinamica garantisce al caccia una elevatissima manovrabilit\u00e0. I motori appositamente pensati per il SU-57 (Izdeliye-30) sono ancora in fase di sviluppo.\nVarianti.\nSu-57: versione originale\nSu-57E: versione da esportazione\nFGFA: versione biposto sviluppata in collaborazione con l'India per l'Aeronautica militare.\nUtilizzatori.\n76 ordinati in totale con consegne a partire dal 2019. Il primo esemplare in consegna \u00e8 precipitato il 24 dicembre dello stesso anno. Il 25 dicembre 2020 \u00e8 stato consegnato il primo esemplare di Su-57 di serie, seppur equipaggiato con motori di grado evolutivo inferiore al previsto. Nel dicembre 2021 consegnati altri 2 esemplari (51 e 52 blu). Nel febbraio 2022 consegnata ulteriore coppia di velivoli (01 e 52 rosso)."}
{"id": "1848617", "revid": "287204", "url": "https://it.wikipedia.org/wiki?curid=1848617", "title": "Savara", "text": "Il Savara (detto anche \"Dora del Nivolet\", o in francese \"Doire du Nivolet\") \u00e8 un torrente che solca la Valsavarenche nella Valle d'Aosta. \u00c8 affluente di destra della Dora Baltea.\nPercorso.\nNasce ai piedi del massiccio del Gran Paradiso. Si forma a partire dai \"laghi del Nivolet\" (in francese \"Lacs du Nivolet\" - 2.520 m s.l.m.), dal \"lago Noir\" (in francese \"Lac Noir\" - 2.722\u00a0m) e dal \"lago Trebecchi\" (2.722 m).\nLungo il percorso lungo la Valsavarenche, ha come affluenti principali il torrente \"C\u00f4te Savol\u00e8re\" ed il torrente \"L\u00e9vionaz\".\nAll'altezza di Introd riceve il contributo della Dora di Rh\u00eames, e poco pi\u00f9 a valle, a Villeneuve, confluisce nella Dora Baltea."}
{"id": "1848621", "revid": "39224", "url": "https://it.wikipedia.org/wiki?curid=1848621", "title": "Million Dollar Hotel", "text": ""}
{"id": "1848622", "revid": "1543377", "url": "https://it.wikipedia.org/wiki?curid=1848622", "title": "Ragazzi per l'unit\u00e0", "text": "I Ragazzi per l'unit\u00e0 sono una diramazione del Movimento dei focolari.\nStoria.\nIl movimento dei Ragazzi per l'unit\u00e0 \u00e8 nato nella Pasqua del 1984 allo scopo di coinvolgere pi\u00f9 ragazzi possibile all'intento di costruire un mondo unito. Dal 2002 hanno iniziato il progetto \"Schoolmates\", uno dei tanti \"Progetti Dare\", che coinvolge scuole provenienti da ogni parte del globo in una sorta di gemellaggio.\nDove sono e in cosa credono.\nI Ragazzi per l'unit\u00e0 sono ragazzi provenienti da 182 Paesi. Sono cristiani, ma anche di altre religioni o culture che non professano un credo religioso. Un obiettivo li unisce: realizzare la fraternit\u00e0 universale coinvolgendo in questo progetto tanti altri ragazzi nel mondo. Credono nell'amore, in quanto credono che sia l'unica cosa che pu\u00f2 cambiare il mondo, e desiderano far diventare ci\u00f2 una realt\u00e0. Percorrono tutte le vie possibili per far crollare barriere e divisioni iniziando dalle loro citt\u00e0 e dagli ambienti nei quali vivono, ma anche con iniziative planetarie, certi che un mondo unito sar\u00e0 realt\u00e0 tra tutti i popoli della terra.\nLe loro iniziative.\nOltre al gi\u00e0 citato \"Schoolmates\", molte sono le iniziative del movimento. Eccone indicate alcune:\nRun4Unity.\nIl 9 ottobre 2005 i Ragazzi per l'unit\u00e0 hanno dato il via ad una singolare manifestazione sportiva, la \"Run4Unity\": essa consisteva nello svolgersi in ogni parte del globo e si trattava di una vera e propria staffetta, in quanto si iniziava in ogni fuso alle 11 del mattino ora locale ed a mezzogiorno si \"passava il testimone\" verso il fuso successivo. Questa manifestazione si ripete tuttora ogni quattro anni.\nParola di vita.\nOgni mese, i Ragazzi per l'unit\u00e0 prendono riferimento da una diversa frase del Vangelo e cercano di viverla.\nFiera Primavera.\nInoltre, a met\u00e0 marzo, i Ragazzi per l'Unit\u00e0 organizzano in varie piazze italiane la \"Fiera primavera\", che consiste in una fiera nella quale si vendono oggetti che alle persone che li hanno donati non servono pi\u00f9. Il ricavato viene utilizzato per i loro \"Progetti dare\"\nColoriAMO la citt\u00e0.\nUn'altra iniziativa del movimento \u00e8 quella denominata \"ColoriAMO la citt\u00e0\" e consiste nel tentare in ogni citt\u00e0, e non necessariamente nella stessa maniera delle altre, di portare del bene."}
{"id": "1848623", "revid": "33689", "url": "https://it.wikipedia.org/wiki?curid=1848623", "title": "GEIE", "text": ""}
{"id": "1848624", "revid": "110157", "url": "https://it.wikipedia.org/wiki?curid=1848624", "title": "Let's Do It for Johnny!", "text": "Let's Do It for Johnny! \u00e8 il terzo album in studio della band pop punk Bowling for Soup, pubblicato nel 2000 dalla Jive Records."}
{"id": "1848625", "revid": "179980", "url": "https://it.wikipedia.org/wiki?curid=1848625", "title": "Rolando Carlos Schiavi", "text": ""}
{"id": "1848626", "revid": "179980", "url": "https://it.wikipedia.org/wiki?curid=1848626", "title": "Mat\u00edas Abel Donnet", "text": ""}
{"id": "1848627", "revid": "188402", "url": "https://it.wikipedia.org/wiki?curid=1848627", "title": "Ubuntu MID", "text": ""}
{"id": "1848628", "revid": "21880", "url": "https://it.wikipedia.org/wiki?curid=1848628", "title": "Halcyonidae", "text": ""}
{"id": "1848634", "revid": "287204", "url": "https://it.wikipedia.org/wiki?curid=1848634", "title": "Dora di Rh\u00eames", "text": "La Dora di Rh\u00eames (\"Doire de Rh\u00eames\" in francese) \u00e8 un torrente che solca la val di Rh\u00eames nella Valle d'Aosta. \u00c8 affluente del torrente Savara.\nPercorso.\nLa Dora di Rh\u00eames nasce ad un'altezza approssimativa di 2.700 m s.l.m. da una serie di piccoli torrentelli provenienti dai ghiacciai Lavassey, Du Fond, Sauches e Tsanteleina nella localit\u00e0 detta \"Source de la Doire\" (dal francese, \"Sorgente della Dora\"). Una parte rilevante del suo bacino idrografico \u00e8 quindi composta da ghiacciai (12,7\u00a0km\u00b2, ovvero quasi il 10% del totale), sia pure in fase di ritiro.\nIl torrente si dirige in modo quasi rettilineo verso nord attraversando i comuni di Rh\u00eames-Notre-Dame, Rh\u00eames-Saint-Georges e Introd, e si getta quindi nel Savara non lontano da Villeneuve.\nA Villeneuve, in localit\u00e0 Champagne, si trova la centrale idroelettrica di Champagne 1, in gestione alla CVA, che ne sfrutta le acque."}
{"id": "1848636", "revid": "767487", "url": "https://it.wikipedia.org/wiki?curid=1848636", "title": "Pisuerga", "text": "Il Pisuerga \u00e8 un fiume della Spagna settentrionale, secondo maggior affluente del Duero.\nNasce dai pendii meridionali della Cordigliera Cantabrica (provincia di Palencia, comunit\u00e0 autonoma di Castiglia e Le\u00f3n) e scorre verso sud confluendo nel Duero, poco dopo aver attraversato la citt\u00e0 di Valladolid. La sua lunghezza \u00e8 di circa 270\u00a0km.\nDagli anni cinquanta il livello del fiume \u00e8 stato molto regolare, grazie alla diga di Aguilar de Campoo, che contiene le acque piovane provenienti dalle vallate sovrastanti. Questa regolarit\u00e0 ha permesso la formazione di vaste aree di campi irrigati lungo il corso del Pisuerga nella pianura Castigliana settentrionale.\nI principali affluenti sono l'Esgueva, il Carri\u00f3n e l'Arlanza."}
{"id": "1848641", "revid": "110157", "url": "https://it.wikipedia.org/wiki?curid=1848641", "title": "Drunk Enough to Dance", "text": "Drunk Enough to Dance \u00e8 il quarto album in studio della band pop punk Bowling for Soup, pubblicato nel 2002 dalla Jive Records."}
{"id": "1848647", "revid": "110157", "url": "https://it.wikipedia.org/wiki?curid=1848647", "title": "Codex Augiensis", "text": "Il Codex Augiensis (Gregory-Aland no. Fp o 010) \u00e8 un manoscritto in greco e latino onciale (cio\u00e8 maiuscolo) datato approssimativamente al IX secolo. Redatto nello \"scriptorium\" dell'Abbazia di Reichenau, trae il suo nome dall'isola \"Augia felix\" nel Lago di Costanza, ove risiedeva l'Abbazia. Originariamente conteneva integralmente il testo in greco e latino delle lettere di Paolo, in 136 fogli in pergamena, di formato 23 x 19\u00a0cm. Ci\u00f2 che rimane \u00e8 costituito da frammenti di (Rom. 1,1-3,19; 1 Cor. 3,8-16; 6,7-14; Col. 2,1-8; Filem. 21-25, Ebrei).\nAttualmente \u00e8 conservato presso il Trinity College (Cat. number: B. XVII. 1) di Cambridge."}
{"id": "1848651", "revid": "767487", "url": "https://it.wikipedia.org/wiki?curid=1848651", "title": "A Hangover You Don't Deserve", "text": "A Hangover You Don't Deserve \u00e8 il quinto album in studio della band pop punk Bowling for Soup, pubblicato nel 2004 dalla Jive Records."}
{"id": "1848653", "revid": "1546219", "url": "https://it.wikipedia.org/wiki?curid=1848653", "title": "The Great Burrito Extortion Case", "text": "The Great Burrito Extortion Case \u00e8 il sesto album in studio della band pop punk Bowling for Soup, pubblicato nel 2006 dalla Jive Records.\nCuriosit\u00e0.\nLa puntata \"Ragazzo Segregato in un Camion\" della serie My Name is Earl, inizia con Earl bloccato nel bagno e che chiama Randy che per\u00f2 non lo pu\u00f2 sentire perch\u00e9 ha le cuffie e canta a squarciagola High School Never Ends."}
{"id": "1848658", "revid": "1543377", "url": "https://it.wikipedia.org/wiki?curid=1848658", "title": "Murray Leinster", "text": "Ha avuto una lunghissima carriera, pubblicando storie fantascientifiche dalla fine degli anni dieci, durante e dopo l'epoca d'oro della fantascienza e fino agli anni sessanta. Gli \u00e8 attribuita l'invenzione di un tema classico della fantascienza, gli universi paralleli.\nBiografia.\nLeinster inizi\u00f2 la sua carriera come scrittore \"freelance\" prima della prima guerra mondiale dedicandosi al genere \"pulp\". Pubblic\u00f2 la sua prima storia di fantascienza, \"Il grattacielo impazzito\" (\"The Runaway Skyscraper\"), nel 1919 (successivamente ripubblicata nel 1926 sulla rivista di Hugo Gernsback \"Amazing Stories\"). All'inizio della sua carriera pubblic\u00f2 anche alcuni gialli (tra il 1930 e il 1935, soprattutto col nome di Will F. Jenkins), western (sempre come Will F. Jenkins) e persino due romanzi rosa (con lo pseudonimo di Louisa Carter Lee). Dagli anni trenta in poi continu\u00f2 a pubblicare diverse altre opere fantascientifiche, che lo resero uno degli scrittori pi\u00f9 noti del genere. \nA Leinster \u00e8 attribuita l'invenzione del concetto di universi paralleli: quattro anni prima de \"La legione del tempo\" (\"The Legion of Time\") di Jack Williamson, pubblic\u00f2 il racconto \"Bivi nel tempo\" (\"Sidewise in Time\") nel numero di giugno del 1934 della rivista \"Astounding Stories\". L'espediente narrativo influenz\u00f2 nel lungo periodo molti autori fino a diventare un classico soggetto fantascientifico.\nLeinster fu uno dei pochi autori degli anni trenta a restare in attivit\u00e0 nell'era di John W. Campbell, quando gli standard di qualit\u00e0 delle storie maturarono rispetto all'epoca pionieristica della fantascienza. La sua ultima storia sulla rivista \"Analog\" apparve nel 1966.\nOpere.\nRomanzi.\nEstremo Oriente.\n\"Sword of Kings\", John Long, 1933.\nRosa.\ncome Louisa Carter Lee"}
{"id": "1848659", "revid": "110157", "url": "https://it.wikipedia.org/wiki?curid=1848659", "title": "Nokia 7390", "text": "Il Nokia 7390 \u00e8 il telefono cellulare di punta della serie \"L'Amour Collection\" della Nokia, di cui fanno parte il Nokia 7373 e il Nokia 7360. \u00c8 stato commercializzato alla fine del 2006, e negli Stati Uniti all'inizio del 2007. Una delle funzioni utili del telefono cellulare \u00e8 la capacit\u00e0 di riprodurre musica o scattare le foto senza aprirlo. La fotocamera ha una risoluzione massima di 3.0 megapixel, ha anche una seconda videocamera per videochiamate e autoritratti. La musica supportata \u00e8 di tipo: MP3, AAC, eAAC +, e WMA.\n\u00c8 commercializzato in tre colori: rosa-bianco, bronzo-nero e una serie limitata nero-argento."}
{"id": "1848660", "revid": "33689", "url": "https://it.wikipedia.org/wiki?curid=1848660", "title": "Treves", "text": ""}
{"id": "1848669", "revid": "842", "url": "https://it.wikipedia.org/wiki?curid=1848669", "title": "TMS9900", "text": ""}
{"id": "1848671", "revid": "125051088", "url": "https://it.wikipedia.org/wiki?curid=1848671", "title": "Impero azteco", "text": "L'Impero azteco (nahuatl: \"M\u0113xihcatlahtohc\u0101y\u014dtl\") o Triplice Alleanza Azteca non \u00e8 molto dissimile rispetto agli imperi della storia europea. Come molti imperi europei, infatti, era composto da molte etnie ma era un sistema di trib\u00f9 pi\u00f9 che un vero e proprio sistema di amministrazione. Arnold Toynbee, nell'opera \"Guerra e civilizzazione\", lo paragona all'impero assiro anche per la violenza di alcune pratiche, in particolare religiose, durante le quali si praticavano i sacrifici umani. Il membro pi\u00f9 importante del governo azteco \u00e8 l'imperatore. Il titolo Nahuatl per una posizione del genere, \"hueyi tlatoani\", si traduce con \"grande grande\", ma letteralmente \"grande oratore\"; i Tlatoque erano la classe regnante.\nQuesto ufficio prese gradualmente pi\u00f9 potere con la crescita di Tenochtitl\u00e1n, e col tempo \"imperatore\" divenne un'analogia giusta; come nell'Impero romano, il titolo non era ereditario.\nL'huey tlatoani spesso sceglieva il successore insieme ai propri consiglieri. La maggior parte dell'impero azteco fu formata da un uomo, Tlacaelel (in Nahuatl \"cuore virile\"). Anche se gli fu offerta l'opportunit\u00e0 di essere un \"tlatoani\", prefer\u00ec stare dietro il trono. Tlacaelel era nipote del \"tlatoani\" Itzc\u00f3atl, e fratello di Chimalpopoca e Motecuhzoma I, il suo titolo era \"Cihuacoatl\" (in onore della dea, traducibile con \"consigliere\"), ma come riportato nel Codice Ram\u00edrez, \"quello che ordinava Tlacaelel, veniva fatto al pi\u00f9 presto\".\nDiede al governo azteco una nuova struttura, ordin\u00f2 la distruzione della maggior parte dei libri aztechi (la sua spiegazione fu che erano pieni di inesattezze) cos\u00ec pot\u00e9 riscrivere la loro storia. Inoltre Tlacaelel riform\u00f2 la religione azteca, ponendo il dio tribale Huitzilopochtli sullo stesso piano degli antichi dei nahuas, Tlaloc, Tezcatlipoca, e Quetzalcoatl. In questo modo Tlacalel cre\u00f2 una coscienza storica per gli Aztechi. Cre\u00f2 anche l'istituzione della guerra rituale (le guerre dei fiori) come un modo per avere combattenti addestrati, e la necessit\u00e0 di sacrifici umani costanti \"per tenere il Sole in movimento\". Alcuni scrittori credono che le classi pi\u00f9 alte fossero consapevoli di questa falsificazione, il che pu\u00f2 spiegare le azioni che fece Montezuma quando incontr\u00f2 Hern\u00e1n Cort\u00e9s. Ma, infine, le istituzioni contribuirono alla caduta dell'impero azteco. Il popolo di Tlaxcala fu conquistato risparmiando delle vittime, a costo di partecipare alla guerra dei fiori. Quando Cort\u00e9s venne a sapere ci\u00f2, li avvicin\u00f2 ed essi diventarono suoi alleati. I Tlaxcaltechi fornirono migliaia di uomini a supportare le poche centinaia di spagnoli. La strategia di guerra azteca era basata sulla cattura di prigionieri che poi venivano sacrificati.\nPoliticamente l'impero, costituito da una confederazione di citt\u00e0-stato, principati e regni tributari, si fondava sulla confederazione delle tre citt\u00e0-stato che lo avevano fondato: Tenochtitl\u00e1n, Texcoco e Tlacopan. Le tre citt\u00e0 dominavano l'area corrispondente all'incirca all'odierno Messico dal 1428 fino alla sconfitta contro i conquistadores spagnoli di Hern\u00e1n Cort\u00e9s nel 1521, componevano la confederazione del Cem Anahu\u00e0c (l'Unico Mondo) e ognuna era governata da propri re ed istituzioni. La predominanza di Tenochtitl\u00e1n, capitale degli Aztechi Tenocha, si accentu\u00f2 rispetto alle altre due citt\u00e0-stato solo nell'ultimo secolo della civilt\u00e0 azteca. Il resto dell'impero confederato era formato da varie province che raggruppavano pi\u00f9 citt\u00e0-stato e principati e distinte anche per gruppi etnici.\nPrima di questa vi fu un'altra triplice alleanza meno nota, formata dalle citt\u00e0 di Azcapotzalco, Culhuacan e Coatlinchan. \nL'alleanza fu formata da Itzc\u00f3atl di Tenochtitlan, Acolmiztli Nezahualc\u00f3yotl di Texcoco, e dalla piccola citt\u00e0 stato di Tlacop\u00e1n nel 1428. Nonostante il nome parli di \"Triplice Alleanza\", Tenochtitlan occupava una posizione dominante e Tlacop\u00e1n aveva una posizione molto debole. Tenochtitl\u00e1n e Texcoco ricevevano ciascuno 2/5 dei tributi mentre a Tlacop\u00e1n ne spettava 1/5. Quando nel 1520 gli Spagnoli arrivarono a contatto con gli Aztechi la citt\u00e0 di Tlacop\u00e1n era quasi scomparsa e le terre dell'alleanza erano dominate da Tenochtitlan.\nAl suo massimo splendore l'Alleanza controllava gran parte del Messico Centrale da costa a costa, con l'eccezione di una piccola area al sud-est di Tenochtitlan: Il regno Tlaxcalteca, corrispondente al moderno stato Messicano di Tlaxcala. Furono i Tlaxcaltechi, che si allearono con Cort\u00e9s nel 1521 per far crollare l'Impero Azteco.\nProvince.\nLe province note erano:\n- a nord\n- a est\n- a sud\nAll'interno dell'impero continuarono a sussistere alcuni principati indipendenti: Yopi, Metztlan, Tototepec, Teotitlan, Tlaxcala."}
{"id": "1848673", "revid": "17117368", "url": "https://it.wikipedia.org/wiki?curid=1848673", "title": "Fran\u00e7ois Mitterand", "text": ""}
{"id": "1848677", "revid": "287204", "url": "https://it.wikipedia.org/wiki?curid=1848677", "title": "Pleo", "text": "Pleo \u00e8 un dinosauro robot progettato per imitare l'apparenza e l'aspetto di un cucciolo di \"Camarasauro\" di una settimana. Ideato da \"Caleb Chung\", co-creatore di Furby, \u00e8 prodotto dalla Ugobe Inc. Pleo \u00e8 il primo delle \"Life Forms\" (Forme di Vita) della Ugobe. Chung ha scelto questa particolare specie di dinosauro per l'aspetto: la testa grossa, con un cranio relativamente ampio lo rendono ideale per ospitare i sensori e i motori necessari per animarne i movimenti. Secondo Ugobe, ogni Pleo pu\u00f2 \"apprendere\" e fare esperienza nell'ambiente che lo circonda attraverso una sofisticata intelligenza artificiale che lo porta a sviluppare una personalit\u00e0 individuale.\nPleo fu presentato il 7 febbraio, 2006 alla DEMO Conference di Scottsdale. Le spedizioni sono iniziate per\u00f2 solo il 5 dicembre 2007 al prezzo di $349 USD. I primi 2000 dinosauri sono andati esauriti in pochi giorni. Nel Mondo, ne sono stati venduti pi\u00f9 di 100.000 esemplari in soli due anni dall'uscita.\nIl software del robot pu\u00f2 essere aggiornato tramite una scheda SD o interfaccia USB. Ugobe incentiva la modifica, da parte degli utenti, del firmware, fornendo un'interfaccia grafica chiamata MySkit, e un'API per programmatori non esperti denominato \"PDK\" (Pleo Development Kit), pi\u00f9 volte annunciato dalla stessa Ugobe, ma mai commercializzato.\nNonostante le altissime vendite, per un totale di 100.000 esemplari venduti, il 17 aprile 2009 Ugobe chiude per bancarotta (chapter 7) licenziando i propri dipendenti e vendendo all'asta gli uffici di Eagle (Idaho).\nL'8 giugno 2009 Jetta Company Limited, l'azienda che realizza e assembla Pleo in Cina, acquista i diritti per continuare a distribuire Pleo e i suoi accessori. Con il nome di Innvo Labs nel dicembre 2009, viene rilanciata una nuova versione di Pleo direttamente sul sito web al costo originale di 349$.\nIl nuovo Pleo ha una pelle pi\u00f9 resistente, collo e coda costruiti con un differente meccanismo antiurto, e un caricabatterie in grado di ripristinare vecchie batterie non funzionanti.\nIn Italia il prodotto fu distribuito in esclusiva da E-MOTION e presentato alla stampa il 17 luglio 2008. Un altro evento, il Pleo Pride, creato appositamente per i primi genitori di Pleo, fu lanciato il 23 ottobre dello stesso anno al quale parteciparono volti noti del mondo dello sport e dello spettacolo come Bobo Vieri e Melissa Satta, Martina Stella, Filippa Lagerb\u00e4ck e moltissimi altri.\nE-MOTION ide\u00f2 per il suo sito web vari concorsi e iniziative, collaborando con il primo blog italiano dedicato a Pleo (PleoBlog). \u00c8 stato, inoltre, il primo distributore al mondo a lanciare una linea di accessori su misura per Pleo: t-shirt, borse e tutine create appositamente per il cucciolo."}
{"id": "1848679", "revid": "110336618", "url": "https://it.wikipedia.org/wiki?curid=1848679", "title": "Villa Borghese Pinciana", "text": "La villa Borghese Pinciana, ora sede della Galleria Borghese, si trova in piazzale Scipione Borghese 5, all'interno della villa Borghese a Roma, in Italia.\nStoria.\nIl nucleo della tenuta era gi\u00e0 di propriet\u00e0 dei Borghese nel 1580, sul sito nel quale \u00e8 stata identificata anche la posizione dei giardini della villa di Lucullo (o \"horti luculliani\").\nIl possedimento fu ampliato con una serie di acquisti e acquisizioni dal cardinale Scipione Borghese, nipote di papa Paolo V e futuro patrono di Gianlorenzo Bernini, con l'intento di crearvi una \"villa di delizie\" e il pi\u00f9 vasto giardino costruito a Roma dall'antichit\u00e0. Nel 1606 la realizzazione degli edifici fu affidata dal cardinale agli architetti Flaminio Ponzio e, dopo la morte del predecessore, a Giovanni Vasanzio (Jan van Santen); gli architetti furono affiancati dal giardiniere Domenico Savini da Montelpulciano e dall'intervento anche altri artisti, quali Pietro e Gianlorenzo Bernini. La villa era completata nel 1633.\nNel 1766 lavori di trasformazione furono intrapresi dal principe Marcantonio IV Borghese, nel \"Casino nobile\" (ora sede della Galleria Borghese) e nel \"Casino dei giuochi d'acqua\" (attuale \"Aranciera\" e sede del Museo Carlo Bilotti), e soprattutto nel parco, con la sistemazione del \"Giardino del lago\", ad opera degli architetti Mario e Antonio Asprucci. Tutto il giardino venne ornato di fontane e piccole fabbriche che permettevano di godere di scorci prospettici suggestivi.\nAgli inizi del XIX secolo la villa venne ulteriormente ampliata da Camillo Borghese con l'acquisto di terreni verso Porta del Popolo e Porta Pinciana, che furono integrati alla villa con l'intervento dell'architetto Luigi Canina. Nel corso del secolo gran parte della precedente giardino formale fu trasformato in giardino di paesaggio di gusto inglese.\nDurante tutto il secolo i giardini furono aperti per il passeggio festivo e vi erano ospitate feste popolari con canti e balli.\nIl complesso fu acquistato dallo Stato italiano nel 1901 e ceduto al comune di Roma nel 1903 per essere aperto al pubblico."}
{"id": "1848681", "revid": "36426", "url": "https://it.wikipedia.org/wiki?curid=1848681", "title": "Ecce Puer", "text": "Ecce Puer (conosciuto anche come: Portrait de l'enfant Alfred Mond, Enfant anglais, Impression d'enfant) \u00e8 un'opera di Medardo Rosso (1858-1928) che rappresenta la \u00ab\"vision de purit\u00e9 dans un monde banal\"\u00bb ossia la visione di purezza davanti ad un mondo banale, lo stupore di un bambino davanti ad un evento che ad un adulto appare banale.\nStoria.\n\u00abUna sera c'era stato un ricevimento e la sala era piena di ospiti eleganti. Ad un tratto la tenda era aperta un po' ed un bambino guard\u00f2 dentro, le labbra aperte di sorpresa poi si \u00e8 ritirato. Medardo corse alla sua stanza, ha lavorato tutta la notte fino al giorno dopo per completare la testa. L'hanno trovato sul divano con i vestiti serali indosso\u00bb (Scolari-Barr).\nL'artista nel 1920, con una certa irriverenza, espose l\"Ecce Puer\", assieme ad altre tre sue opere eseguite tempo prima, \"Bambino malato\", \"Bambino ebreo\" e \"La Portinaia\", alla \"Mostra d'arte Sacra\" di Venezia limitandosi a modificarne il nome in \"Enfant de Nazareth\".\nVersioni.\nEsistono diverse varianti dell\"Ecce Puer\":\nParticolarmente interessante l'opera in bronzo appartenuta a Luigi Bergamo di Stresa Borromeo. Medardo, usando acidi corrosivi, e lasciando in varie parti materiale refrattario, ottiene le propriet\u00e0 della pietra. Probabilmente ha mescolato alla terra refrattaria nichel e sabbia, infatti questa da un effetto di superficie granulosa.\nLa cera rivela innumerevoli qualit\u00e0 interpretative, la principale delle quali \u00e8 il marmo."}
{"id": "1848682", "revid": "122737366", "url": "https://it.wikipedia.org/wiki?curid=1848682", "title": "Claudio Paglieri", "text": "Ligure, nato a Genova nel 1965, autore di libri umoristici e di romanzi, \u00e8 giornalista del quotidiano ligure Il Secolo XIX. Ha vinto il Premio Bancarella Sport per il romanzo giallo \"Domenica Nera\" nel 2005 e il Premio NebbiaGialla per il romanzo \"L'enigma di Leonardo\" nel 2014.\nOpere.\nRomanzi.\nLe indagini del Commissario Luciani.\nSerie di romanzi gialli aventi per protagonista il commissario di polizia Marco Luciani, ambientati principalmente in Liguria."}
{"id": "1848684", "revid": "1924342", "url": "https://it.wikipedia.org/wiki?curid=1848684", "title": "I Stand Alone (Godsmack)", "text": "I Stand Alone \u00e8 il secondo singolo del gruppo alternative metal statunitense Godsmack.\nPubblicato come quinta traccia del terzo album del gruppo (\"Faceless\"), pubblicato nel 2003, deve il successo alla sua presenza nella colonna sonora del film: \"Il Re Scorpione\" - del 2002 - (nei titoli di coda) - e nel videogioco d'azione: \"\", nel 2004.\nVideo musicale.\nIl video, diretto dai fratelli Strause, \u00e8 basato sul film e vi sono presenti scene della pellicola stessa.\nTesto.\nIl singolo \u00e8 stato scritto da Sully Erna e prodotto da Andrew Mudrock. Circa il componimento e la creazione della canzone, il primo ha affermato le seguenti parole:\nIn termini di produzione, Robbie Merrill ha dichiarato che Mudrock era riuscito a portare Sully ad un altro livello con la sua gamma vocale e provato diverse idee che la band non avrebbe mai provato; tuttavia, era intenzionata a dare una possibilit\u00e0 al produttore.\nProduzione.\nCirca la produzione della musica e del testo, sul set del video di accompagnamento, Erna ha affermato le seguenti parole:\nTracce.\nAnche se \u00e8 apparso su \"Faceless\", \"I Stand Alone\" \u00e8 stato lanciato un anno prima - insieme al film: \"Il Re Scorpione\" - e la sua aggiunta all'album (prima citato) avvenne solo successivamente. Pertanto, le tracce del singolo sono tutte escluse dalle loro versioni precedenti: \"Godsmack\" e \"Awake\"."}
{"id": "1848690", "revid": "137928", "url": "https://it.wikipedia.org/wiki?curid=1848690", "title": "ISCSI", "text": ""}
{"id": "1848691", "revid": "1305772", "url": "https://it.wikipedia.org/wiki?curid=1848691", "title": "Smash Court Tennis Pro Tournament", "text": "Smash Court Tennis Pro Tournament, conosciuto in Giappone come , \u00e8 un videogioco di tennis creato dalla Namco e pubblicato nel 2002 per PlayStation 2.\nSequel.\nNel 2004 venne pubblicato il seguito \"Smash Court Tennis Pro Tournament 2\"."}
{"id": "1848694", "revid": "1543377", "url": "https://it.wikipedia.org/wiki?curid=1848694", "title": "Robert Breer", "text": "Biografia.\nPioniere dell'animazione sperimentale, si dedica inizialmente alla pittura. Dopo la laurea si trasferisce a Parigi, dove s'interessa al film-collage astratto (\"Form Phases,\" 1954-1956). Rientrato negli Stati Uniti alla fine degli anni cinquanta, continua a realizzare cortometraggi d'animazione e a tecnica mista, inclusa un'opera con attori in carne e ossa (\"Pat's Birthday\", 1962). Su invito di Jonas Mekas, nel 1962 \u00e8 fra i fondatori del New York Film-Makers' Cooperative.\nNel 1987 riceve il Maya Deren Independent Film and Video Artists Award, assegnato dall'American Film Institute per \"i risultati ottenuti nel cinema indipendente underground e non commerciale\".\nNel 2002 il suo film \"Fuji\" (1974) \u00e8 incluso nell'US Library of Congress National Film Registry."}
{"id": "1848695", "revid": "1452073", "url": "https://it.wikipedia.org/wiki?curid=1848695", "title": "Bobby Baccalieri", "text": "Robert \"Bobby Bacala\" Baccalieri, Jr., interpretato da Steve Schirripa, \u00e8 uno dei personaggi principali della serie televisiva \"I Soprano\". \u00c8 un caporegime della Famiglia DiMeo e cognato del boss Tony Soprano.\nInserito nella serie a partire dalla stagione 2, \u00e8 divenuto ben presto uno dei beniamini del pubblico: fino alla prima parte della stagione 6 \u00e8 stato l'aiutante del vecchio zio Junior.\nBiografia.\nFiglio di Bobby Baccalieri Sr., anziano ma ancora importante esponente della Famiglia DiMeo, Bobby rappresenta un'eccezione all'interno dell'organizzazione malavitosa: non \u00e8 un gangster come gli altri, non lo si vede in particolari azioni cruente (tranne qualche scazzottata di gruppo), e fino all'ultima stagione non ha mai commesso un omicidio (e lo fa solo perch\u00e9 costretto da Tony).\n\u00c8 un personaggio del quale vengono evidenziati principalmente due aspetti: il lato umoristico (accentuato anche dall'imponente stazza e il volto bonaccione di Steve Schirripa) e l'aspetto umano: raramente Bobby si lascia andare a un linguaggio volgare, come gli altri mafiosi della serie, ed \u00e8 un marito fedele e premuroso.\nIl lato umoristico \u00e8 particolarmente evidenziato nelle situazioni in cui Bobby viene messo alla berlina dagli altri affiliati: in particolare quando \u00e8 costretto a vestirsi da Babbo Natale per l'annuale dispensa di regali ai bimbi del quartiere (ep. 36) e quando, svegliato nel cuore della notte, si veste da provetto cacciatore per andar a recuperare Paulie e Chris dispersi nei boschi (ep. 37).\nIl lato umano di Bobby si rivela esteriormente nei lutti dopo la morte del padre e di Karen, l'amatissima moglie, perita in un incidente stradale (ep. 42): Bobby \u00e8 incapace di reagire e non si d\u00e0 pace, commettendo anche gesti inconsulti e irrazionali (arriva al punto di comprare una torta e seppellirla sulla tomba della moglie, il giorno del compleanno di Karen, ep. 50).\n\u00c8 il momento in cui viene circuito da Janice, che approfitta della sua fragilit\u00e0 per entrare nella sua vita e in quella dei figli, in modo subdolo e ipocrita.\nDa l\u00ec in avanti, questo aspetto del personaggio ha il sopravvento e si assiste a una progressiva omologazione di Bobby alle vicende degli altri personaggi: \u00e8 preoccupato per i soldi, per l'educazione dei figli (con Janice avr\u00e0 anche una bambina, Nica), va in contrasto con altri membri della Famiglia (in particolare con Paulie).\nThe Blue Comet.\nAnche Bobby, come Paulie, Chris e Hesh, vede la sua fedelt\u00e0 messa a dura prova nei primi episodi della stagione 6: Tony gi\u00e0 lo riteneva responsabile dell'attentato commesso da zio Junior che quasi gli costava la vita (Bobby non era a casa dell'anziano, come avrebbe dovuto, ma stava giocando coi trenini elettrici, la sua grande passione, ep. 66).\nDopo la furibonda lite sulla casa al lago dei Baccalieri (ep. 78), il boss, volendo vendicarsi di lui, gli commissiona un'esecuzione: Bobby \u00e8 cos\u00ec costretto a recarsi a Montr\u00e9al per far fuori uno sconosciuto, dopo un accordo d'affari con importatori canadesi di medicinali illegali.\nLa relazione con Janice mette Bobby nelle condizioni di salire la scala gerarchica dei DiMeo: alla fine della serie, Bobby \u00e8 di certo il \u201cnumero tre\u201d della Famiglia, dopo Tony e Silvio.\n\u00c8 infatti uno dei tre bersagli dei Lupertazzi dopo l'ordine di esecuzione impartito da Phil Leotardo e Bobby \u00e8 l'unico personaggio che di certo viene fatto fuori (Silvio, colpito durante una sparatoria fuori dal \"Bada Bing\", rimane in coma e il suo destino non \u00e8 rivelato, mentre di Tony non si sa nulla di certo).\nMandanti del suo omicidio sono Albie Cianflone e Butch DeConcini, che organizzano l'agguato fatale: recatosi in un negozio di giocattoli per acquistare il trenino elettrico chiamato \"\u201cBlue Comet\u201d\", Bobby \u00e8 raggiunto da due sicari dei Lupertazzi che lo freddano senza piet\u00e0, senza nemmeno dargli il tempo di estrarre un'arma per difendersi."}
{"id": "1848697", "revid": "1573940", "url": "https://it.wikipedia.org/wiki?curid=1848697", "title": "Oratorio di San Guglielmo al Padule", "text": "L'oratorio di San Guglielmo al Padule era un edificio religioso situato a ovest della citt\u00e0 di Grosseto, nei pressi dell'area palustre che introduceva all'antico Lago Prile.\nL'edificio religioso era un isolato luogo di preghiera appartenuto ai Guglielmiti, quasi certamente annesso ad altri edifici rurali. Le sue origini risalgono al periodo medievale, ma tuttora non \u00e8 stato possibile identificare con precisione quello che era l'esatto luogo di ubicazione.\nL'oratorio versava in pessime condizioni gi\u00e0 alla fine del Cinquecento secondo alcuni documenti; risulta probabile pertanto un graduale degrado che ha portato l'edificio prima allo stato di rudere, per poi scomparire completamente fino a perderne ogni traccia."}
{"id": "1848698", "revid": "1522738", "url": "https://it.wikipedia.org/wiki?curid=1848698", "title": "Heimlich (personaggio)", "text": ""}
{"id": "1848700", "revid": "110157", "url": "https://it.wikipedia.org/wiki?curid=1848700", "title": "I Won't Tell", "text": "I Won't Tell \u00e8 il primo singolo del rapper statunitense Fat Joe estratto dall'album \"The Elephant in the Room\". \u00c8 stato prodotto dal team The Hitmen e vi ha partecipato il cantante R&amp;B J. Holiday.\nInformazioni.\nIl testo della canzone \u00e8 stato scritto dallo stesso Fat Joe, pi\u00f9 da Levar Coppin, Delano Mathews e Mario Winans. Tutte le strofe sono rappate da Fat Joe, mentre J. Holiday canta il ritornello.\nL'8 novembre 2007 \"I Won't Tell\" \u00e8 stata pubblicata sul MySpace dell'artista, mentre il 4 dicembre \u00e8 stata pubblicata su iTunes.\nHa raggiunto la posizione n.37 nella chart \"Billboard Hot 100\", la n.12 nella \"Hot R&amp;B/Hip-Hop Songs\" e la n.3 nella \"Hot Rap Tracks\", riscuotendo complessivamente negli USA un discreto successo. In Brasile ha raggiunto la posizione n.72.\nVideoclip.\nIl videoclip \u00e8 stato pubblicato sulla pagina video del MySpace di Fat Joe il 18 dicembre 2007 e ha raggiunto la posizione n.4 nella chart \"Hot Videoclip Tracks\".\nVi fanno apparizione moltissimi artisti, quali Bow Wow, LL Cool J, Diddy, Christina Milian, LeToya Luckett, Junior Reid, Mario Winans, Pitbull, Scott Storch, Flo Rida, E-Class (manager della \"Poe Boy Entertainment\"), Akon, DJ Khaled, Slim Thug, Sheek Louch, Dre e Brisco.\nNella scena iniziale, Fat Joe \u00e8 a bordo di un aereo privato assieme a una ragazza. Quando i due atterrano, ad attenderli vi \u00e8 una limousine che li porta a un lussuoso party. Nelle scene successive, spiccano i numerosi cameo su citati e Fat Joe e J. Holiday cantano sia mentre sono sulla pista da ballo, sia mentre sono seduti a bere champagne o mentre sono impegnati in tentativi di corteggiamento. Nella scena finale, Fat Joe se ne va dalla festa accompagnato da una ragazza."}
{"id": "1848702", "revid": "110157", "url": "https://it.wikipedia.org/wiki?curid=1848702", "title": "Codex Seidelianus I", "text": "Il Codex Seidelianus I (Gregory-Aland no. Ge o 011) \u00e8 un manoscritto in greco onciale (maiuscolo) datato al IX secolo, comprendente i quattro vangeli canonici.\nSi conservano solo frammenti per un totale di 252 fogli di pergamena. \nLe pagine misurano 25.7 x 21.5\u00a0cm.\nLa provenienza del manoscritto \u00e8 ignota. Nel XVII secolo il manoscritto \u00e8 stato in possesso di J.C. Wolff. \nAttualmente \u00e8 conservato presso la British Library (Harley 5684).\nCritica testuale.\nIl manoscritto contiene il testo della Pericope dell'adultera (\"Vangelo secondo Giovanni\" )."}
{"id": "1848705", "revid": "92723", "url": "https://it.wikipedia.org/wiki?curid=1848705", "title": "Diocesi di Massa Lubrense", "text": "La diocesi di Massa Lubrense (in latino: \"Dioecesis Massalubrensis\") \u00e8 una sede soppressa e sede titolare della Chiesa cattolica.\nTerritorio.\nLa diocesi si estendeva nella parte terminale della penisola sorrentina fino a Punta Campanella e comprendeva 10 parrocchie, tutte racchiuse oggi nel territorio del comune di Massa Lubrense:\nSede vescovile era la citt\u00e0 di Massa Lubrense, dove fungeva da cattedrale la chiesa di Santa Maria delle Grazie.\nBench\u00e9 la diocesi avesse piccole dimensioni, nel suo territorio esistevano numerose comunit\u00e0 di religiosi: il convento degli eremitani agostiniani nella chiesa della Misericordia, fondato nel 1523; il collegio di gesuiti eretto nel 1600; il monastero di carmelitani nel casale di Sant'Agata, fondato nel 1679; il convento di Santa Maria della Lobra dei francescani e quello di San Francesco di Paola dei minimi, sorti nella seconda met\u00e0 del Cinquecento; il monastero femminile dell'Annunziata, fondato nel 1589, e quello di Santa Teresa delle carmelitane scalze, fondato nel 1673.\nStoria.\nIncerte sono le origini della diocesi, attestata a partire dall'inizio del XII secolo. Una diocesi \"Lobrana\" compare infatti per la prima volta nella bolla del 7 febbraio 1110 con cui l'arcivescovo Barbato di Sorrento confermava al vescovo Gregorio di Stabia i suoi possedimenti, ad eccezione di quelli di pertinenza dei vescovi di Aequa e di Lobra. La diocesi compare ancora nel \"Liber Censuum\" della Chiesa romana della fine del XII secolo. \u00c8 presumibile perci\u00f2 che la diocesi gi\u00e0 esistesse nel corso dell'XI secolo e che fosse suffraganea dell'arcidiocesi di Sorrento.\nMalgrado queste antiche attestazioni, il primo vescovo conosciuto \u00e8 Alberto (o Andrea), documentato nel secondo decennio del XIII secolo, trasferito alla sede di Lucera nel 1221. Gli studi e le ricerche condotte dallo storico tedesco Norbert Kamp hanno permesso di ricostruire la cronotassi episcopale del Trecento, precedentemente assai deficitaria, con due vescovi, Matteo, documentato dal 1243 al 1261, e con Alessio, documentato nel 1277, e forse anche nei due anni precedenti. Agli inizi del XIV secolo, creduto morto il vescovo Novellino, il capitolo dei canonici elesse vescovo Giovanni, canonico di Gravina; risolto l'equivoco, Giovanni fu trasferito, nel 1318, alla diocesi di Termoli.\nSecondo una tradizione locale, che affonda le sue radici negli studi condotti nel Seicento da Giambattista Persico, la primitiva cattedrale della diocesi si trovava in localit\u00e0 Fontanelle, nell'odierna frazione di Marina della Lobra, ed era dedicata alla Madonna della Lobra. Questa tradizione trov\u00f2 conferma in un atto notarile del vescovo Giambattista Palma del 1584, dove si afferma che la Madonna della Lobra \u00ab fuisse et esse titulum sui Episcopatus antiquis temporibus\u00bb. Bench\u00e9 la questione sia tuttora discussa, non essendoci prove documentarie certe, di certo a partire dalla met\u00e0 circa del XV secolo la sede episcopale si trovava nella chiesa dell'Annunziata, nella frazione omonima di Massa Lubrense. Avendo i cittadini preso le parti degli Angioini, il re di Napoli Ferrante nel 1465 distrusse la citt\u00e0; la cattedrale fu spostata provvisoriamente nell'antica chiesa della Madonna della Lobra, finch\u00e9 nel 1512 il vescovo Gerolamo Castaldi dette avvio ai lavori di costruzione di una nuova cattedrale, in localit\u00e0 Palma, dedicata a Santa Maria delle Grazie; il nuovo edificio venne consacrato nel mese di luglio del 1543.\nAccanto alla cattedrale, sorge il palazzo episcopale, gi\u00e0 presente in sito almeno dal 1477, indizio che, dopo le distruzioni del 1465, i vescovi risedettero lontano dalla cattedrale. Il palazzo fu ampiamente rimaneggiato e ristrutturato, nelle forme che oggi conosciamo, dal vescovo Giuseppe Bellotti nel 1768.\nFin oltre la met\u00e0 del Cinquecento, la cattedrale era anche l'unica parrocchia della diocesi, bench\u00e9 nel territorio si trovassero numerose cappelle. Fu il vescovo Giovanni Andrea Belloni (1560-1572), che prese parte al concilio di Trento, ad istituire le prime parrocchie, opera nella quale si impegnarono anche i vescovi Giambattista Palma (1582-1594) e Ettore Gironda (1611-1626).\nNel Seicento i vescovi cercarono di attuare le riforme tridentine attraverso una serie di sinodi diocesani, per riformare la disciplina ecclesiastica del clero e la vita religiosa dei fedeli. Il primo sinodo fu celebrato da Ettore Gironda nel 1618; il suo successore Maurizio Centini ne celebr\u00f2 due, nel 1626 e nel 1629; ancora il vescovo Alessandro Gallo indisse un sinodo nel 1642, ed altri ne celebr\u00f2 Gian Vincenzo de' Giuli nel 1649 e nel 1669.\nL'anno 1792 vide la nomina dell'ultimo vescovo di Massa Lubrense, Angelo Vassalli, a cui segu\u00ec un lungo periodo di sede vacante. Il 27 giugno 1818 papa Pio VII, con la bolla \"De utiliori\", soppresse la sede vescovile di Massa Lubrense e un\u00ec il suo territorio a quello dell'arcidiocesi di Sorrento.\nDal 1968 Massa Lubrense \u00e8 annoverata tra le sedi vescovili titolari della Chiesa cattolica; dal 19 dicembre 1978 il vescovo titolare \u00e8 Robert Fealey Morneau, gi\u00e0 vescovo ausiliare di Green Bay."}
{"id": "1848710", "revid": "183666", "url": "https://it.wikipedia.org/wiki?curid=1848710", "title": "Silvio Dante", "text": "Silvio Manfred Dante, interpretato da Steven Van Zandt, \u00e8 uno dei personaggi principali della serie televisiva \"I Soprano\": \u00e8 il consigliere della Famiglia DiMeo e amico d'infanzia del boss Tony Soprano. \nIn italiano \u00e8 doppiato da Fabrizio Temperini.\nCome gli altri personaggi principali dell'immaginaria organizzazione mafiosa dei DiMeo, ha anch'esso un suo corrispettivo reale di riferimento: si pensa che il personaggio di Silvio sia probabilmente basato sul vero mafioso del New Jersey Thomas Ricciardi.\nNella pellicola del 2021 \"I molti santi del New Jersey\", prequel ambientato negli anni Sessanta, il personaggio \u00e8 interpretato da John Magaro .\nBiografia.\nCome si apprende dalla fonte ufficiale, Silvio Dante \u00e8 di origini calabresi, figlio di Joseph \"Beppo\" Dante, esponente della mafia ucciso nel 1959.\nConosce Tony Soprano da quando entrambi erano bambini e si pu\u00f2 a ragione considerare l'uomo di cui il boss si fida maggiormente, la persona a cui \u00e8 maggiormente vicino (si veda l'intera stagione 6, in cui Silvio, al contrario degli altri capitani, non viene mai sospettato di fare il doppio gioco e la cui fedelt\u00e0 non \u00e8 mai messa in discussione).\nIl suo sogno era quello di entrare nel mondo dello spettacolo come cantante, ma diventer\u00e0 invece proprietario di diversi \"strip club\" del New Jersey, reclutando spogliarelliste e gestendo il covo criminale dei Soprano, il Bada Bing.\nLa sua entrata \"ufficiale\" nel mondo mafioso avviene con il celebre colpo alla bisca clandestina di Michele \"Feech\" La Manna, compiuto assieme al giovane Tony e al futuro boss, Jackie Aprile Sr.\nNella prima stagione \u00e8 un soldato della banda Soprano, agli ordini di Tony. Gi\u00e0 allora per\u00f2 era come una sorta di consigliere per Tony. Nella seconda stagione Tony, dopo la sua elevazione a boss, promuove Paulie capitano di quella che era la sua banda e Silvio consigliere ufficiale della Famiglia DiMeo. Nonostante la sua posizione, si occupa anche di gestire le finanze della Famiglia DiMeo e di uccidere gli informatori e i traditori.\nSilvio \u00e8 stato il personaggio a cui Tony ha affidato la maggior parte degli omicidi di traditori, spesso al termine delle stagioni: \nJimmy Altieri, Big Pussy e Adriana, (rispettivamente al termine delle stagioni 1, 2 e 5), tutti eliminati dopo aver scoperto la loro collaborazione con l'FBI: Burt Gervasi (stagione 6), invece, stava tradendo i DiMeo per i Lupertazzi di New York.\nSogni di Silvio.\nAnche di Silvio viene mostrato un sogno, riguardante l'amico Big Pussy Bonpensiero, ucciso con Tony e Paulie.\nAccade nell'ep. 36: Silvio \u00e8 al \"Bada Bing\" e sogna di vedere Pussy intrappolato con la testa in una gigantesca trappola per topi (alludendo al suo ruolo di traditore, per il quale viene spesso chiamato \"topo di fogna\" dopo la morte).\nSilvio non mostra quasi mai le proprie emozioni e sentimenti, per questo viene \"usato\" da Tony come sicario prediletto: tuttavia, l'uccisione di Big Pussy, amico fraterno, lascia un segno in Silvio, che, anche prima di sparargli, si allontana per rimanere da solo e litiga verbalmente con Tony."}
{"id": "1848712", "revid": "1573940", "url": "https://it.wikipedia.org/wiki?curid=1848712", "title": "Oratorio del Cappelletto", "text": "L'oratorio del Cappelletto era un edificio religioso situato a Grosseto. La sua ubicazione era nella parte occidentale della citt\u00e0, nell'area compresa tra lo stadio Carlo Zecchini e piazza Donatello nel quartiere Gorarella.\nDi probabili origini medievali, il luogo di culto era collegato alla non lontana chiesa di Sant'Andrea, anch'essa scomparsa, che dipendeva a sua volta prima dall'abbazia di San Salvatore a Giugnano e poi dall'abbazia di San Galgano. Non \u00e8 ancora nota l'originaria denominazione della chiesa, pur essendo ipotizzabile una dedica proprio a San Galgano; la denominazione in uso fu conferita invece dalla famiglia lucchese dei Cappelletti che, nel tardo Cinquecento, acquist\u00f2 alcuni beni nella zona, che assunse al tempo stesso tale toponimo. Proprio in quell'epoca, l'edificio religioso doveva gi\u00e0 versare in pessime condizioni, oltre a non essere pi\u00f9 in uso, tanto che secondo alcune cronache i Cappelletti utilizzarono materiale di recupero dell'oratorio per costruire alcuni fabbricati su un terreno di loro propriet\u00e0."}
{"id": "1848718", "revid": "110157", "url": "https://it.wikipedia.org/wiki?curid=1848718", "title": "Istituto di tecnologia di Tokyo", "text": "L'Istituto di tecnologia di Tokyo (in giapponese: , chiamato spesso per brevit\u00e0 Tokyo Tech, TiTech o ITT Tokodai) \u00e8 il pi\u00f9 grande istituto universitario giapponese dedicato alla scienza e alla tecnologia.\nFu fondato nel 1881 a Tokyo, con il nome di Tokyo Vocational School. Nel 1929 fu elevato al rango di universit\u00e0 nazionale.\nL'istituto comprende tre campus, di cui quello principale \u00e8 sito nell'area di \u014cokayama al confine tra Meguro e \u014cta. Gli altri due campus si trovano presso l'area di Tamachi a Minato e di Suzukakedai a Yokohama."}
{"id": "1848721", "revid": "339392", "url": "https://it.wikipedia.org/wiki?curid=1848721", "title": "We Sing, We Dance, We Steal Things", "text": ""}
{"id": "1848722", "revid": "1543377", "url": "https://it.wikipedia.org/wiki?curid=1848722", "title": "Codex Boernerianus", "text": "Il Codex Boernerianus (Gregory-Aland no. Gp o 012) \u00e8 un manoscritto in greco e latino onciale (cio\u00e8 maiuscolo) datato approssimativamente al IX secolo. Originariamente conteneva integralmente il testo in greco e latino delle lettere di Paolo, in 99 fogli in pergamena, di formato 25 x 18\u00a0cm. Ci\u00f2 che rimane \u00e8 costituito da frammenti di (Rom. 1,1-4; 2,17-24; 1 Cor. 3,8-16; 6,7-14; Col. 2,1-8; Filem. 21-25).\nAttualmente \u00e8 conservato presso la S\u00e4chsische Landesbibliothek (Cat. No. A 145b) di Dresda."}
{"id": "1848724", "revid": "113341693", "url": "https://it.wikipedia.org/wiki?curid=1848724", "title": "MOD e TOD", "text": "MOD e TOD sono formati di registrazione usati nelle videocamere digitali senza nastro. Sono simili al formato AVCHD.\nCaratteristiche.\nMOD e TOD sono i nomi informali di formati video senza nastro usati dalla JVC, dalla Panasonic e dalla Canon in alcuni modelli di videocamere digitali. I nomi dei formati corrispondono alle estensioni dei file. N\u00e9 JVC n\u00e9 Panasonic hanno chiarito il significato di tali estensioni, ma il MOD \u00e8 usato esclusivamente per i file video a definizione standard, mentre il TOD \u00e8 riservato ai file in alta definizione ed \u00e8 utilizzato solo da JVC. Il formato non ha mai ricevuto un nome ufficiale.\nLe prime videocamere che usarono il formato MOD comparvero nel 2003. La JVC introdusse la Everio GZ-MG30, che memorizzava i filmati nel disco rigido interno. La Panasonic present\u00f2 la SDR-S100, che registrava su schede di memoria SD. Il tipo di codec, la velocit\u00e0 di trattamento dei dati e la velocit\u00e0 e la dimensione della schermata uguagliavano strettamente i parametri del DVD-Video.\nNel gennaio 2007 la JVC ha annunciato la sua prima videocamera digitale senza nastro ad alta definizione, l'Everio GZ-HD7, che pu\u00f2 registrare video MPEG-2 1080i nel disco rigido dell'apparecchio e/o in schede SD. La velocit\u00e0 di trattamento dei dati e la velocit\u00e0 e la dimensione della schermata eguagliavano o superavano i parametri dell'High Definition Video.\nPanasonic non ha mai messo in commercio una videocamera ad alta definizione con formato di registrazione simile a quello usato nella videocamera JVC. Invece si \u00e8 unita a Sony nello sviluppo dell'AVCHD.\nSia il MOD che il TOD sono formati di file contenuti in un mezzo ad accesso casuale. La struttura della cartella ed i nomi sono identici tranne che per l'estensione dei file multimediali.\nIl video in definizione standard \u00e8 immagazzinato nei formati contenitori MPEG-2 program stream con estensione MOD; in molti altri sistemi questi file hanno estensione MPG o MPEG. Il video in alta definizione \u00e8 immagazzinato nei file contenitori MPEG-2 transport stream con estensione TOD; in molti altri sistemi questi file hanno estensione M2T.\nLa struttura dei file \u00e8 riscontrabile solo in questo formato di registrazione video, sebbene la cartella si chiami DCIM come nel formato usato in molte videocamere.\nI video in definizione standard possono essere registrati nei formati 4:3 e 16:9, ma quest'ultimo non \u00e8 attualmente identificato negli header file multimediali, quindi il video pu\u00f2 apparire schiacciato in orizzontale quando \u00e8 visionato. Il programma corredato alle videocamere \u00e8 capace di elaborare il rapporto d'aspetto correttamente usando i metadati presenti nei file MOI. Ci sono inoltre degli strumenti di terze parti per impostare l'indicatore delle dimensioni del video negli header file multimediali.\nI video MOD possono essere riprodotti sul computer con un lettore capace di riprodurre i video MPEG-2. I video possono anche essere masterizzati per essere visti su un lettore DVD senza ricompressione, dato che seguono completamente gli standard del DVD-video.\nIl formato TOD \u00e8 paragonabile all'AVCHD, ma non pu\u00f2 essere direttamente riprodotto su un normale equipaggiamento video. I file multimediali devono essere confezionati in formati di distribuzione come l'HD DVD od il Blu-ray Disc usando dei programmi specifici. Uno dei modelli di registrazione TOD, l'\u201d1440CBR\u201d, ha la stessa velocit\u00e0 e dimensione della schermata e rapporto d'aspetto del 1080i HDV e pu\u00f2 essere definito l'HDV su disco.\nFuturo dei formati MOD e TOD.\nJVC \u00e8 l'unica azienda che ha prodotto apparecchi che supportano il formato TOD. Nel 2008 ha immesso sul mercato diversi modelli ibridi TOD/AVCHD e alcuni solo AVCHD. Dal 2009 le videocamere in alta definizione prodotte da JVC supportano esclusivamente il formato AVCHD.\nLe videocamere professionali della JVC in vendita dal 2009 usano il formato XDCAM EX dietro licenza della Sony. Come il TOD, l'XDCAM EX utilizza il codec MPEG-2 HD. Diversamente dal TOD, invece, l'XDCAM EX \u00e8 molto pi\u00f9 usato nelle riprese professionali.\nAl 2010 il formato MOD \u00e8 utilizzato dalle videocamere non HD prodotte da JVC, Panasonic e Canon.\nConversione dei file MOD.\nI software in grado di riprodurre i video MOD sono pochi, quindi \u00e8 opportuno convertire i file in formati pi\u00f9 comuni. Un sistema rapido e semplice \u00e8 quello di cambiare semplicemente l'estensione del file da .mod a .mpg o .mpeg. Questo comporta per\u00f2 una perdita di qualit\u00e0 e talvolta un rapporto d'aspetto sbagliato. Ci\u00f2 succede perch\u00e9 in realt\u00e0 il video MOD \u00e8 composto da due file: il maggiore, che ha estensione .mod e contiene il filmato vero e proprio, e il minore, con estensione .moi, che invece contiene tutte le informazioni per la riproduzione del video (rapporto d'aspetto, velocit\u00e0 di trasmissione ecc.). Quindi, modificando l'estensione del file del filmato in .mpg, i lettori non troveranno le informazioni necessarie per la corretta riproduzione del video e cercheranno di riconoscerle autonomamente, spesso portando ad un peggioramento della qualit\u00e0 del video.\nPer evitare questi inconvenienti, i produttori di videocamere MOD includono, assieme alla videocamera, un software capace di convertire i video MOD in altri formati utilizzando le informazioni contenute nel file MOI. La JVC, ad esempio, fornisce CyberLink PowerDirector, che converte i video in MPG basandosi sia sul file MOD che su quello MOI (affinch\u00e9 il programma trovi il file MOI, esso deve trovarsi nella stessa cartella del MOD ed avere il suo stesso nome a meno dell'estensione)."}
{"id": "1848725", "revid": "339392", "url": "https://it.wikipedia.org/wiki?curid=1848725", "title": "MOD (formato video)", "text": ""}
{"id": "1848726", "revid": "339392", "url": "https://it.wikipedia.org/wiki?curid=1848726", "title": "TOD (formato video)", "text": ""}
{"id": "1848728", "revid": "599013", "url": "https://it.wikipedia.org/wiki?curid=1848728", "title": "Ermanno Cristin", "text": "Carriera.\nGioc\u00f2 con la dal 1965 al 1972, dove totalizz\u00f2 32 reti in serie A (di cui 9 nella sola stagione 1970-1971, che gli valsero il sesto posto nella classifica dei cannonieri di quella stagione), 3 in serie B e 2 in Coppa Italia.\nNel 1972 gioc\u00f2 in Serie B nelle file del (30 presenze e 4 reti) prima di tornare alla Sampdoria dove disput\u00f2 il suo ultimo anno con la maglia blucerchiata (12 partite, una rete).\nConcluse la carriera con l'Entella in Serie D giocandovi dal 1976 al 1979.\nIn carriera ha totalizzato complessivamente 156 presenze e 32 reti in Serie A e 86 presenze e 19 reti in Serie B."}
{"id": "1848729", "revid": "2196166", "url": "https://it.wikipedia.org/wiki?curid=1848729", "title": "Chiesa di San Leonardo (Montepescali)", "text": "La chiesa di San Leonardo era un edificio religioso situato nel centro storico di Montepescali. La sua ubicazione era di fronte alla chiesa dei Santi Stefano e Lorenzo.\nDi origini medievali, l'edificio religioso si presentava in stile romanico. La chiesa ha continuato a svolgere le funzioni di luogo di culto fino agli anni trenta del secolo scorso, quando ne fu deciso l'abbattimento per la costruzione dell'edificio che attualmente ospita la scuola elementare.\nPur non essendo numerose le notizie storiche, la dedicazione a san Leonardo lascia supporre l'originaria presenza di un annesso \"spedale\" che poteva fare capo prima ai templari e poi ai gerosolimitani."}
{"id": "1848730", "revid": "2074498", "url": "https://it.wikipedia.org/wiki?curid=1848730", "title": "Bernadotte", "text": "Il Casato di Bernadotte \u00e8 l'attuale casata reale della Svezia, al trono dal 1818. Tra il 1818 e il 1905, era anche la casata reale della Norvegia. Il suo fondatore, Carlo XIV &amp; III Giovanni (nato Jean Bernadotte), venne adottato dal re Carlo XIII &amp; II, la cui casata di Holstein-Gottorp si stava estinguendo. Essi sono l'unica delle dinastie create in et\u00e0 napoleonica ad essere sopravvissuta alla Restaurazione del 1815.\nStoria.\nOrigini.\nLe prime notizie della famiglia Bernadotte risalgono al XVI secolo quando ancora portava il nome di \"de Pouey\". Nel 1615 Jeandou de Pouey spos\u00f2 a Pau Germaine de Bernadotte de Latour, figlia di Jean de Lafun e di Estebene de Butleret detta de Bernadotte. I figli nati dal matrimonio assunsero il cognome \"de Bernadotte\".\nI Bernadotte esercitavano professioni legali, erano di religione cattolica ed erano annoverate tra le famiglie onorate della borghesia di toga.\nQuesta \u00e8 la discendenza diretta da Jeandou de Pouey a Jean-Baptiste Jules Bernadotte:\nJeandou de Pouey (c. 1590-1639); sposa Germaine de Bernadotte de Latour, da cui la trasmissione del cognome \"(de) Bernadotte\"\nAscesa al Trono di Svezia.\nDopo la guerra finlandese del 1809, la Svezia soffr\u00ec per la traumatica perdita della Finlandia, che aveva costituito la met\u00e0 orientale del regno di Svezia. Il risentimento verso il re Gustavo IV Adolfo precipit\u00f2 in un colpo di stato, e lo zio di Gustavo Adolfo, re Carlo XIII/II (senza figli), lo rimpiazz\u00f2. Questa fu una soluzione temporanea, e nel 1810, il Parlamento svedese scelse il Maresciallo di Francia, Jean-Baptiste Jules Bernadotte come erede del trono svedese.\nBernadotte, nato nella citt\u00e0 di Pau, nella regione del B\u00e9arn, in Francia, attraverso la Rivoluzione francese era diventato non solo uno dei generali di Napoleone, ma anche Maresciallo dell'Impero (Francia) e Principe di Pontecorvo, nell'Italia centrale. Era anche il cognato del fratello di Napoleone, Giuseppe Bonaparte.\nCome Principe ereditario di Svezia, assunse il nome di Carlo Giovanni (\"Karl Johan\"), funse da reggente per il regno di Carlo XIII e assicur\u00f2 un'unione di forze tra Svezia e Norvegia nella campagna contro la Danimarca del 1814. Jean-Baptiste Jules Bernadotte regner\u00e0 come re Carlo XIV Giovanni di Svezia e Carlo III Giovanni di Norvegia dal 5 febbraio 1818 fino alla sua morte, l'8 marzo 1844."}
{"id": "1848731", "revid": "92723", "url": "https://it.wikipedia.org/wiki?curid=1848731", "title": "Mayence", "text": ""}
{"id": "1848740", "revid": "36426", "url": "https://it.wikipedia.org/wiki?curid=1848740", "title": "Cacciata del Duca d'Atene", "text": "La Cacciata del duca d'Atene \u00e8 un affresco conservato nella \"Salotta\" di Palazzo Vecchio a Firenze; l'affresco, proveniente da un muro delle antiche carceri delle Stinche, \u00e8 stato dubitativamente attribuito all'Orcagna e fu dipinto tra il 1343 e il 1349.\nStoria.\nIl 26 luglio 1343, giorno di sant'Anna, i fiorentini cacciarono dalla citt\u00e0 il dispotico Duca d'Atene Gualtieri VI di Brienne. Nell'occasione fu assaltato il carcere delle Stinche, quello dei detenuti politici, e liberati tutti gli oppositori al regime che il duca aveva fatto incarcerare. Per ricordare l'evento fu commissionato all'Orcagna un affresco celebrativo degli eventi.\nCon la dismissione e la distruzione parziale del carcere, dopo il 1833, l'affresco fu inglobato in un nuovo tabernacolo e solo nel 1964 l'avvocato Castellani, proprietario e impresario del teatro, lo fece staccare e restaurare prima di donarlo al comune di Firenze (in quanto vi era rappresentata una delle pi\u00f9 antiche vedute di palazzo Vecchio), che lo musealizz\u00f2 nelle raccolte cittadine. Si tratt\u00f2, col senno di poi, di un fatto provvidenziale che salv\u00f2 il dipinto dalle acque dell'alluvione del 1966.\nL'attribuzione all'Orcagna ha subito varie oscillazioni e in passato era ritenuta opera di bottega o della cerchia, mentre oggi \u00e8 riferita per lo pi\u00f9 alla mano giovane del maestro.\nDescrizione.\nDi forma circolare di circa tre metri di diametro, in origine presentava all'intorno i segni dello Zodiaco, dei quali oggi resta solo il segno del Leone, alternati da figure femminili e alcune iscrizioni poste a commentare la scena dipinta. Nella scena principale \u00e8 rappresentato al centro Palazzo Vecchio, nell'assetto riscontrabile tra il 1323, anno della costruzione dell'\"Aringhiera\", e il 1349, quando furono demolite le antiporte.\nSulla sinistra si vede una figura femminile con l'aureola (variamente interpretata, probabilmente sant'Anna) seduta su un trono coperto da un drappo sorretto da due angeli. Essa porge, in segno di restituzione, i tre gonfaloni di Firenze, del Popolo e del Comune ad un gruppo di cavalieri, inginocchiati per riceverli: si tratta di una rappresentazione simbolica della restituzione del potere alle milizie fiorentine. Questi cavalieri hanno la spada nella mano destra e guardano con intensit\u00e0 la loro protettrice. Sul fianco destro delle loro cotte d'armi si vede la lettera T, che li identifica come i Cavalieri del Tau A terra si vedono una spada spezzata, una bilancia spezzata, un libro chiuso e uno scudo deformato.\nSulla destra dell'affresco si vede il Duca d'Atene che, con un abito guarnito d'ermellino, che si allontana scacciato da un angelo, portandosi via uno strano oggetto dalle forme antropomorfe. L'angelo porta sul braccio sinistro una colonna e, nella mano destra, un frustino a tre corde.\nAltre interpretazioni.\nInizialmente si credeva che rappresentasse \"Santa Reparata in atto di benedire le insegne delle Milizie della Repubblica fiorentina\"; poi nel 1906 Robert Davidsohn vi riconobbe l'episodio della fuga da Firenze da parte del Duca d'Atene, cacciato il 26 luglio 1343, giorno di Sant'Anna, come fu descritta dal Villani, quindi vedendoci il \u00abDuca d'Atene che fugge avvinghiato da un serpente con la testa umana, simbolo della frode politica\u00bb.\nUna nuova lettura darebbe un'altra interpretazione, quella della distruzione dell'Ordine del Tempio voluta nel 1307 dal re francese Filippo \"il Bello\": quindi la donna con l'aureola sarebbe la \"Nostra Signora\", protettrice dei Templari, e la persona che fugge avrebbe in mano una immagine del Bafometto.\nUn'altra fantasiosa ipotesi vedrebbe nell'oggetto portato via, questa volta ammettendo si tratti del Duca d'Atene, la Sacra Sindone, che sarebbe transitata dunque a Firenze, proveniente da Atene dove l'avrebbero recuperata i Brienne.\nNell'affresco lo scudo riporta, anche se difficilmente visibile, lo stemma del duca d'Atene (d'azzurro al leone rampante d'oro a due code e seminato di biglietti d'oro); dunque \u00e8 da ritenersi che l'interpretazione originale sia corretta."}
{"id": "1848743", "revid": "1442080", "url": "https://it.wikipedia.org/wiki?curid=1848743", "title": "Guido Zangari", "text": " \nBiografia.\nZangari \u00e8 stato Professore Ordinario di Diritto del lavoro nell'Universit\u00e0 di Siena, dove ha insegnato dal 1965 al 2000. Dal 1972-73 \u00e8 stato Titolare di diritto sindacale e del Lavoro Comparato nella Scuola di Perfezionamento in Diritto Sindacale e del Lavoro della Facolt\u00e0 di Giurisprudenza della Sapienza Universit\u00e0 di Roma.\nHa ricoperto diversi incarichi in Italia ed all'estero ed in organismi internazionali (come la CEE, la Confederazione Europea dei Sindacati (C.E.S.), l'Organizzazione Internazionale del Lavoro (OIL), l'Organizzazione per la Cooperazione Economica e lo Sviluppo (O.C.D.E.), il Temporary Work Institute, etc). Nel 1981-82 (nominato con D.M. 27.2.1981 da Giovanni Spadolini) \u00e8 stato Presidente della Commissione Interministeriale di Studio sulla \u201cDisciplina del diritto di sciopero nei servizi pubblici essenziali\u201d, costituita presso l'Ufficio della Funzione Pubblica della Presidenza del Consiglio dei ministri. \u00c8 stato autore di pi\u00f9 di cento pubblicazioni minori, soprattutto nel campo del diritto del lavoro comparato.\nOpere principali.\n\u00c8 stato, inoltre, Curatore della Raccolta di Studi in onore di Giuseppe Chiarelli, in 4 volumi, Milano, Giuffr\u00e8, 1974. Infine, insieme a Valente Simi, Direttore, ha diretto come Condirettore, la ricerca su \u201cLa partecipazione dei lavoratori alla gestione delle imprese\u201d, volume unico, in memoria di Ubaldo Prosperetti.\nIl Centro elaborazione dati (CED) della Corte di Cassazione registra nella \u201cdottrina giuridica\u201d 350 titoli, tra cui molti articoli, oltre alla giurisprudenza afferente alla sua attivit\u00e0 forense."}
{"id": "1848746", "revid": "256896", "url": "https://it.wikipedia.org/wiki?curid=1848746", "title": "Oratorio di San Michele Arcangelo (Batignano)", "text": "L'oratorio di San Michele Arcangelo era un edificio religioso situato a Batignano, frazione del comune di Grosseto.\nIl luogo di culto, di origini incerte ma comunque ipotizzabili tra il periodo medievale e quello rinascimentale si trovava nel centro storico batignanese, pur non essendo ancora nota l'esatta ubicazione. Tra le varie ipotesi, non \u00e8 del tutto da escludersi l'ipotesi che lo vedeva situato nel luogo in cui fu costruita in epoca tardobarocca la chiesa confraternita di San Giuseppe.\nLa storia del luogo di culto \u00e8 legata alla pregevole e venerata statua lignea di scuola senese di inizio Seicento, raffigurante san Michele Arcangelo, che vi era originariamente custodita all'interno, per poi essere traslata all'interno della pieve di San Martino, ove attualmente trova collocazione."}
{"id": "1848750", "revid": "15756", "url": "https://it.wikipedia.org/wiki?curid=1848750", "title": "Torre di San Gemiliano", "text": "La torre di San Gemiliano \u00e8 una torre che fa parte del complesso di strutture fortificate che, dall'alto medioevo sino alla met\u00e0 del diciannovesimo secolo, hanno costituito il sistema difensivo, di avvistamento e di comunicazione della fascia costiera della Sardegna.\nSi trova lungo la costa orientale della Sardegna, in Ogliastra, a poche centinaia di metri dal centro abitato di Arbatax, nonch\u00e9 a circa quattro chilometri da Tortol\u00ec. La torre risale all'inizio del Seicento. La struttura architettonica della torre d\u00e0 alla stessa un aspetto decisamente slanciato. La forma \u00e8 troncoconica, con 12\u00a0m di altezza e soli 7\u00a0m di diametro. All'interno \u00e8 presente una piccola camera di circa 13 m\u00b2.\nLa torre nasce con la funzione di vedetta e immediata difesa dall'attacco di pirati. Situata a 42\u00a0m s.l.m., ha una vista di 25\u00a0km verso il mare. Domina sulle spiagge di Orr\u00ec e di Cea ed era in diretto contatto visivo con la torre di Bar\u00ec e la torre, non pi\u00f9 esistente, di Bellavista. La struttura \u00e8 visitabile. Si pu\u00f2 raggiungere sia dalla spiaggia, sia da una stradina non asfaltata che si incrocia con la via San Gemiliano."}
{"id": "1848751", "revid": "1429861", "url": "https://it.wikipedia.org/wiki?curid=1848751", "title": "Marco Missiroli", "text": "Biografia.\nVive a Rimini fino alla maturit\u00e0 scientifica, trasferendosi successivamente a Bologna per iscriversi al corso in Scienze della comunicazione dell'Alma Mater Studiorum. Nel 2002 segue i corsi della Scuola Holden a Cesena, esperienza conclusa non in modo positivo. Si laurea nel 2005 con la tesi \"L'oggetto culturale nell'industria italiana. Il caso del Signor M. ovvero i criteri di pubblicazione di un libro\".\nIl suo romanzo d'esordio, \"Senza coda\" (Fanucci, 2005), ha ricevuto nel 2006 il Premio Campiello Opera prima; si tratta di un'opera che racconta \"di un'infanzia che si misura angosciosamente con il mondo adulto, con le sue sopraffazioni e violenze, varcando la linea d'ombra che conduce ad una pensosa maturit\u00e0\". \u00c8 stato ripubblicato da Feltrinelli nel gennaio 2017 nella collana dei tascabili UE.\nIl 22 marzo 2007 pubblica con Guanda il romanzo \"Il buio addosso\" (premio Insula romana 2008).\nIl 12 febbraio 2009 esce il terzo romanzo, \"Bianco\" (Guanda), che vince la XXVIII edizione del Premio Comisso, il Premio Tondelli 2009 e il premio della critica Ninfa-Camarina 2010.\nIl 23 febbraio 2012 viene pubblicato il romanzo \"Il senso dell'elefante\" (Guanda), che vince il Premio Selezione Campiello 2012, il premio Vigevano - Lucio Mastronardi, il premio Bergamo.\nNel febbraio 2015 esce per Feltrinelli il romanzo \"Atti osceni in luogo privato,\" bestseller, vincitore del Premio SuperMondello 2015 e del Premio letterario Elba.\nHa pubblicato nel 2019 il romanzo \"Fedelt\u00e0 \" per Einaudi. L'11 giugno, il romanzo, gi\u00e0 in corso di traduzione in trentadue Paesi, ha vinto il Premio Strega Giovani 2019, mentre i diritti cinematografici sono stati ceduti a Netflix per la realizzazione di una serie tv. Il 12 giugno il romanzo entra nella cinquina finalista del Premio Strega 2019.\nIl 21 dicembre 2019 riceve dal Comune di Rimini il \"Sigismondo d'Oro\".\nVive a Milano. Scrive per la cultura del Corriere della Sera."}
{"id": "1848755", "revid": "43530", "url": "https://it.wikipedia.org/wiki?curid=1848755", "title": "Enola gay", "text": ""}
{"id": "1848757", "revid": "1543377", "url": "https://it.wikipedia.org/wiki?curid=1848757", "title": "Europa (inno)", "text": "Europa \u00e8 l'inno nazionale del Kosovo. \u00c8 stato composto da Mendi Mengjiqi. L'inno non ha parole. \u00c8 stato adottato l'11 giugno 2008. \u00c8 stato scelto, con 72 voti favorevoli, 15 contrari e 5 astenuti dal parlamento del Kosovo perch\u00e9 riflette il carattere multietnico del paese.\nL'inno.\nIl 12 marzo 2008 l'Assemblea del Kosovo ha annunciato un concorso per scegliere l'inno nazionale sui giornali di Pristina e sul sito ufficiale del Parlamento.\nFino alla scelta \u00e8 stato utilizzato come inno l\"Inno alla gioia\", inno ufficiale dell'Unione europea, quale segno di ringraziamento per il suo sostegno allo sviluppo del Kosovo.\nL'inno nazionale albanese (\"Hymni i Flamurit\") \u00e8 stato anch'esso utilizzato in via non ufficiale, come altri simboli albanesi.\n\"Kur ka ra kushtrimi n'Kosov\u00eb\", una canzone composta da Rauf Dhomi, fu proposta dall'ex presidente kosovaro, Ibrahim Rugova, nel 2000."}
{"id": "1848763", "revid": "19330", "url": "https://it.wikipedia.org/wiki?curid=1848763", "title": "Radi Nedelchev", "text": ""}
{"id": "1848772", "revid": "51323", "url": "https://it.wikipedia.org/wiki?curid=1848772", "title": "Gruppo dei 77", "text": ""}
{"id": "1848773", "revid": "647919", "url": "https://it.wikipedia.org/wiki?curid=1848773", "title": "Conferenza Islamica", "text": ""}
{"id": "1848780", "revid": "767487", "url": "https://it.wikipedia.org/wiki?curid=1848780", "title": "Codex Seidelianus II", "text": "Il Codex Seidelianus II (Gregory-Aland no. He o 013) \u00e8 un manoscritto in greco onciale (maiuscolo) datato al IX secolo, comprendente i quattro vangeli canonici.\nDescrizione.\nSi conservano solo frammenti per un totale di 194 fogli di pergamena. Le pagine misurano 22 x 18\u00a0cm.\nLa provenienza del manoscritto \u00e8 ignota. Nel XVII secolo il manoscritto \u00e8 stato in possesso di Andrew Seidel.\nAttualmente \u00e8 conservato presso il Trinity College, Cambridge (B XVII 20.21) e Universit\u00e0 di Amburgo (Cod. 91).\nCritica testuale.\nIl manoscritto contiene il testo della Pericope dell'adultera (\"Vangelo secondo Giovanni\" )."}
{"id": "1848781", "revid": "1522738", "url": "https://it.wikipedia.org/wiki?curid=1848781", "title": "Ustascia e Chiesa cattolica", "text": "Il rapporto tra la Chiesa cattolica e il regime dittatoriale degli Ustascia dello Stato Indipendente di Croazia (1941-1945) fu La Chiesa, in particolare nella persona dell'arcivescovo di Zagabria Alojzije Viktor Stepinac, salut\u00f2 con favore la nascita del nuovo stato che considerava il cattolicesimo un elemento essenziale dell'identit\u00e0 nazionale croata.\nAnche in seguito il regime degli Ustascia non venne mai ufficialmente condannato. Tuttavia l'arcivescovo prese progressivamente le distanze dall'operato della dittatura fascista, condannandone in particolare l'intrinseco razzismo e violenza e le persecuzioni e conversioni forzate dei serbi al cattolicesimo. Nel Sinodo che Stepinac convoc\u00f2 dal 17 al 20 novembre 1941 i vescovi espressero la propria disapprovazione ad Ante Paveli\u0107 nella quale, pur dissociando la sua responsabilit\u00e0 dai suoi sottoposti \u201cirresponsabili\u201d, condannarono le conversioni forzate dei serbi e le atrocit\u00e0 degli ustascia chiedendo inoltre che i diritti della Chiesa Ortodossa andassero rispettati e che gli ebrei fossero trattati nel modo \u201cpi\u00f9 umanamente possibile, considerata la presenza delle truppe tedesche\u201d. Pio XII informato sulle decisioni del Sinodo lo trov\u00f2 soddisfacente e lod\u00f2 il \u201ccoraggio e la decisione\u201d dei vescovi nell'opporsi agli ustascia per il trattamento contro i serbi. Lo storico Michael Phayer in base ai propri studi \u00e8 arrivato a questa conclusione \"Nessun capo di una chiesa nazionale parl\u00f2 del genocidio in modo cos\u00ec evidente come fece Stepinac. Le sue parole furono coraggiose e di principio\".\nLo Stato Indipendente di Croazia comprendeva le attuali Croazia e Bosnia ed Erzegovina, eccetto l'Istria, Fiume e buona parte della Dalmazia.\nLa nascita del regime.\nLa Chiesa cattolica, con a capo monsignor Alojzije Stepinac, arcivescovo di Zagabria, inizialmente si pronunci\u00f2 a favore del nuovo Stato, il che contribu\u00ec a formare un favore popolare generalizzato. Stepinac si rallegr\u00f2 con il maresciallo Slavko Kvaternik per la proclamazione dello Stato e quando, il 13 aprile 1941, Ante Paveli\u0107 entr\u00f2 a Zagabria in camicia nera, scortato da mezzi corazzati italiani, l'arcivescovo si rec\u00f2 da lui il giorno successivo per porgergli felicitazioni e partecipare a un brindisi in suo onore. Il 15 aprile Stepinac comunic\u00f2 nella cattedrale di Zagabria la fondazione dello Stato Indipendente di Croazia, formulando i migliori auguri per il suo avvenire. Per\u00f2 sarebbe sbagliato leggere in questi gesti un ingenuo entusiasmo. Il 16 aprile nel suo Diario \u00e8 annotato: \u00ab[...] l'arcivescovo ha ricavato l'impressione che il \"Poglavnik\" sia un cattolico sincero e che la Chiesa avr\u00e0 la libert\u00e0 nelle sue azioni, anche se l'arcivescovo non si illude che tutto ci\u00f2 possa avvenire senza difficolt\u00e0\u00bb.\nAltro esempio del sostegno cattolico al nascente regime \u00e8 un articolo, pubblicato il 10 aprile 1942 dal giornale \"Vrhbosna\", firmato dal reverendo Dragutin Kramber, segretario dell'arcivescovo di Sarajevo Ivan \u0160ari\u0107: \u201c[Possiamo] affermare, senza tema di essere smentiti, che noi sacerdoti cattolici croati ci siamo trovati, nella stragrande maggioranza, fin dall'inizio, dalla parte di quegli uomini che hanno preparato l'avvento della Croazia indipendente. Questo Stato \u00e8 una nostra creatura\u201d.\nQuesti fatti risultano dai giornali del tempo, cos\u00ec come dal diario di Stepinac emerge il suo interessamento perch\u00e9 lo Stato Indipendente di Croazia fosse riconosciuta dal Vaticano e venissero stabiliti regolari rapporti diplomatici. Alla richiesta di Stepinac, seguita da quella di Paveli\u0107, la Santa Sede rispose in modo interlocutorio, ma riconobbe di fatto Stato e governo croati, sia assicurando la presenza di un proprio delegato a Zagabria, monsignor Ramiro Marcone, con il compito di rappresentarla e, secondo Gino Bambara, , sia, soprattutto, nello stabilire buoni rapporti negli affari correnti, utili per una presenza politica concreta, in attesa del riconoscimento ufficiale qualora le forze dell'Asse avessero vinto la guerra. Il giornale \u201cKatoli\u010dki List\u201d \u2013 che fa capo all'arcivescovo di Zagabria monsignor Stepinac \u2013 nel n\u00b0 41 del 7 giugno 1941 pubblica un articolo intitolato \u201cLo Stato Indipendente Croato\u201d, firmato dal canonico Janko Peni\u0107 (redattore del periodico), nel quale si inneggia al dittatore ustascia Paveli\u0107: \u201cIl Poglavnik ha restituito alla Chiesa cattolica la sua antica, tradizionale autorit\u00e0 divina, che nella vecchia Jugoslavia aveva gravemente sofferto. Il Poglavnik dedica grande attenzione alla fede e ai miracoli\u201d.\nIl 28 aprile 1941, il giorno stesso in cui 250 serbi vennero massacrati a Bjelovar (episodio che si conobbe ovviamente solo in seguito e che non aveva nessuna relazione con quanto espresso quel giorno nelle chiese croate) fu letta da tutti i pulpiti cattolici una lettera pastorale di Stepinac che richiamava il clero e i fedeli a collaborare all'opera del \"Poglavnik\". Stepinac raccomandava ai preti di pregare \u201caffinch\u00e9 sul Poglavnik dello Stato della Croazia scenda lo spirito della saggezza in modo da permettergli di adempiere un cos\u00ec alto dovere per l'onore di Dio e la salvezza del popolo; e affinch\u00e9 la nazione croata divenga la nazione divina, fedele a Cristo e alla sua Chiesa costruita sulla tomba di Pietro\u201d. Stepinac sarebbe rimasto fedele allo Stato croato indipendente, anche se col tempo divent\u00f2 sempre pi\u00f9 critico nei confronti delle azioni attribuite ai suoi feroci sostenitori. Un esempio dell'atteggiamento reale di Stepinac verso episodi simili lo si pu\u00f2 comprendere con un fatto che avvenne pochi mesi dopo. Il 14 maggio 1941, dopo aver avuto notizia del massacro effettuato dagli ustascia a Glina che provoc\u00f2 la morte di 260 serbi, invi\u00f2 immediatamente una lettera di protesta a Paveli\u0107, in cui scrisse: \u00abIo so bene che i serbi hanno commesso gravi misfatti in questi venti anni di governo. Credo per\u00f2 mio dovere di Vescovo di alzare la mia voce e dichiarare che questo non \u00e8 lecito secondo la morale cattolica; quindi, Vi prego di prendere le misure pi\u00f9 urgenti in tutto il territorio dello Stato Indipendente di Croazia, affinch\u00e9 non venga ucciso nemmeno un serbo se non sia dimostrato il delitto per il quale merita la morte. Altrimenti non possiamo attendere la benedizione del Cielo, senza la quale dobbiamo soccombere\u00bb. Innumerevoli furono gli interventi a favore dei serbi. Uno dei primi fu quello per il vescovo ortodosso Dositej Vasich, che era stato arrestato dagli ustascia e venne liberato a seguito dell'intervento di Stepinac. Il 16 maggio protest\u00f2 contro la deportazione della popolazione serba di Kordun e si interess\u00f2 della sorte dei deportati del distretto di Sisak. Il 21 luglio protest\u00f2 contro il trattamento disumano riservato agli internati dei campi di concentramento e nello stesso mese riusc\u00ec a salvare 300 donne serbe catturate dagli ustascia e destinate a morte sicura. Un dato pu\u00f2 essere significativo della grande opera di carit\u00e0 che svolse Stepinac durante la guerra: tra il 1942 e il 1944, l'arcivescovo riusc\u00ec a salvare, facendoli ospitare in istituti religiosi o presso famiglie di Zagabria, 6.717 bambini, di cui circa 6.000 di famiglie ortodosse e partigiane, rimasti abbandonati dopo la battaglia di Kozara del 1942. I bambini arrivarono a essere circa 14.000 quando, nel 1943, se ne aggiunsero 3.000 e altri 5.000 dai campi di concentramento in Dalmazia.\nDal 17 al 20 novembre 1941 i vescovi croati vennero convocati in Sinodo dall'arcivescovo Stepinac ed emanarono un duro documento ufficiale, approvato da Roma, che richiamava Paveli\u0107, condannando le conversioni forzate dei serbi e le atrocit\u00e0 degli ustascia. Si chiedeva inoltre il rispetto della Chiesa ortodossa e degli ebrei, affinch\u00e9 fossero trattati il \u201cpi\u00f9 umanamente possibile\u201d.\nIl Ministro dell'istruzione del governo ustascia Julije Makanec, testimonia nel suo articolo \u201cChiamati e non chiamati\u201d in \"Hrvatski Narod\" del 7 novembre, l'ambiguit\u00e0 del rapporto fra il regime e la Chiesa e la crescente ostilit\u00e0 di quest'ultima verso gli ustascia. Nell'omelia dell'ottobre 1943, l'arcivescovo Stepinac aveva condannato la crudelt\u00e0 dei metodi usati e la dottrina razziale del regime. Per Makanec quelle parole rappresentavano una pugnalata nella schiena e invitava l'arcivescovo ad occuparsi di cose ecclesiali. A causa dei ripetuti interventi dell'arcivescovo a favore dei perseguitati dal regime, i dirigenti ustascia giunsero a richiedere pi\u00f9 volte al Vaticano l'allontanamento di Stepinac. \nLe omelie contro il razzismo.\nIl 25 novembre 1942 il cardinale Stepinac pronunciava un'omelia in cui condannava senz'appello il razzismo, dottrina fondamentale del governo ustascia.\nE ancora giunge ad un'aperta critica delle violenze e dei soprusi in questo significativo passaggio della stessa omelia:\nIl 31 ottobre 1943, a conclusione della grande processione penitenziale, l'arcivescovo Stepinac torna a gran voce a prendere le distanze in modo molto netto dal regime.\nQuindi critica apertamente il razzismo:\nE condanna giungendo a minacciare il castigo divino:\nAlla fine del mese di aprile del 1942 Stepinac si rec\u00f2 a Roma dove ebbe un'udienza di un'ora con Pio XII per discutere degli eventi in Croazia. [...] Subito dopo l'udienza papale, Stepinac attacc\u00f2 pubblicamente gli ustascia per le loro violenze: \nL'editore ebreo jugoslavo Slavko Goldstein calcola che Stepinac sia riuscito a salvare poco pi\u00f9 di cinquecento persone tra israeliti e serbi e spiega il suo atteggiamento di fronte al regime con una lucida analisi: \"Si impegnava, e proclamava dal pulpito il suo no al razzismo, ma senza mai condannare direttamente il regime fascista e il suo Duce. Perch\u00e9 gli ustascia restavano parte integrante del suo gregge, e il loro Stato cattolico era giunto come evento provvidenziale. Al contrario, i partigiani comunisti e scismatici incarnavano l'Anticristo\".\nVennero inviate dalla curia, guidata da Stepinac, contro le leggi e le disposizioni antiebraiche istituite dal regime tra la primavera e l'estate del 1941, diverse lettere di protesta sia al ministro degli interni Andrija Artukovi\u0107 sia allo stesso Paveli\u0107, ottenendo l'abrogazione della norma che imponeva agli ebrei, convertiti o meno, di indossare sul braccio una fascia gialla con la stella di Davide e il divieto di entrare nei luoghi pubblici. Di fronte a ulteriori rastrellamenti che furono effettuati nel 1943, e sapendo che erano soprattutto le autorit\u00e0 tedesche a spingere in questa direzione, scrisse nuovamente al capo del governo croato: \u00abSe c'\u00e8 di mezzo qualche autorit\u00e0 estera che si immischia nei nostri affari interni, io non ho paura che questa parola di protesta sia portata a sua conoscenza. La Chiesa cattolica non teme davanti a nessun potere terreno, quando si tratta di difendere i pi\u00f9 elementari diritti dell'uomo...\u00bb. Tantissimi furono anche gli aiuti concreti che prest\u00f2 alle persone appartenenti alla comunit\u00e0 ebraica, attestate dagli stessi ebrei. Ad esempio il delegato in Turchia della commissione per l'aiuto agli ebrei europei, Weltmann, scrisse nel giugno del 1943 al delegato apostolico a Istanbul Angelo Roncalli: \u00abNoi sappiamo che mons. Stepinac ha fatto tutto il possibile per alleviare la sorte infelice degli ebrei in Croazia\u00bb.\nAlcuni autori accusano Stepinac di antisemitismo per un rapporto inviato dal primate alla segreteria di Stato vaticana nel maggio 1943, in cui attribuisce a ebrei e ortodossi le maggiori responsabilit\u00e0 della pratica dell'aborto e delle pubblicazioni pornografiche.\nCattolici che collaborarono ai massacri.\nNon pochi preti, ma soprattutto frati francescani furono protagonisti diretti dei massacri, come ampiamente dimostrato da documenti e testimonianze. Il pi\u00f9 tremendo dei campi di sterminio, quello di Jasenovac (definito dal vescovo Stepinac \u201cuna vergognosa macchia per lo Stato Indipendente di Croazia\u201d), fu diretto per quattro mesi, nell'autunno-inverno 1942-1943, dal francescano Miroslav Filipovi\u0107-Majstorovi\u0107 che, in precedenza, assieme ad altri monaci e a un prete, aveva organizzato massacri della popolazione ortodossa in alcuni villaggi serbi. \u00c8 storicamente dimostrato che questo frate non soltanto diresse la liquidazione di oltre 40.000 persone, ma in non pochi casi provvide addirittura personalmente alle uccisioni. Si noti per\u00f2 che Filipovi\u0107 era gi\u00e0 stato sospeso \"a divinis\" ed escluso dall'ordine francescano.\nDyonisy Juricev, sacerdote antisemita, scrisse nel giornale \"Novi List\" che non era pi\u00f9 peccato uccidere un bambino che avesse compiuto sette anni.\nFra i vescovi sostenitori di Paveli\u0107 spicca Ivan \u0160ari\u0107. Nel pieno del terrore iniziale contro gli ebrei, il giornale della sua diocesi riport\u00f2 il messaggio: \"C'\u00e8 un limite all'amore. Il movimento mondiale di liberazione dagli ebrei \u00e8 un movimento per il rinnovamento della dignit\u00e0 umana. Dietro il movimento c'\u00e8 Dio onnisciente e onnipotente\". \u0160ari\u0107 fu anche accusato dell'appropriazione di beni di ebrei a scopo personale.\nCattolici che si opposero al regime.\nIl parroco della chiesa di san Pietro a Zagabria fu condannato a morte da Paveli\u0107 ed ebbe poi salva la vita per l'intervento di Stepinac di cui era stato \"padre spirituale\".\nIl vescovo di Mostar Alojzije Mi\u0161i\u0107 denunci\u00f2 al cardinal Stepinac le violenze degli ustascia, in quanto rendevano difficile una spontanea conversione degli ortodossi al cattolicesimo.\nCattolici che contribuirono alla salvezza degli ebrei.\nIl reverendo Dragutin Jesih, da Scitarjevo vicino a Zagabria, fu ucciso durante la Seconda guerra mondiale. Gli ebrei salvati da lui gli erano stati mandati per lo pi\u00f9 dall'arcivescovo Alojzije Stepinac. Riusc\u00ec a salvarli anche grazie all'aiuto dei contadini locali. Gli \u00e8 stato riconosciuto il titolo di giusto fra le nazioni. Il rabbino Freiberger, il 4 agosto 1942 invi\u00f2 al Papa una lettera nella quale esprimeva la sua pi\u00f9 profonda gratitudine per l'opera di soccorso e aiuto attuata da tanti cattolici verso gli ebrei e in particolare da parte dell'arcivescovo Stepinac e dalla Chiesa croata. \u00abPieno di rispetto \u2014 scriveva \u2014 oso comparire dinanzi al trono di Vostra Santit\u00e0 per esprimervi come Gran Rabbino di Zagabria e capo spirituale degli ebrei di Croazia la mia gratitudine pi\u00f9 profonda e quella della mia congregazione per la bont\u00e0 senza limiti che hanno mostrato i rappresentanti della Santa Sede e i capi della chiesa verso i nostri poveri fratelli\u00bb."}
{"id": "1848788", "revid": "767487", "url": "https://it.wikipedia.org/wiki?curid=1848788", "title": "Le giraffe", "text": "Le giraffe \u00e8 un film diretto nel 2000 dal regista Claudio Bonivento.\nTrama.\nRoma. Al capezzale di un uomo morto da poco si incontrano due donne che sul momento si scambiano un saluto perplesso. Solo dopo si rendono conto di essere sorellastre, entrambe figlie dell'uomo deceduto ma di madri diverse. Michela inoltre ha sempre vissuto a Milano, Roberta a Roma. Tra le due, che hanno la stessa et\u00e0, i primi momenti non sono facili. Michela, preoccupata perch\u00e9 l'imprenditore per cui lavora a Milano \u00e8 scappato in Per\u00f9, \u00e8 senza soldi, ma fa finta di niente. Dopo avere provato ad andare a casa di un'amica, si presenta da Roberta, che la invita a restare da lei. Pi\u00f9 tardi vanno insieme a Passoscuro, nella casa di campagna, e qui litigano furiosamente. Dopo aver ascoltato dal notaio le disposizioni testamentarie, eccole in un appartamento del padre a viale Aventino: \u00e8 abitato da una donna di colore che dice di essere stata l'ultima compagna dell'uomo. Al cimitero, il corpo viene caricato per essere sepolto a Passoscuro. Mentre \u00e8 in corso l'operazione, Michela sul cellulare riceve una notizia: le azioni di una piantagione in Venezuela che il padre ha lasciato loro valgono 25 miliardi di Lire. Michela e Roberta non riescono a trattenere la contentezza."}
{"id": "1848789", "revid": "438678", "url": "https://it.wikipedia.org/wiki?curid=1848789", "title": "La taverna dell'allegria", "text": "La taverna dell'allegria (\"Holiday Inn\") \u00e8 un film del 1942 diretto da Mark Sandrich. \u00c8 un film musicale che nasce da un'idea di Irving Berlin che era anche l'autore di \"White Christmas\", la canzone che vinse nel 1943 il Premio Oscar.\nTrama.\nDue ballerini, Jim Hardy e Ted Hanover, sono innamorati tutti e due della loro partner, Lila Dixon. La ragazza preferisce accettare la corte di Ted e Jim si ritira dallo spettacolo. Apre un albergo aperto unicamente nei giorni di festa che chiama \"Holiday Inn\". Ben presto, Jim si innamora della sua socia, Linda Mason, che si rivela anche una eccellente ballerina e cantante. Passa qualche tempo e Lila lascia Ted. Questi viene nell'albergo dove ritrova il suo vecchio partner. La sera danza, ubriaco, con Linda. Il giorno dopo, Ted non ricorda pi\u00f9 con chi ha ballato ma pensa che la sconosciuta potrebbe essere un ottimo rimpiazzo per Lila. Si mette a cercarla dappertutto, ma Jim gli nasconde - per gelosia - che si tratti della sua collega. Alla fine Ted riesce a trovare Linda, se ne innamora e la convince a fare del cinema. Il film ha come soggetto l'Holiday Inn di Jim e questi si reca sul set per assistere alle riprese. L\u00ec ritrova Linda, mentre Ted \u00e8 di nuovo con Lila: tutti quattro sono finalmente felici insieme.\nProduzione.\nIl film fu girato all'Holiday Inn di Monte Rio in California dal 18 ottobre 1941 al 30 gennaio 1942, prodotto dalla Paramount. Cost\u00f2 3.200.000 dollari\nDistribuzione.\nIl film incass\u00f2 negli USA 3.750.000 dollari\nDopo una prima edizione dvd della A &amp; R Productions, dal 2019 esiste un'altra edizione italiana Home-Video del film, edita da DNA Srl, a colori e in b/n, col titolo \"HOLIDAY INN\". Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme. Il dvd contiene, come extra, anche il cartone animato \u201cRudolph the Red Nosed Reindeer\u201d di Max Fleischer (del 1948) doppiato in italiano; e \u201cBuon Natale con Bing Crosby e Frank Sinatra\u201d (1957), uno Special Tv (della serie \"The Frank Sinatra Show\") ricco di canzoni natalizie, in versione originale.\nDate di uscita.\nAlias"}
{"id": "1848791", "revid": "1543377", "url": "https://it.wikipedia.org/wiki?curid=1848791", "title": "Livingston Energy Flight", "text": "Livingston Energy Flight (Livingston S.p.A.) era una compagnia aerea italiana con base di armamento presso l'aeroporto di Milano-Malpensa che operava servizi charter e di linea verso le principali mete turistiche nei Caraibi, in America Centrale e Meridionale, nell'Oceano Indiano, in Africa, nel Mediterraneo e in Medio Oriente.\nLivingston cess\u00f2 temporaneamente le operazioni l'8 ottobre 2010 ed infine l'ENAC revoc\u00f2 definitivamente il Certificato di Operatore Aereo il 14 ottobre 2010.\nStoria.\nNel maggio 2003 la Livingston inizi\u00f2 ad operare voli charter di corto/medio raggio con un solo velivolo, un Airbus A321-200 (I-LIVA, poi reimmatricolato EI-LVA). Poche settimane dopo giunse il secondo aeromobile (I-LIVB, poi EI-LVB), e, per la stagione estiva, utilizz\u00f2 anche un terzo aeromobile (I-LIVC), sempre dello stesso tipo, servendosene quasi esclusivamente per operare tratte di linea per conto della compagnia di linea Air One.\nA partire dalla primavera 2004 entr\u00f2 in flotta una terza macchina (I-LIVD, poi EI-LVD), prestata durante l'inverno 2006/2007 alla compagnia Volareweb.\nLivingston faceva parte, insieme a Lauda Air Italia, del Livingston Aviation Group, di propriet\u00e0 del Gruppo Ventaglio. A settembre 2005 avvenne la fusione delle due compagnie e Livingston acquis\u00ec l'attivit\u00e0 di lungo raggio e la flotta di Lauda Air Italia.\nNel febbraio 2009 Livingston venne ceduta dal Gruppo Ventaglio a \"4 Fly spa\", un nuovo soggetto sulla scena del trasporto aereo italiano.\nNei mesi successivi 4 Fly si fuse con Livingston e venne acquisita da \"FG Holding\" di propriet\u00e0 di Massimo Ferrero.\nA ottobre 2009, il fondo \"Meridie\" (societ\u00e0 di investimento) rilev\u00f2 il 25% del capitale sociale di Livingston S.p.A. attraverso la societ\u00e0 veicolo \"FG Holding\", che controllava il 100% del vettore.\nL'8 ottobre 2010 l'Enac dispose la sospensione della Licenza di Trasporto Aereo alla Compagnia a partire dalle ore 24 del 14 ottobre 2010 a seguito dell'impossibilit\u00e0 espressamente dichiarata dal vettore di proseguire l'attivit\u00e0..\nIl Tribunale di Busto Arsizio, con sentenza n. 79/2010 del 3 novembre 2010 depositata in Cancelleria il 04.11.2010, dichiar\u00f2 lo stato di insolvenza della societ\u00e0 Livingston S.p.A., attivando la procedura di amministrazione straordinaria..\nIl 13 ottobre 2011, il comitato di sorveglianza per l'amministrazione straordinaria espresse parere favorevole alla cessione degli \"assett\" della compagnia aerea alla RT S.r.L di Riccardo Toto. Il 12 novembre 2011 il Ministero dello Sviluppo Economico diede il via libera all'operazione permettendo la creazione della nuova compagnia Livingston Compagnia Aerea (New Livingston S.p.A.).\nIl 12 giugno 2014, il giudice per l'udienza preliminare con il rito del patteggiamento, condanna il presidente Massimo Ferrero a un anno e dieci mesi per il reato di bancarotta fraudolenta, oltre al pagamento di parte dei debiti dovuti al fallimento della compagnia aerea Livingston Energy Flight. I capitali distratti dalla societ\u00e0 di Ferrero, la \"FG Holding\" sono tra i 41 e i 44 milioni di euro.\nFlotta.\nAl 12 ottobre 2010 la flotta di Livingston era la seguente:"}
{"id": "1848803", "revid": "125092483", "url": "https://it.wikipedia.org/wiki?curid=1848803", "title": "Pietro Mazzamuto", "text": "Docente di letteratura italiana dapprima nei licei e poi nella Facolt\u00e0 di Lettere e Filosofia dell'Universit\u00e0 degli Studi di Palermo e intellettuale cattolico impegnato nella sintesi tra cristianesimo e socialismo democratico, \u00e8 autore di importanti libri di critica letteraria, e dal 1990 in poi di romanzi storici o autobiografici.\nIl pensiero critico.\nHa indicato criticamente l'ambigua figura del \"mafioso aureolato\" come persistente all'interno di svariate opere letterarie (da Pirandello a Sciascia) che parlano della mafia in Sicilia), e come un tipo incurante del pericolo, deciso e privo di qualsiasi scrupolo morale, ma \"uomo di rispetto\": il suo prototipo \u00e8 il boss Don Mariano Arena ne \"Il giorno della civetta\" di Leonardo Sciascia."}
{"id": "1848805", "revid": "110157", "url": "https://it.wikipedia.org/wiki?curid=1848805", "title": "VROOOM VROOOM", "text": "VROOOM VROOOM \u00e8 un album dal vivo del gruppo musicale britannico King Crimson.\nIl disco.\nSi tratta di un doppio album: i due dischi presentano brani registrati in due differenti concerti, risalenti rispettivamente al 30 giugno 1995 (disco 1) e al 4 agosto 1996 (disco 2).\nI King Crimson si presentano nella celebre formazione che Fripp denomin\u00f2 \"duoble trio\" (doppio terzetto), ovvero con due chitarristi, due bassisti e due batteristi."}
{"id": "1848810", "revid": "62221", "url": "https://it.wikipedia.org/wiki?curid=1848810", "title": "Antonio Zugarelli", "text": ""}
{"id": "1848811", "revid": "287204", "url": "https://it.wikipedia.org/wiki?curid=1848811", "title": "Veljko Tarnovo", "text": ""}
{"id": "1848813", "revid": "17121574", "url": "https://it.wikipedia.org/wiki?curid=1848813", "title": "Siluriformi", "text": ""}
{"id": "1848814", "revid": "2178", "url": "https://it.wikipedia.org/wiki?curid=1848814", "title": "Regno Unito di Gran Bretagna ed Irlanda", "text": ""}
{"id": "1848818", "revid": "169040", "url": "https://it.wikipedia.org/wiki?curid=1848818", "title": "Episodi di Detective Monk (settima stagione)", "text": "La settima stagione della serie televisiva Detective Monk \u00e8 andata in onda negli USA sul network USA Network dal 18 luglio 2008 al 20 febbraio 2009.\nIn Italia \u00e8 stata trasmessa da Joi, canale pay della piattaforma Mediaset Premium, dal 1\u00ba novembre al 20 dicembre 2009. In chiaro \u00e8 andata in onda dal 3 aprile 2010 su Rete 4.\nIl signor Monk compra casa.\nTrama.\nDopo la morte del suo psichiatra, Monk \u00e8 profondamente depresso e decide di acquistare una nuova abitazione, che spera sia proprio la casa dei suoi sogni, dove c'\u00e8 un'indagine sulla morte di un anziano che appare molto sospetta. Inoltre, la sua scelta \u00e8 dovuta al fatto che la sua vecchia vicina di casa suonava troppo spesso una canzone che gli ricordava il dottor Kroger.\nIl signor Monk e il genio degli scacchi.\nTrama.\nLinda Kloster \u00e8 la moglie di un famoso giocatore di scacchi. Inaspettatamente Linda si presenta a casa di Monk lasciandogli un cospicuo assegno, perch\u00e9 \u00e8 certa che suo marito la uccider\u00e0 e vorrebbe che Monk, dopo la sua morte, gliela facesse pagare scoprendo la verit\u00e0...\nIl signor Monk e la febbre del lotto.\nTrama.\nDietro il duplice omicidio di una conduttrice televisiva e di un appassionato del gioco del lotto, si nasconde una truffa ordita dal fonico dello studio in cui si effettua l'estrazione dei numeri vincenti. Ne rimangono implicati anche Natalie e il capitano Stottlemeyer...\nIl signor Monk e la boxe.\nTrama.\nUna direttiva impone a Monk di superare un difficile test di idoneit\u00e0 fisica per poter continuare a collaborare con la polizia come consulente. Essendo molto fuori forma, chiede a Natalie di aiutarlo ad allenarsi, ma la difficolt\u00e0 della prova lo convince quasi ad arrendersi...\nIl signor Monk va sott'acqua.\nTrama.\nNatalie riceve la visita di un amico del suo defunto marito, un sottotenente della marina americana scosso dall'apparente suicidio di un suo amico, nonch\u00e9 comandante in seconda del sottomarino nel quale presta servizio. Monk viene convinto ad andare a dare una fugace occhiata alla cabina, teatro del presunto suicidio...\nIl signor Monk e la straniera.\nTrama.\nUn criminale di guerra, noto per aver commesso stragi nel suo Paese, la Zemenia, rifugiatosi a San Francisco sotto le mentite spoglie di un anonimo tassista, viene trovato assassinato a bordo del suo taxi. Tutti i sospetti dell'omicidio ricadono su Leyla, una donna molto attraente anch'ella rifugiata della Zemenia che avrebbe un indiscutibile movente: la vendetta...\nIl signor Monk e il centesimo caso.\nTrama.\nIl detective Adrian Monk deve risolvere il suo centesimo caso di omicidio. Il conduttore televisivo James Novak, che ha seguito e ripreso l'indagine con il permesso della Polizia di San Francisco, d\u00e0 un party in onore di Monk, per assistere alla messa in onda del suo programma 'In Focus', in una puntata dedicata alla vita del detective, e alla possibile soluzione del caso: quattro belle giovani donne strangolate da un serial killer...\nIl signor Monk sotto ipnosi.\nTrama.\nMonk sta indagando sulla scomparsa di Sally Larkin, un'attrice sposata ad un ricco immobiliarista dal quale si sta separando. Casualmente Monk incontra Harold, che gli consiglia il suo nuovo terapista, che cura tramite l'ipnosi. Monk, incuriosito, prende appuntamento e lo incontra...\nIl signor Monk e l'acqua miracolosa.\nTrama.\nWillie, un barbone, \u00e8 stato ucciso e i suoi tre amici chiedono a Monk di investigare, in quanto si sentono in colpa per non aver creduto a Willie, che sosteneva di essere inseguito. La pista seguita dal detective porta ad un monastero che contiene una fontana dai poteri miracolosi.\nIl signor Monk e il fratellastro.\nTrama.\nUn uomo \u00e8 ricercato per essere evaso dal carcere e aver ucciso Lindsey Bishop, un'assistente sociale molto benvoluta dai detenuti del penitenziario. Il fuggitivo irrompe in casa di Monk, che lo scopre. Sta per chiamare la polizia, ma si ferma quando l'uomo gli rivela di essere il suo fratellastro...\nIl signor Monk e la bicicletta rubata.\nTrama.\nMentre sta investigando il banale furto della bicicletta di propriet\u00e0 di uno scienziato, l'amministratore delegato di un'azienda che si occupa di biotecnologie, nasconde in realt\u00e0 un grave caso di spionaggio industriale, Monk viene raggiunto da un proiettile e costretto a muoversi con la sedia a rotelle.\nIl signor Monk e la signora della porta accanto.\nTrama.\nMonk diventa amico di una signora che abita nel suo vicinato mentre \u00e8 alle prese con le indagini su un omicidio avvenuto al museo dei Guinness dove \u00e8 stata uccisa la guardia della sicurezza e rubato Togo, il robot che mangia le uova. Dopo un po' per\u00f2 inizia a domandarsi perch\u00e9 la donna, Marge, voglia essere a tutti i costi sua amica.\nIl signor Monk va allo stadio.\nTrama.\nDue importanti squadre di football stanno per disputare i playoff del campionato al Summit Stadium e Monk ha ricevuto due biglietti omaggio da un famoso giornalista sportivo. Stottlemeyer \u00e8 al colmo della felicit\u00e0 poich\u00e9 accompagner\u00e0 Monk alla partita. Il detective per\u00f2 \u00e8 pi\u00f9 interessato a un misterioso omicidio avvenuto fuori dallo stadio.\nIl signor Monk e il bullo.\nTrama.\nMonk scopre con orrore che Roderick Brody, il nuovo cliente procuratogli da Natalie, \u00e8 un suo vecchio compagno di scuola, che da piccolo lo terrorizzava, e a cui attribuisce gran parte delle sue fobie. Brody gli affida l'incarico di seguire la moglie Marylin, pensando che lo tradisca. Monk, insieme a Natalie, cerca di scoprire se il sospetto \u00e8 fondato.\nIl signor Monk e il mago.\nTrama.\nKevin, un vicino di casa di Monk un po' invadente, oltre a essere commercialista, fa il mago dilettante, e si occupa della contabilit\u00e0 del grande mago Karl Torini, a cui fa presente che le compagnie aeree, probabilmente, gli fanno pagare un sovraccarico durante le tourn\u00e9e all'estero. Ma quella che Kevin considera una truffa, nasconde qualcos'altro e Monk indaga sul mago che sembra aver messo in piedi l'omicidio perfetto, verso l'amico dello stesso Monk. Il detective cerca di incastrare il prestigiatore senza cadere nei suoi tranelli.\nIl signor Monk contro il Consiglio Comunale.\nTrama.\nIl misterioso omicidio di una coppia di turisti tedeschi, ritrovati senza vita su di un molo nella baia, \u00e8 collegato all'uccisione di una consigliera comunale. Monk si batte per evitare la demolizione del parcheggio dove mor\u00ec sua moglie undici anni addietro, ma la sua battaglia personale si incrocia proprio con questi omicidi."}
{"id": "1848822", "revid": "1776051", "url": "https://it.wikipedia.org/wiki?curid=1848822", "title": "Jacobsdorf", "text": "Jacobsdorf \u00e8 un comune di 1.953 abitanti del Brandeburgo, in Germania.\nAppartiene al circondario dell'Oder-Sprea ed \u00e8 parte dell'Amt Odervorland.\nStoria.\nNel 2003 venne aggregato al comune di Jacobsdorf il soppresso comune di Sieversdorf."}
{"id": "1848825", "revid": "91078", "url": "https://it.wikipedia.org/wiki?curid=1848825", "title": "Compasso d'oro", "text": ""}
{"id": "1848826", "revid": "1793900", "url": "https://it.wikipedia.org/wiki?curid=1848826", "title": "Arabba-Porta Vescovo", "text": "Arabba-Porta Vescovo \u00e8 un comprensorio sciistico delle Dolomiti, che si trova nel comune di Livinallongo del Col di Lana, in provincia di Belluno.\nArabba-Porta Vescovo comprende 11 piste lunghe complessivamente 22\u00a0km, che fanno a loro volta parte di uno dei caroselli sciistici pi\u00f9 importanti del mondo, il Dolomiti Superski. Le piste sono servite da 8 impianti di risalita (2 funivie, 2 cabinovie e 4 seggiovie).\nTra le 11 piste non ci sono piste blu e ci sono tante piste nere, tra cui la Fodoma (che inizia dalla cima con un \u201cmuro\u201d della pista rossa Portavescovo) e l\u2019Ornella (entrambe che portano gi\u00f9 fino ad Arabba)."}
{"id": "1848827", "revid": "21880", "url": "https://it.wikipedia.org/wiki?curid=1848827", "title": "Ictaluridae", "text": "La famiglia Ictaluridi (Ictaluridae Gill, 1861) comprende 51 specie di pesci d'acqua dolce noti in italiano con il nome di pesci gatto, appartenenti all'ordine Siluriformes.\nDistribuzione e habitat.\nNord America e Centro America, dal sud del Canada al Guatemala.\nAlcune specie appartenenti ai generi \"Ameiurus\" ed \"Ictalurus\" sono state introdotte in Italia ed Europa.\nDescrizione.\nPresentano un corpo allungato e idrodinamico (\"siluriforme\" appunto), piuttosto compresso su ventre e dorso, privo di scaglie, con testa grossa. La bocca \u00e8 ampia, con 8 barbigli: 2 nasali, 2 mascellari e 4 pi\u00f9 piccoli sulla mandibola; non vi sono denti palatini. Le pinne sono tozze, carnose; \u00e8 presente la pinna adiposa. Sono dotati di una spina, spesso velenifera, sulla prima pinna dorsale e sulle pinne pettorali. \nLe dimensioni sono molto varie secondo la specie, dal piccolo \"Noturus stanauli\" di 4,5 cm al grande \"Ictalurus furcatus\" di 165 cm.\nBiologia.\nAbitudini prettamente notturne. \nRiproduzione.\nPraticano cure parentali. \nAlimentazione.\nQuesti pesci sono voraci predatori: si nutrono di insetti, larve, molluschi, piccoli crostacei, invertebrati e pesci.\nIntroduzioni.\nL'introduzione di specie dei generi \"Ameiurus\" ed \"Ictalurus\" in paesi diversi da quelli di origine ha spesso causato importanti effetti avversi sulle specie di pesci autoctone.\nPesca.\nAlcune specie di \"Ameiurus\" e \"Ictalurus\" sono allevati e pescati (prevalentemente negli USA) per la bont\u00e0 delle loro carni, oltretutto quasi prive di spine.\nTassonomia.\nLa famiglia comprende i seguenti generi:\nUn ulteriore genere, \"Astephus\", \u00e8 estinto (\u2020)."}
{"id": "1848828", "revid": "281901", "url": "https://it.wikipedia.org/wiki?curid=1848828", "title": "Ictaluridi", "text": ""}
{"id": "1848829", "revid": "401052", "url": "https://it.wikipedia.org/wiki?curid=1848829", "title": "Amt Odervorland", "text": "L'Amt Odervorland \u00e8 una comunit\u00e0 amministrativa tedesca, nel Land del Brandeburgo.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione.\nComprende 4 comuni:\nLa sede amministrativa \u00e8 posta a Briesen (Mark)."}
{"id": "1848835", "revid": "149727", "url": "https://it.wikipedia.org/wiki?curid=1848835", "title": "Pillgram", "text": ""}
{"id": "1848836", "revid": "16784", "url": "https://it.wikipedia.org/wiki?curid=1848836", "title": "Sieversdorf", "text": ""}
{"id": "1848840", "revid": "110157", "url": "https://it.wikipedia.org/wiki?curid=1848840", "title": "Amt Neuzelle", "text": "La comunit\u00e0 amministrativa di Neuzelle (\"Amt Neuzelle\") si trova nel circondario dell'Oder-Sprea nel Brandeburgo, in Germania.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione.\nComprende 3 comuni:\nCapoluogo e centro maggiore \u00e8 Neuzelle."}
{"id": "1848841", "revid": "599013", "url": "https://it.wikipedia.org/wiki?curid=1848841", "title": "Suore di San Giuseppe di Cluny", "text": "Le Suore di San Giuseppe di Cluny (in francese \"S\u0153urs de Saint-Joseph de Cluny\") sono un istituto religioso femminile di diritto pontificio: i membri di questa congregazione pospongono al loro nome la sigla S.J.C.\nStoria.\nLa congregazione venne fondata da Anne-Marie Javouhey (1779-1851). Dopo una breve esperienza presso le Suore della Carit\u00e0 a Besan\u00e7on, entr\u00f2 tra le monache trappiste di Sembrancher, in Svizzera, dove conobbe con l'abate Agostino de Lestrange: insieme all'abate, decise di lasciare il chiostro e di dare inizio a una congregazione da aggregare al III ordine trappista.\nNel 1805 la Javouhey si stabil\u00ec a Chalon-sur-Sa\u00f4ne e ottenne del vescovo di Autun, Fabien-S\u00e9bastien Imberties, il permesso di istituire la \"Societ\u00e0 di San Giuseppe\" (pens\u00f2 di intitolare il nascente istituto allo sposo di Maria in onore di Teresa d'Avila, che aveva posto sotto la sua invocazione il primo monastero da lei fondato): la Societ\u00e0, finalizzata alla cura degli orfani, all'educazione dei fanciulli e all'istruzione dei poveri, avrebbe dovuto comprendere un ramo maschile e uno femminile, ma la Javouhey riusc\u00ec a dare vita solo alla branca femminile.\nLa congregazione ebbe inizio a Chalon il 12 maggio 1807, quando il vescovo Imberties consegn\u00f2 alla Javouhey e alle sue prime otto compagne (tra le quali tre sorelle della fondatrice) l'abito religioso (azzurro, con lo scapolare nero della tradizione trappista). Nel 1812 le suore di San Giuseppe trasferirono la casa madre nell'ex convento dei Recolletti di Cluny.\nLe religiose nel 1817 si aprirono all'apostolato missionario raggiungendo, su invito del governatore dell'isola, Riunione.\nLe Suore di San Giuseppe di Cluny ricevettero il pontificio decreto di lode l'8 febbraio 1854 e ottennero il riconoscimento civile del Consiglio di Stato francese il 21 giugno 1870; le costituzioni, basate sulla regola di Sant'Agostino, vennero approvate definitivamente dalla Santa Sede il 18 agosto 1899.\nLa fondatrice \u00e8 stata beatificata da papa Pio XII il 15 ottobre 1950.\nAttivit\u00e0 e diffusione.\nLe Suore di San Giuseppe di Cluny sono presenti in tutti i continenti, soprattutto nei paesi in via di sviluppo: si dedicano all'istruzione, alla catechesi, all'animazione spirituale, al servizio sociale e alla cura degli infermi.\nSono presenti nelle Americhe (Argentina, Brasile, Canada, Cuba, Dominica, Guadalupa, Guyana francese, Haiti, Martinica, Paraguay, Per\u00f9, Stati Uniti d'America, Trinidad e Tobago, Saint Lucia, Saint-Pierre e Miquelon, Saint Vincent e Grenadine), in Europa (Francia, Irlanda, Italia, Polonia, Portogallo, Regno Unito, Spagna, Svizzera), in Africa (Angola, Camerun, Repubblica del Congo, Repubblica Democratica del Congo, Gabon, Gambia, Ghana, Guinea, Guinea-Bissau, Riunione, Madagascar, Mozambico, Nigeria, Seychelles, Senegal, Sierra Leone, Tanzania), in Asia (Filippine, India, Nepal) e in Oceania (Australia, Figi, Isole Cook, Isole Marchesi, Nuova Caledonia, Nuova Zelanda, Papua Nuova Guinea, Raiatea, Tahiti); la sede generalizia, dal 1849, \u00e8 a Parigi.\nAl 31 dicembre 2005, la congregazione contava 3.005 religiose in 425 case."}
{"id": "1848843", "revid": "287204", "url": "https://it.wikipedia.org/wiki?curid=1848843", "title": "Conaire C\u00f3em", "text": "Sal\u00ec al potere dopo la morte del suocero Conn C\u00e9tchathach e regn\u00f2 per sette o otto anni. Alla fine fu ucciso da Nemed, figlio di Sroibcenn, nella battaglia di Gruitine. Gli succedette il figlio Conn, Art. Conaire ebbe tre figli dalla figlia di Conn, Saraid: Cairpre M\u00fasc, antenato dei Muscraige, Cairpre Bascha\u00edn, antenato dei Corco Baiscind (entrambi facevano parte dell'antica federazione medievale dei D\u00e9isi Tuisceart), e Cairpre Riata, antenato della gente di D\u00e1l Riata. Il \"Lebor Gab\u00e1la \u00c9renn\" sincronizza il suo regno con quello dell'imperatore romano Commodo (180-192). Secondo il \"Foras Feasa ar \u00c9irinn\" di Goffredo Keating data il suo regno dal 136 al 143, mentre gli \"Annali dei Quattro Maestri\" dal 157 al 165."}
{"id": "1848844", "revid": "599013", "url": "https://it.wikipedia.org/wiki?curid=1848844", "title": "Conaire M\u00f3r", "text": ""}
{"id": "1848845", "revid": "92723", "url": "https://it.wikipedia.org/wiki?curid=1848845", "title": "Ustascia e Chiesa Cattolica", "text": ""}
{"id": "1848846", "revid": "110157", "url": "https://it.wikipedia.org/wiki?curid=1848846", "title": "That's Business", "text": "That's Business \u00e8 l'album di debutto della band ska punk Home Grown, pubblicato nel 1997 dalla Liberation Records."}
{"id": "1848851", "revid": "110157", "url": "https://it.wikipedia.org/wiki?curid=1848851", "title": "Act Your Age", "text": "Act Your Age \u00e8 il secondo album in studio della band pop punk Home Grown, pubblicato nel 1998 dalla Outpost Recordings."}
{"id": "1848856", "revid": "767487", "url": "https://it.wikipedia.org/wiki?curid=1848856", "title": "E\u00f3gan mac N\u00e9ill", "text": "Fu antenato della dinastia dei Cen\u00e9l nE\u00f3gain e dei suoi clan (O'Neill, O'Docherty, O'Boyle, ecc.).\nAmico stretto di San Patrizio, insieme al fratello, il re supremo L\u00f3egaire mac N\u00e9ill (morto nel 462), fu giudice in una disputa per la successione ad Amalgaid (morto nel 440), re del Connacht, nata tra i suoi figli per i territori di Tir Amalgaidh (Connacht nord-orientale). Eoghan, re di T\u00edr E\u00f3gan, e principe di InnisEoghan fu sepolto nella chiesa di San Patrizio a Iskaheen, Innishowen, Donegal. Tra i suoi figli ci sono: Muiredach mac E\u00f3gain, successore sul trono di Ailech, Fergus, fondatore dei Cen\u00e9l Fergusa, e Echach Binnich, fondatore dei Cen\u00e9l mBinnig."}
{"id": "1848858", "revid": "110157", "url": "https://it.wikipedia.org/wiki?curid=1848858", "title": "A Guided Tour of Chicago", "text": "A Guided Tour of Chicago \u00e8 l'album di debutto della band pop punk The Lawrence Arms, pubblicato nel 1999 dalla Asian Man Records."}
{"id": "1848860", "revid": "110157", "url": "https://it.wikipedia.org/wiki?curid=1848860", "title": "Cocktails &amp; Dreams", "text": "Cocktails &amp; Dreams \u00e8 una raccolta di b-sides della band pop punk The Lawrence Arms, pubblicata nel 2005 dalla Asian Man Records."}
{"id": "1848861", "revid": "6923", "url": "https://it.wikipedia.org/wiki?curid=1848861", "title": "Oh! Calcutta! (album)", "text": "Oh! Calcutta! \u00e8 il quinto album in studio della band pop punk The Lawrence Arms, pubblicato nel 2006 dalla Fat Wreck Chords."}
{"id": "1848862", "revid": "253269", "url": "https://it.wikipedia.org/wiki?curid=1848862", "title": "Steve Schirripa", "text": "Biografia.\nSchirripa nasce a Bensonhurst, un quartiere di Brooklyn (New York), da padre statunitense, Ralph Schirripa, figlio di immigrati italiani originari di Riace (Reggio Calabria), Ilario Schirripa e Maria Capacci, e da madre statunitense di origine ebraica, Lorraine Bernstein. Pur essendo stato educato secondo la religione del padre, il cattolicesimo, ed esser cresciuto in un quartiere prevalentemente italoamericano, l'attore ha dichiarato di identificarsi molto anche come ebreo.\n\u00c8 famoso soprattutto per aver impersonato il ruolo di Bobby \"Bacala\" Baccalieri dal 2000 al 2007 nella pluripremiata serie televisiva dell'HBO \"I Soprano\".\nPrima di allora aveva avuto una comparsata cinematografica in \"Casin\u00f2\" di Martin Scorsese, nella parte di un avventore al bar nella famosa scena in cui Joe Pesci aggredisce un uomo con una penna, e in \"Paura e delirio a Las Vegas\" di Terry Gilliam.\nIn televisione \u00e8 attivo dal 1995, con apparizioni pi\u00f9 o meno importanti in produzioni come \"\", \"Hollywood Squares\", \"Joey\", \"Law &amp; Order\", \"Tutto in famiglia\".\nDoppiatori italiani.\nNelle versioni in italiano dei suoi film, Steve Schirripa \u00e8 stato doppiato da:"}
{"id": "1848863", "revid": "599013", "url": "https://it.wikipedia.org/wiki?curid=1848863", "title": "Suore di Nostra Signora di Namur", "text": "Le Suore di Nostra Signora di Namur sono un istituto religioso femminile di diritto pontificio: i membri di questa congregazione pospongono al loro nome la sigla S.N.D.\nStoria.\nLa congregazione, nata per l'istruzione e l'educazione cristiana delle fanciulle, venne fondata ad Amiens il 2 febbraio del 1804 da Giulia Billiart (1751-1816) insieme a Marie-Louise-Fran\u00e7oise Blin de Bourdon (1756-1838), contessa di G\u00e9zaincourt. Le sue prime costituzioni, ricalcate su quelle date da Ignazio di Loyola al suo ordine, vennero redatte con l'aiuto del gesuita Joseph Varin.\nLa prima scuola delle Suore di Nostra Signora venne aperta nei pressi di Gand: nel 1807 venne aperta una sede a Namur, che divenne la casa madre della congregazione.\nL'istituto venne approvato dal vescovo di Namur Charles-Fran\u00e7ois-Joseph Pisani de La Gaude l'8 settembre del 1818 e ottenne il riconoscimento di istituzione di diritto pontificio con decreto di papa Gregorio XVI del 28 giugno 1844: le sue costituzioni sono state approvate il 27 novembre 1921. Madre Billiart \u00e8 stata canonizzata da papa Paolo VI nel 1969.\nTra i membri pi\u00f9 celebri della congregazione va ricordata la suora statunitense Dorothy Stang, assassinata in Brasile nel 2005 per la sua lotta al fianco dei contadini dell'Amazzonia contro il disboscamento.\nAttivit\u00e0 e diffusione.\nDedite all'insegnamento, sono attive anche in terra di missione.\nSono presenti in Africa (Repubblica Democratica del Congo, Kenya, Nigeria, Sudafrica, Zimbabwe), nelle Americhe (Stati Uniti d'America, Brasile, Messico, Nicaragua, Per\u00f9), in Asia (Giappone) e in Europa (Belgio, Italia, Inghilterra). La sede generalizia \u00e8 a Roma.\nIl 31 dicembre 2005, la congregazione contava 1.781 religiose in 628 case."}
{"id": "1848868", "revid": "615334", "url": "https://it.wikipedia.org/wiki?curid=1848868", "title": "Anni duemila", "text": ""}
{"id": "1848874", "revid": "767487", "url": "https://it.wikipedia.org/wiki?curid=1848874", "title": "Rossofuoco (album)", "text": "Rossofuoco \u00e8 il secondo album in studio del cantante e chitarrista Giorgio Canali insieme ai Rossofuoco, il primo per\u00f2 dopo l'esordio solista.\nIl disco.\nL'album \u00e8 stato pubblicato nel 2002 dalla Gamma Pop Records.\nSi tratta del secondo album di Giorgio Canali, ma del primo pubblicato come Giorgio Canali &amp; Rossofuoco. Comprende 11 tracce, in cui viene mostrato un suono pi\u00f9 maturo rispetto al precedente, privilegiando lievemente lo spazio dedicato alle canzoni meno dure.\nTale concetto, tuttavia, non va frainteso: la splendida \"Questa \u00e8 la fine\", ad esempio, dietro ad un sound relativamente tranquillo, cela un affresco da \"fine del mondo\" (tematica presente pi\u00f9 volte nella discografia) struggente e lucido: \"\"Sugli schermi solo noia, pioggia di missili su Gaza e qualche faccia da troia\". \nNon mancano pezzi pi\u00f9 distorti e chiaramente rock: \"Rossocome\" \u00e8 fra le canzoni che coinvolgono di pi\u00f9 il pubblico nei live.\nLa rabbia \u00e8 ancora il sentimento dominante, acuita dalle incolmabili differenze di classe: un lavavetri \"naufragato in quest'isola spartitraffico\" urla contro il mondo e le \"berline in leasing\"\" meditando vendette forse solo immaginate, forse assolutamente prossime.\nTracce.\nMusiche di Giorgio Canali &amp; Rossofuoco, testi di Giorgio Canali (tranne ove indicato)."}
{"id": "1848876", "revid": "196390", "url": "https://it.wikipedia.org/wiki?curid=1848876", "title": "Museo di Arte di San Paolo", "text": ""}
{"id": "1848878", "revid": "196390", "url": "https://it.wikipedia.org/wiki?curid=1848878", "title": "Museu de Arte de S\u00e3o Paulo", "text": ""}
{"id": "1848879", "revid": "196390", "url": "https://it.wikipedia.org/wiki?curid=1848879", "title": "MASP", "text": ""}
{"id": "1848880", "revid": "1272592", "url": "https://it.wikipedia.org/wiki?curid=1848880", "title": "Museo d'arte di San Paolo", "text": "Il Museo d'arte di San Paolo (in portoghese: Museu de Arte de S\u00e3o Paulo, o MASP), si trova nell'avenida Paulista, a San Paolo del Brasile.\nStoria.\nFondato nel 1949 dal giornalista Assis Chateaubriand, magnate del gruppo \"Di\u00e1rios Associados\", e dal giornalista e critico d'arte Pietro Maria Bardi, che ne rest\u00f2 curatore per 45 anni, il museo \u00e8 un ente privato senza scopo di lucro, e costituisce uno dei pi\u00f9 importanti centri culturali del paese. Il MASP \u00e8 famoso per la straordinaria collezione custodita, ed \u00e8 noto al grande pubblico per l'arditezza della sua architettura, tanto che l'edificio, opera dell'architetta Lina Bo Bardi, in s\u00e9 rappresenta un'icona della citt\u00e0.\nCollezioni.\nInternazionalmente riconosciuta per la sua qualit\u00e0 e diversit\u00e0, la raccolta di arte occidentale del MASP \u00e8 considerata la pi\u00f9 importante dell'intera America Latina, con opere che spaziano dall'arte classica a quella contemporanea.\nSono esposte opere di grandi artisti italiani dal Trecento al Settecento, tra cui Bernardo Daddi, Giovanni Bellini, Andrea Mantegna, Sandro Botticelli, Raffaello, Tiziano, Giambattista Pittoni, Tintoretto.\nTra i grandi pittori europei di et\u00e0 moderna, sono presenti opere di Hieronymus Bosch, Rubens, van Dyck, Frans Hals, Rembrandt, Lucas Cranach il vecchio, El Greco, Vel\u00e1zquez, Goya, Gainsborough, John Constable, Ingres, Delacroix, Daumier, Courbet, Corot.\nDi grande importanza \u00e8 anche la raccolta di opere di impressionismo e postimpressionismo, con dipinti di C\u00e9zanne, Manet, Monet, Renoir, Toulouse-Lautrec, van Gogh, e alcune sculture di Degas.\nLa pittura del XX secolo \u00e8 rappresentata da Matisse, Chagall, Utrillo, Picasso, Dal\u00ec, Mir\u00f3, Giuseppe Amisani, Modigliani, Sironi, Morandi, Carr\u00e0, Warhol."}
{"id": "1848883", "revid": "92723", "url": "https://it.wikipedia.org/wiki?curid=1848883", "title": "Rivne", "text": "Rivne (in ucraino: \u0420\u0456\u0432\u043d\u0435, prima del 1991 e in russo: \u0420\u043e\u0432\u043d\u043e, \"Rovno\", in polacco \"R\u00f3wne\") \u00e8 una citt\u00e0 dell'Ucraina occidentale, centro amministrativo dell'oblast' di Rivne e del distretto di Rivne.\nRivne \u00e8 un importante nodo autostradale (collega Br\u0117st, Kiev, Leopoli) e ferroviario (Zdolbuniv, Sarny, Kovel'), ed \u00e8 sede di un Aeroporto Internazionale.\nLa popolazione stimata nel 2010 era di 247.750 abitanti.\nStoria.\nDurante la seconda guerra mondiale e l'occupazione tedesca, dal 1941 al 1944, Rivne fu la capitale del Reichskommissariat Ukraine. Al tempo la citt\u00e0 era uno dei principali centri della presenza ebraica nella Polonia orientale. Vi vivevano oltre 25.000 ebrei. Gi\u00e0 il 6 novembre 1941, circa 21.000 di loro furono uccisi in un eccidio nella foresta di Sosenski. I circa 5.000-7.000 ebrei rimasti in citt\u00e0 furono confinati in un ghetto fino al giugno 1942, quando furono anch'essi sterminati in un eccidio in una cava presso Kostopil'."}
{"id": "1848885", "revid": "18152021", "url": "https://it.wikipedia.org/wiki?curid=1848885", "title": "Rovno", "text": ""}
{"id": "1848889", "revid": "1544245", "url": "https://it.wikipedia.org/wiki?curid=1848889", "title": "Chmel'nyc'kyj", "text": "Chmel'nyc'kyj () \u00e8 una citt\u00e0 dell'Ucraina occidentale capoluogo dell'omonima oblast' e dell'omonimo distretto. Situata nella regione della Podolia ha una popolazione che secondo le stime del 2021 ammonterebbe a abitanti, il che la renderebbe la seconda citt\u00e0 della Podolia dopo Vinnycja.\nGeografia fisica.\nChmel'nyc'kyj sorge lungo le rive del fiume Bug Orientale, nella regione storica della Podolia. \u00c8 situata a 320 km a sud-ovest della capitale ucraina Kiev e a 240 km ad est di Leopoli.\nOrigini del nome.\nIl primo nome riportato della citt\u00e0 \u00e8 Ploskirowce, poi abbreviato in Ploskyriv, derivante probabilmente dal nome del fiume Ploska, affluente del Bug Orientale che si origina nei pressi di Chomyn\u010di. Gi\u00e0 in un decreto del 1795 la citt\u00e0 veniva menzionata come Proskuriv, sebbene non sia chiaro se sia trattato di un cambiamento voluto o frutto di un errore di battitura; il toponimo \u00e8 molto simile alla parola utilizzata per identificare la prosfora, una pagnotta tipica della liturgia cristiana ortodossa.\nL'attuale toponimo \u00e8 stato adottato il 16 gennaio 1954 e deriva dal cognome dell'atamano dei cosacchi d'Ucraina Bohdan Chmel'nyc'kyj.\nStoria.\nSebbene non si abbiano certezze sull'origine della citt\u00e0 sono stati effettuati dei ritrovamenti archeologici di strumenti e di un insediamento, ricondotti alla cultura di Cucuteni-Trypillia, che attesterebbero la presenza umana almeno dal neolitico. Tra i ritrovamenti \u00e8 incluso un tempio scita datato al VII-VI secolo a.C.\nLa pi\u00f9 antica testimonianza storiografica risale al 1431 nella documentazione relativa al conferimento da parte di re Ladislao II Jagellone dei territori della Podolia alla nobilt\u00e0 feudale; qui l'insediamento \u00e8 menzionato come Ploskirowce, poi abbreviato in Ploskyriv.\nIl 18 giugno 1792, nel corso della guerra contro la Russia, vi si svolse l'omonima battaglia che vide l'esercito polacco guidato dal principe J\u00f3zef Antoni Poniatowski vincitore sulle truppe russe della zarina Caterina II.\nIl 15 febbraio 1919 l'esercito della Repubblica Popolare Ucraina scaten\u00f2 un violento \"pogrom\" contro la comunit\u00e0 ebraica locale, oltre 740 persone vennero uccise.\nNel corso della seconda guerra mondiale Proskurov venne occupata dai tedeschi dall'8 luglio 1941 al 25 marzo 1944. Il 4 novembre 1941 5.300 Ebrei di Proskurov e dintorni vennero giustiziati dai nazisti dall'Einsatzgruppen. Successivamente venne costituito in citt\u00e0 un ghetto dove vennero rinchiusi gli ebrei sopravvissuti. Al termine del conflitto la comunit\u00e0 giudaica locale era stata di fatto spazzata via, con oltre 9.500 Ebrei uccisi.\nNel 1954, anno del cinquecentesimo anniversario del trattato di Perejaslav, Proskurov venne ribattezzata Chmel'nyc'kyj in onore dell'atamano cosacco Bohdan Chmel'nyc'kyj.\nAmministrazione.\nGemellaggi.\nChmel'nyc'kyj \u00e8 gemellata con:"}
{"id": "1848890", "revid": "486946", "url": "https://it.wikipedia.org/wiki?curid=1848890", "title": "Khmelnytskyi", "text": ""}
{"id": "1848893", "revid": "146644", "url": "https://it.wikipedia.org/wiki?curid=1848893", "title": "Giusto fra le nazioni", "text": ""}
{"id": "1848895", "revid": "1100311", "url": "https://it.wikipedia.org/wiki?curid=1848895", "title": "Alexandre Guimar\u00e3es", "text": "Anche suo figlio Celso Borges \u00e8 un calciatore.\nCarriera.\nNato in Brasile, si trasferisce all'et\u00e0 di dodici anni in Costa Rica per ragioni legate al lavoro del padre nell'Organizzazione panamericana della salute. Divenne cittadino costaricano nel 1980.\nHa studiato educazione fisica all'Universit\u00e0 della Costa Rica, distinguendosi come giocatore di pallacanestro e di calcio. Ha segnato 95 gol in 377 partite in prima divisione. Ha totalizzato 19 presenze nella Nazionale maggiore. Fu uno dei protagonisti a Italia '90, grazie al passaggio decisivo a Hern\u00e1n Medford, che segn\u00f2 il gol della qualificazione alla seconda fase.\nNel 1992 ha cominciato la carriera di allenatore nelle serie minori, arrivando poi a dirigere diverse squadre della massima categoria. \u00c8 arrivato alla Nazionale come assistente del brasiliano G\u00edlson Nunes, sotto la cui guida tuttavia la Costa Rica ha subito molte sconfitte. Quando Gilson \u00e8 stato esonerato dall'incarico, il timone \u00e8 passato nelle sue mani e la squadra ha cominciato a mietere successi.\nLa sua esperienza come giocatore ai Mondiali lo ha convinto della possibilit\u00e0 di superare sempre i propri limiti. E con questa convinzione ha trascinato la squadra alla qualificazione a Corea e Giappone 2002 sbaragliando la concorrenza della CONCACAF.\nNel 2005, poi, dopo l'esonero di Jorge Luis Pinto, ritorno alla guida della nazionale e, in seguito\nsorprendendo i tifosi che non si aspettavano la seconda qualificazione\nconsecutiva a un Mondiale in considerazione del momento difficile a sole sette partite dalla fine delle qualificazioni, \u00e8 riuscito di nuovo ad acciuffare la partecipazione conquistando il terzo posto della CONCACAF, grazie anche ai meriti dei giocatori e di tutta la commissione tecnica.\nGuimar\u00e3es, assunse il 15 novembre 2006 la direzione della selezione del Panam\u00e1 in vista delle eliminatorie a Sudafrica 2010.\nIl 24 giugno 2008, il tecnico fu licenziato dal posto di direttore tecnico della nazionale di calcio del Panam\u00e1, causa l'eliminazione nelle qualificazioni dopo aver perso la serie nel secondo turno contro El Salvador."}
{"id": "1848896", "revid": "146644", "url": "https://it.wikipedia.org/wiki?curid=1848896", "title": "Scott of the Antarctic", "text": ""}
{"id": "1848898", "revid": "2219808", "url": "https://it.wikipedia.org/wiki?curid=1848898", "title": "Pantanelli", "text": "Pantanelli (\"Pantaneddi\" in siracusano) \u00e8 una zona a sud ovest di Siracusa. Il nome richiama quello dei pantani poich\u00e9 essa \u00e8 da sempre interessata dalla presenza di paludi ricche di acqua.\nVi sfociano i fiumi Anapo e Ciane insieme ad alcuni canali secondari che gettano le proprie acque nel porto grande. In epoca greca la zona era conosciuta come \"Lisimelia\", qui sorgevano la \"Polycne\" (un quartiere residenziale distaccato dalla citt\u00e0) e il tempio di Giove, popolarmente conosciuto come \"i ru colonne\" (\"le due colonne\"), ed \u00e8 inoltre nota per il combattimento di molte battaglie in cui svariati eserciti persero, tra cui quello ateniese. \nProprio per il fatto di essere stata sempre un'area paludosa, non \u00e8 stata mai urbanizzata anche se non mancano le case sparse. Vi si trova anche un centro commerciale, un centro sportivo e un'area artigianale che ha la sua continuazione in quella della limitrofa zona umbertina. Qui in passato c'era la fabbrica di produzione della Coca cola poi assorbita dalla zona industriale di Catania, infatti per questo motivo i siracusani pi\u00f9 avanti con gli anni si riferiscono a Pantanelli con l'appellativo di \"strada della Coca cola\". \nTrasporti.\nSebbene la zona \u00e8 attraversata dalla ferrovia Siracusa-Gela-Canicatt\u00ec, non ha stazioni ma solo uno scalo merci inaugurato tra la fine degli anni novanta e l'inizio dei duemila e attualmente sottoutilizzato. Dalla parte opposta della ferrovia, c'\u00e8 l'imbocco del tunnel di attraversamento ferroviario di Siracusa con sbocco a nord e in prossimit\u00e0 della stazione di Targia. Fino al 1956 \u00e8 stata servita anche dalla ferrovia Siracusa-Ragusa-Vizzini e dalla pi\u00f9 vicina stazione di Cifali. \nPantanelli \u00e8 raggiungibile dallo svincolo autostradale di Canicattini Bagni, nonch\u00e8 dalla storica via Elorina e quindi dalla SS115, e dalla SP14 meglio conosciuta come \"strada maremonti\". \nSport.\nAncora prima del suddetto centro sportivo, utilizzato in passato dal Siracusa e dalle squadre avversarie in trasferta a Siracusa, Pantanelli ha gi\u00e0 avuto rilevanza sportiva grazie all'autodromo e al Gran Premio di Siracusa."}
{"id": "1848900", "revid": "1573940", "url": "https://it.wikipedia.org/wiki?curid=1848900", "title": "Oxo (marchio)", "text": "Oxo \u00e8 un marchio di diversi prodotti alimentari, principalmente dadi, erbe, spezie e lieviti. I mercati di riferimento sono il Regno Unito ed il Sudafrica. Nel primo la produzione \u00e8 affidata alla Premier Foods mentre nel secondo la manifattura \u00e8 curata dalla Mars Inc."}
{"id": "1848905", "revid": "767487", "url": "https://it.wikipedia.org/wiki?curid=1848905", "title": "Michael Barrantes", "text": "Caratteristiche tecniche.\n\u00c8 un centrocampista elegante, di piede mancino, dotato di tecnica e visione di gioco.\nCarriera.\nClub.\nAalesund.\nIl 19 luglio 2010, i norvegesi dell'Aalesund hanno ufficializzato l'ingaggio di Barrantes. Il giocatore ha debuttato nell'Eliteserien in data 8 agosto, subentrando a Fredrik Carlsen nella vittoria casalinga per 2-0 sul Troms\u00f8. Il suo impatto sul calcio norvegese non \u00e8 stato positivo. Il 12 settembre, alla prima da titolare contro l'Odd Grenland, ha causato un goffo rigore per gli avversari. Il 24 ottobre successivo ha realizzato la prima rete nella massima divisione locale, contribuendo al successo esterno per 1-3 sul campo del Viking. Con il passare del tempo, le sue prestazioni sono migliorate.\nIl 21 marzo 2011, Barrantes ha rinnovato il contratto che lo legava all'Aalesund fino al 31 dicembre 2013. Il 30 giugno dello stesso anno, ha disputato la prima partita nelle competizioni europee per club: \u00e8 stato infatti schierato titolare nel primo turno di qualificazione all'Europa League 2010-2011, in cui la sua squadra ha battuto il Neath Athletic col punteggio di 4-1. Nella sfida di ritorno contro lo stesso Neath Athletic, ha realizzato la prima rete nella competizione, contribuendo alla vittoria esterna della sua squadra col punteggio di 0-2. Nello stesso anno, una sua doppietta ha permesso all'Aalesund di battere il Brann nella finale del Norgesmesterskapet, sancendo il successo per 2-1 che ha consentito alla sua squadra di aggiudicarsi il trofeo. A fine stagione, tra campionato e coppe, Barrantes ha messo a segno 18 reti e ha fornito 14 assist vincenti ai suoi compagni. In virt\u00f9 di queste prestazioni, si \u00e8 aggiudicato il premio Kniksen per il miglior centrocampista dell'Eliteserien 2011.\nAl termine dell'annata seguente, Barrantes ha messo a referto 10 reti, 9 delle quali in campionato e una in Europa League: \u00e8 risultato cos\u00ec essere il miglior marcatore stagionale dell'Aalesund. L'8 agosto 2013, ha rinnovato il contratto che lo legava al club fino al 31 dicembre 2015. Le prestazioni offerte nel corso del campionato 2013 sono state riconosciute con la candidatura al premio Kniksen per il miglior centrocampista dell'anno, titolo andato poi a Stefan Johansen.\nNell'estate seguente, Barrantes ha partecipato al ed \u00e8 tornato ad allenarsi con l'Aalesund dopo la rassegna, il 15 luglio. Il 3 agosto ha festeggiato la 100\u00aa partita con la maglia dell'Aalesund, in occasione della vittoria per 2-1 contro il Bod\u00f8/Glimt: Henrik Hoff, dirigente della squadra, lo ha premiato prima dell'inizio dell'incontro. Il centrocampista costaricano \u00e8 stato anche scelto per essere inserito sulla copertina dell'edizione speciale per i tifosi dell'Aalesund del videogioco FIFA 15.\nLa Cina ed il ritorno in patria.\nIl 18 giugno 2015, l'Aalesund ha annunciato sul proprio sito internet d'aver ceduto Barrantes ai cinesi dello Shanghai Shenxin. Da accordi, il giocatore avrebbe disputato un'ultima partita per il vecchio club, precisamente contro lo Stab\u00e6k, prima di trasferirsi alla nuova squadra. Il contratto di Barrantes sarebbe scaduto alla fine dell'anno solare. Ha esordito in squadra il 28 giugno, subentrando ad Everton nel pareggio per 1-1 contro lo Shanghai Shenhua.\nIl 15 gennaio 2016 \u00e8 passato al Wuhan Zall, compagine di China League One.\nIl 28 gennaio 2017 ha fatto ritorno in Costa Rica, per giocare nel Cartagin\u00e9s.\nNazionale.\nIl 28 giugno 2013, il suo nome \u00e8 stato incluso tra i convocati della Costa Rica in vista dell'imminente edizione della Gold Cup.\nIl 13 maggio 2014, Barrantes \u00e8 stato scelto tra i 26 preconvocati in vista del campionato del mondo 2014: di questi, 3 giocatori sarebbero stati esclusi dalla rassegna. Il 30 maggio, Barrantes \u00e8 stato scelta nella rosa definitiva.\nStatistiche.\nPresenze e reti nei club.\n\"Statistiche aggiornate al 18 gennaio 2018.\""}
{"id": "1848906", "revid": "287204", "url": "https://it.wikipedia.org/wiki?curid=1848906", "title": "Alexandre Guimaraes", "text": ""}
{"id": "1848911", "revid": "2176067", "url": "https://it.wikipedia.org/wiki?curid=1848911", "title": "King's African Rifles", "text": " \nI King's African Rifles (KAR, \"fucilieri africani del re\" in inglese) furono un corpo militare dei possedimenti coloniali britannici in Africa Orientale. Fondato nel 1902, il corpo venne sciolto definitivamente solo negli anni sessanta, quando le ultime colonie britanniche nell'area divennero nazioni indipendenti. Il KAR svolgeva sia funzioni militari che di polizia e altre mansioni. I soldati del KAR erano \u00e0scari, mentre gli ufficiali provenivano in genere dai reggimenti del British Army. Solo verso gli ultimi decenni della storia del corpo divenne comune la presenza di ufficiali africani (soprattutto sudanesi).\nFormazione.\nI primi sei battaglioni del KAR vennero istituiti nel 1902, fondendo tre corpi militari precedenti, il Central Africa Regiment, gli East Africa Rifles e gli Uganda Rifles. I battaglioni erano dislocati in Nyasaland, Kenya, Uganda e nella Somalia britannica. Tre dei sei battaglioni furono sciolti nel 1910; questa fu sia una misura di riduzione dei costi da parte dell'amministrazione coloniale, sia la risposta dell'amministrazione alle preoccupazioni espresse dai coloni bianchi, che non vedevano di buon occhio l'esistenza di un esercito di neri ben addestrati e armati nelle colonie.\nImpiego militare.\nPrima della Grande Guerra.\nI KAR presero parte alla campagna militare contro Sayyid Mohammed Abdullah Hassan in Somalia nei primi anni 1900. I KAR parteciparono anche all'operazione conclusiva della campagna in cui Hassan fu sconfitto definitivamente (nel 1920).\nPrima guerra mondiale.\nNel 1914, i KAR erano suddivisi in 21 compagnie, organizzate in 3 battaglioni. Ogni compagnia comprendeva 70-80 soldati armati di fucile e una mitragliatrice. Nel 1915 i battaglioni furono ampliati e riorganizzati, e due dei tre che erano stati sciolti nel 1910 (il Secondo Nyasaland e il Quinto Kenya) furono ricostituiti per far fronte alle nuove esigenze nate con lo scoppio della Prima guerra mondiale. Ulteriori ampliamenti minori di organico avvennero nel 1916. Nel 1917, con l'avvento del generale Hoskin al comando delle forze armate britanniche in Africa orientale, diversi battaglioni vennero addirittura raddoppiati, anche attingendo agli ascari dei territori tedeschi conquistati. Entrarono in servizio nei KAR anche unit\u00e0 di cavalleria (su cammello). In seguito a tutte queste trasformazioni, alla fine del 1918 i KAR comprendevano 22 battaglioni. L'organico raggiunse prima della guerra un totale di 1.193 ufficiali britannici e 30.658 soldati africani.\nI KAR combatterono nella Campagna in Africa Orientale contro il comandante tedesco Paul Erich von Lettow-Vorbeck. Le operazioni di supporto erano svolte dai Carrier Corps, anch'essi arruolati fra i nativi africani.\nDurante la guerra furono uccisi o feriti 5.117 ascari dei KAR, e altri 3.039 morirono di malattie contratte durante la campagna.\nFra le due guerre.\nDopo la fine della Prima guerra mondiale i KAR furono parzialmente smobilitati e ridotti a 6 battaglioni. Nel 1938 l'organico era costituito da un centinaio di ufficiali e 2.821 soldati. Questo nucleo fu nuovamente e rapidamente ampliato allo scoppio della Seconda guerra mondiale; nel marzo del 1940 i KAR comprendevano gi\u00e0 oltre 20.000 ascari.\nSeconda guerra mondiale.\nDurante la seconda guerra mondiale, i KAR furono impiegati su diversi fronti, e subirono ancora numerose riorganizzazioni. Combatterono contro gli italiani nell'Africa Orientale Italiana, contro i francesi di Vichy in Madagascar, e contro i giapponesi a Burma. Alla fine della guerra, i KAR comprendevano 43 battaglioni, nove compagnie di guarnigione, un reggimento di autoblindo e una unit\u00e0 di artiglieria, nonch\u00e9 reparti di genio militare, telecomunicazioni e trasporti.\nDopo la guerra.\nNegli anni che precedettero l'indipendenza delle colonie britanniche in Africa, la storia dei KAR si intrecci\u00f2 in diversi modi con quella dei movimenti indipendentisti. Tra l'altro, Idi Amin (futuro dittatore dell'Uganda) prest\u00f2 servizio nei KAR e in tale corpo ricevette il proprio addestramento militare. Nel 1952, i KAR combatterono nella repressione della rivolta Mau-Mau in Kenya.\nMan mano che le colonie britanniche ottenevano l'indipendenza, dai KAR vennero formati i nuclei dei futuri eserciti nazionali. Erano originariamente KAR, tra l'altro, i Malawi Rifles (Malawi), il Northern Rhodesia Regiment (poi Zambia Regiment, Zambia), i Kenya Rifles (Kenya), gli Uganda Rifles (poi Uganda People's Defence Force, Uganda) e i Tanganyika Rifles (Tanzania). La misura in cui l'eredit\u00e0 dell'esercito britannico influenza gli eserciti nazionali moderni di questi paesi dipende da caso a caso. In Tanzania, per esempio, il modello militare britannico venne messo in discussione e abbandonato negli anni '60; in Kenya, al contrario, l'esercito rimane fedele alla tradizione coloniale britannica, e le vittorie dei King's African Rifles sono ancora commemorate con cerimonie militari."}
{"id": "1848921", "revid": "15756", "url": "https://it.wikipedia.org/wiki?curid=1848921", "title": "Sindrome di Miller-Dieker", "text": "Per Sindrome di Miller-Dieker in campo medico, si intende una malattia rara di carattere genetico caratterizzata da una defezione dell'encefalo causata da un'incompleta migrazione dei neuroni.\nSintomatologia.\nI sintomi presentano anomalie fisiche (come la fronte alta, ma anche pi\u00f9 gravi come la polidattilia, ovvero la persona ha un numero eccessivo di dita), soprattutto al livello encefalico (lissencefalia, microcefalia) e conseguente ritardo mentale, atresia duodenale, epilessia, il peso alla nascita risulta sempre inferiore al normale.\nEziologia.\nLa causa \u00e8 da riscontrarsi in una mutazione che coinvolge il gene LIS1 o nella delezione di una porzione del cromosoma 17 (17p13).\nPrognosi.\nMolte sono le condizioni pericolose che influenzano la sopravvivenza a lunga durata, prime fra tutte le difficolt\u00e0 alimentari e il ritardo mentale grave, la prognosi \u00e8 sfavorevole, difficilmente si supera i 5 anni di vita."}
{"id": "1848935", "revid": "28592", "url": "https://it.wikipedia.org/wiki?curid=1848935", "title": "Oblast di Ni\u017enyj Novgorod", "text": ""}
{"id": "1848937", "revid": "138790", "url": "https://it.wikipedia.org/wiki?curid=1848937", "title": "Bugge Wesseltoft", "text": "Oltre alla sua attivit\u00e0 professionale di musicista jazz, Bugge Wesseltoft ha una propria etichetta musicale chiamata Jazzland Records. Nel 1990 lo stile di Wesseltoft ha subito un'evoluzione passando dalle tradizioni del jazz nordeuropeo (esemplificate dalle incisioni della casa discografica ECM), a una musica che viene chiamata \"future jazz\" o nu jazz. Ha suonato e inciso con, tra gli altri, Jan Garbarek, Lars Danielsson, Billy Cobham.\n(Sigtuna, 5 maggio 1963) \u00e8 un contrabbassista jazz svedese.\nTonbruket (2017)\nRicordato come il contrabbassista degli E.S.T. (1993 - 2008), ha suonato per un periodo, fino al 1994, con i \"Jazz Furniture\", uno dei gruppi jazz pi\u00f9 importanti in Svezia. In quel periodo ha, inoltre, suonato ed inciso, tra gli altri, con \"Lina Nyberg\" (fu proprio in uno dei suoi tour dove incontr\u00f2 per la prima volta Esbj\u00f6rn Svensson).\nNel 2009 ha fondato i Tonbruket, che comprende Johan Lindstr\u00f6m (chitarra, tastiere), Martin Hederos (piano, fisarmonica, violino, tastiere) e Andreas Werliin (batteria, percussioni), musicisti che non provengono dalla scena jazz. L'album di debutto della band del 2009 \u00e8 stato premiato con uno Swedish Grammy.\nNel 2016 assieme al contrabassista Dan Berglund e a Magnus \u00d6str\u00f6m, batterista entrambi gi\u00e0 componenti degli E.S.T. forma un trio che prende il nome di Rymden (in svedese significa \"spazio\"). Musicalmente, le influenze del modern jazz sono state mescolate con musica classica come Johann Sebastian Bach cos\u00ec come musica da film e rock. Ci sono anche influenze della musica folclorica scandinava.\nIl gruppo pubblica il suo primo album nel 2019."}
{"id": "1848940", "revid": "834", "url": "https://it.wikipedia.org/wiki?curid=1848940", "title": "Idel-Ural State", "text": ""}
{"id": "1848943", "revid": "1573940", "url": "https://it.wikipedia.org/wiki?curid=1848943", "title": "Sobinka", "text": "Sobinka \u00e8 una citt\u00e0 della Russia europea centrale (oblast' di Vladimir), situata nella parte nordoccidentale della pianura della Me\u0161\u010d\u00ebra, sul fiume Kljaz'ma, 150 km a sudovest del capoluogo; \u00e8 il capoluogo amministrativo del distretto omonimo.\nCompare per la prima volta nelle cronache con il nome di \"Sobinova\"; verso la met\u00e0 del XIX secolo vi viene fondato uno stabilimento tessile, mentre lo \"status\" di citt\u00e0 \u00e8 del 1939. Per qualche tempo, negli anni venti del XX secolo, la cittadina fu conosciuta come \"Komavangard\", contrazione di \"Kommunisti\u010deskij Avangard\" (\"avanguardia comunista\") che era allora il nome della fabbrica tessile.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1848945", "revid": "28592", "url": "https://it.wikipedia.org/wiki?curid=1848945", "title": "Tuvinia", "text": ""}
{"id": "1848947", "revid": "28592", "url": "https://it.wikipedia.org/wiki?curid=1848947", "title": "Repubblica Popolare di Tuvinia", "text": ""}
{"id": "1848955", "revid": "28592", "url": "https://it.wikipedia.org/wiki?curid=1848955", "title": "Fiume Jurjuzan", "text": ""}
{"id": "1848956", "revid": "28592", "url": "https://it.wikipedia.org/wiki?curid=1848956", "title": "Ust' Katav", "text": ""}
{"id": "1848961", "revid": "89688", "url": "https://it.wikipedia.org/wiki?curid=1848961", "title": "Chiesa di Santa Caterina dei Funari", "text": "La chiesa di Santa Caterina dei Funari \u00e8 un luogo di culto cattolico di Roma, nel rione Sant'Angelo, situato in via dei Funari.\nStoria.\nLa chiesa \u00e8 attestata in una bolla di papa Celestino III del 1192 con il nome di \"Sancta Maria dominae Rosae\" e di \"Sancta Maria in castro aureo\". Questo duplice nome indica da una parte la fondatrice della chiesa e del monastero annesso (\"domina Rosa\", sconosciuta); e dall'altra il fatto che la chiesa era costruita vicina ai resti della Crypta Balbi (il \"castrum aureum\" con cui erano chiamate le rovine del Teatro nel Medioevo). \u00c8 attestato pure (bolla del 1422) l'appellativo di \"San Lorenzo\" (comprovato dalla recente scoperta di tracce di un'iscrizione dipinta con il nome \"S. Laurentius\"). Il nome attuale le deriva dai fabbricanti di funi che esercitavano il loro mestiere nel quartiere, e che ancora oggi danno il nome alla via su cui sorge la chiesa.\nNel 1536 papa Paolo III concesse la chiesa a Ignazio di Loyola, che fond\u00f2 nel monastero una casa per ragazze povere. Nel 1560 Ignazio di Loyola sugger\u00ec al cardinale Federico Cesi, che finanzi\u00f2 l'opera, di ricostruire la chiesa e di dedicarla a santa Caterina d'Alessandria; incaricato dei lavori che si conclusero nel 1564 fu Guidetto Guidetti, allievo di Michelangelo.\nDal 3 al 7 dicembre 1572 fu esposta nella chiesa la salma del cardinale Ippolito II d'Este, deceduto il 2 dicembre, che era patrono dell'ospizio delle \"ragazze pericolanti\", annesso alla chiesa.\nL'annesso e retrostante convento fu demolito nel 1940 e la prevista ricostruzione non fu mai realizzata. Il complesso rimase in uno stato di degrado ed abbandono, finch\u00e9 non furono effettuati scavi archeologici che hanno riportato alla luce la \"Crypta Balbi\", oggi riaperta al pubblico. Il Museo offre tra l'altro un'interessante documentazione relativa alla vita del convento nei secoli, nelle diverse denominazioni di \"Santa Maria Domine Rose\" e di convento e conservatorio di Santa Caterina.\nArte.\nLa facciata richiama modelli rinascimentali; il campanile \u00e8 costruito utilizzando i resti di una torre medievale. All'interno, a navata unica con tre cappelle per lato, si possono ammirare opere di primo valore dei pi\u00f9 famosi artisti del manierismo romano.\nBibliografia.\nTesti online di dominio pubblico:\nAltri testi:"}
{"id": "1848963", "revid": "28592", "url": "https://it.wikipedia.org/wiki?curid=1848963", "title": "L.N. Losskij", "text": ""}
{"id": "1848964", "revid": "1573940", "url": "https://it.wikipedia.org/wiki?curid=1848964", "title": "Oratorio di Sant'Andrea dei pescivendoli", "text": "L\u2019Oratorio di Sant'Andrea dei pescivendoli, \u00e8 un annesso della chiesa di Sant'Angelo in Pescheria di Roma, oggi sconsacrato, situato in via del Foro Piscario, nel rione Sant'Angelo.\nStoria.\nL'oratorio fu consacrato nel 1689 come luogo di preghiera dell'Universit\u00e0 dei Pescivendoli, come si pu\u00f2 leggere ancora oggi al di sopra il portale: \"Locus orationis venditorum piscium\". La cappella \u00e8 prossima all'antico Portico d'Ottavia, sin dal Medioevo mercato del pesce di Roma. Il protettore dell'Universit\u00e0 \u00e8 Sant\u2019Andrea, l'apostolo pescatore, a cui \u00e8 stato dedicato l'oratorio. Di notevole interesse \u00e8 un altorilievo posto sopra il portale d'ingresso raffigurante \"Sant'Andrea con un pesce, opera di Michel Maille (Michele Maglia 1643 ca. - 1703), di Franca Contea, con la collaborazione di Lorenzo Ottoni (vedere sito : info.roma).\"\nL'edificio, di propriet\u00e0 del Comune di Roma, \u00e8 oggi adibito ad attivit\u00e0 commerciali."}
{"id": "1848966", "revid": "21981", "url": "https://it.wikipedia.org/wiki?curid=1848966", "title": "Ume", "text": ""}
{"id": "1848967", "revid": "24989", "url": "https://it.wikipedia.org/wiki?curid=1848967", "title": "Spaccio (commerciale)", "text": ""}
{"id": "1848968", "revid": "110157", "url": "https://it.wikipedia.org/wiki?curid=1848968", "title": "Chiesa di Santo Stanislao dei Polacchi", "text": "La chiesa di Santo Stanislao dei Polacchi \u00e8 un luogo di culto cattolico di Roma, nel rione Sant'Angelo, situata in via delle Botteghe Oscure. \u00c8 la chiesa nazionale dei polacchi residenti a Roma.\nStoria.\nEssa risale all'antica \"San Salvatore in pensilis de Sorraca\", chiesa medievale ricordata in alcuni documenti del 1174 e del 1209. Un'epigrafe oggi conservata nell'androne d'ingresso del Palazzo Busiri in via Aurora fa riferimento alla ricostruzione della chiesa, fatta il 27 ottobre 1285 \"\u00abper venerabilem Hieronymum episcopum Prenestinum\u00bb\": questa lapide \u00e8 tutto ci\u00f2 che resta dell'antica chiesa medievale. Essa era costruita sui resti del Circo Flaminio e da qui ne ricavava il nome: per Armellini i \"pensili\" erano i palchi entro i quali lavoravano le prostitute; per altri era una deformazione del tedesco \"pisil\", fornace, in riferimento alle fornaci del circo. L'appellativo \"de Sorraca\" fa riferimento invece ad una famiglia con questo nome.\nPapa Gregorio XIII concesse la chiesa al cardinale polacco Stanislao Osio, che nel 1580 fece rifare completamente la chiesa, che divenne chiesa nazionale dei polacchi a Roma, e la dedic\u00f2 al patrono della Polonia, san Stanislao Szczepanowski.\nDescrizione.\nOggi la chiesa deve il suo aspetto attuale a lavori del Settecento che interessarono anche gli edifici adiacenti; i lavori furono diretti da Ignazio Brocchi, architetto del re di Polonia Stanislao Augusto Poniatowski, la facciata \u00e8 opera di Francesco Ferrari (1735). L'interno della chiesa \u00e8 a navata unica; la volta, riccamente decorata, rappresenta la \"Gloria di San Stanislao\" di Ermenegildo Costantini. All'altare maggiore, \"Ges\u00f9 con i santi Stanislao e Giacinto\" di Antiveduto Gramatica (fine XVI secolo). Presenti altre opere settecentesche di artisti polacchi, Taddeo Kuntze ed altri.\nSulla cantoria in controfacciata si trova l'organo a canne Tamburini \"opus 168\" del 1936; a trasmissione elettrica con somiere a doppio scompartimento, dispone di 16 registri su due manuali e pedale ed \u00e8 integralmente racchiuso entro cassa espressiva."}
{"id": "1848969", "revid": "110157", "url": "https://it.wikipedia.org/wiki?curid=1848969", "title": "Chiesa di Santa Rita da Cascia in Campitelli", "text": "La chiesa di Santa Rita da Cascia in Campitelli, \u00e8 una chiesa sconsacrata di Roma, nel rione Sant'Angelo, situata in via Montanara, all'incrocio con via del Teatro di Marcello. La chiesa in origine sorgeva in via della Pedacchia (strada alle pendici del Campidoglio che sboccava su piazza d'Aracoeli, scomparsa con le demolizioni degli anni '30) sulla preesistente \"San Biagio de mercato\", i cui resti furono ritrovati proprio in occasione della demolizione della chiesa di Santa Rita e delle case adiacenti.\nStoria.\nL'edificio venne costruito nel 1665 dall'architetto Carlo Fontana al posto di una chiesa pi\u00f9 antica, edificata dalla famiglia Bucabella nell'XI secolo, e si trovava ai piedi della scalinata di Santa Maria in Aracoeli, sul suo lato sinistro rispetto ai piedi della scalinata stessa. Era dedicata a san Biagio. Fu donata ai casciani residenti a Roma e papa Alessandro VII la affid\u00f2 alla confraternita della Santissima Spina della Croce di Ges\u00f9.\nAll'intitolazione a san Biagio e alla beata Rita prevalse nel 1900 la nuova ed esclusiva a santa Rita da Cascia, in quell'anno canonizzata.\nNel 1928, in seguito alla demolizione della zona per la sistemazione della via del Mare (oggi via del Teatro di Marcello), la chiesa venne smontata pezzo per pezzo e messa in deposito con l'intento di ricostruirla nello stesso posto. Nel 1940 la chiesa fu ricostruita con un intervento di anastilosi. Invece che a fianco della scalinata di Santa Maria in Aracoeli, fu ricostruita nella posizione attuale, come ricorda una lapide sul fianco sinistro dell'edificio.\nOggi la chiesa, sconsacrata, \u00e8 in uso al Comune di Roma ed \u00e8 luogo di incontri, conferenze e concerti.\nDescrizione.\nLa facciata \u00e8 decorata con lesene e stucchi. All'interno si presenta a croce greca con pianta romboidale convessa, simile a quella della chiesa romana di San Carlo alle Quattro Fontane. L'abside, pi\u00f9 profonda delle due cappelle laterali, accoglie ancora l'altare barocco in marmi policromi ed una vetrata raffigurante \"Santa Rita da Cascia\". Al centro si trova la cupola."}
{"id": "1848970", "revid": "12590", "url": "https://it.wikipedia.org/wiki?curid=1848970", "title": "Bipolo elettrico", "text": ""}
{"id": "1848975", "revid": "2051852", "url": "https://it.wikipedia.org/wiki?curid=1848975", "title": "Eamon Sullivan", "text": "Prende parte per la prima volta ai Giochi olimpici del 2004 ad Atene, dove \u00e8 il pi\u00f9 giovane nuotatore della squadra australiana dei 4x100\u00a0m stile libero giunta sesta in finale.\nNel mese di agosto del 2005, ha vinto il suo primo titolo nazionale nei 100\u00a0m stile libero con il tempo di 47\"91 quinto tempo di sempre per un australiano, ha vinto inoltre una medaglia di bronzo nei 50\u00a0m stile libero in 22\"08.\nNel dicembre 2006 batte il record nazionale nei 50 sl, in 22\"00.\nNel corso dei mondiali di nuoto del 2007 svoltisi a Melbourne ha collezionato 2 medaglie: l'oro nella 4x100 misti e un bronzo nei 100\u00a0m stile libero.\nIl 26 marzo 2008 ai Trials australiani ha ottenuto la seconda prestazione mondiale nei 100\u00a0m stile libero, nuotando in 47\"52, quando qualche giorno prima il francese Alain Bernard aveva fissato il mondiale a 47\"50. Due giorni dopo conquista il record nei 50\u00a0m stile libero, in 21\"28.\nAlle Olimpiadi di Pechino 2008 ha ottenuto un bronzo nella 4x100 stile libero, segnando anche il record del mondo, in 47\"24.\nIl 13 agosto 2008, nella prima semifinale dei 100\u00a0m stile libero, Alain Bernard ha segnato in nuovo record del mondo (47\"20), ma Sullivan, nella seconda semifinale ha nuovamente abbassato il tempo; fermando il cronometro sul 47\"05.\nIl suo record infine \u00e8 stato infranto dal brasiliano C\u00e9sar Cielo Filho che, nei mondiali di nuoto a Roma, il 30 luglio 2009, ha fermato il cronometro a 46\"91, primo uomo a scendere sotto i 47 secondi."}
{"id": "1848979", "revid": "1444886", "url": "https://it.wikipedia.org/wiki?curid=1848979", "title": "Denis Mack Smith", "text": "Biografia.\nLaureatosi a Cambridge, membro della British Academy, del Wolfson College (Universit\u00e0 di Cambridge), dell'All Souls College (Universit\u00e0 di Oxford) e dell'American Academy of Arts and Science, fu collaboratore di Benedetto Croce. \u00c8 stato insignito dell'onorificenza di grande ufficiale dell'Ordine al merito della Repubblica italiana. \u00c8 stato presidente della Association for the Study of Modern Italy.\nStudi e saggi sulla storia d'Italia.\nNei suoi saggi Mack Smith si occup\u00f2 di storia italiana moderna e contemporanea e dei suoi protagonisti, alcuni dei quali, come Giuseppe Garibaldi, hanno suscitato la sua ammirazione. Nella biografia che scrisse sull\"Eroe dei due mondi\", pubblicata in Inghilterra con il significativo titolo di \"Garibaldi, A great life in brief\" ('Garibaldi, una grande vita in breve'), lo storico inglese scrisse che \u00ab...Con tutti i suoi difetti, Giuseppe Garibaldi ha un suo posto ben fermo fra i grandi uomini del secolo decimonono...\u00bb sottolineando che \u00ab...combatt\u00e9 per la gente oppressa ovunque ne trovasse...\u00bb e che fu il maggiore artefice dell'unione delle due Italie.\nAnche su Giuseppe Mazzini Mack Smith espresse un giudizio ampiamente positivo, ritenendolo infatti un \u00ab...repubblicano, patriota e di gran lunga il maggior profeta del Risorgimento...\u00bb.\nIl pensatore genovese aveva inoltre avuto il merito di dare un notevole impulso democratico alla vita del XIX secolo, con particolare riferimento alle sue campagne in favore della sicurezza sociale, del suffragio universale e dei diritti delle donne. Critico fu invece il giudizio dello storico inglese su Cavour al quale tuttavia riconobbe una grande statura politica.\nNel volume \"Cavour e Garibaldi\" (1954), defin\u00ec Cavour un abile politico ma nel contempo \u00ab...disonesto...maldestro...sbagliato...\u00bb. Secondo Mack Smith, il politico piemontese era determinato ad impedire l'unit\u00e0 d'Italia se ci fosse stata qualche possibilit\u00e0 che il merito potesse essere attribuito a forze radicali, repubblicane, popolari o democratiche.\nNon meno critico fu lo storico inglese nei confronti di Casa Savoia (\"I Savoia Re d'Italia\", 1990) e in particolare verso Vittorio Emanuele II, la cui figura fu oggetto di una biografia (\"Vittorio Emanuele II\", 1994). Il sovrano che diede impulso all'Unit\u00e0, contrariamente allo stereotipo del \"re galantuomo\" \u00e8 da lui descritto come un personaggio moralmente discutibile (soprattutto per le numerose avventure extraconiugali) e dilapidatore di denaro pubblico. Svelandone le ambiguit\u00e0, Mack Smith racconta che Vittorio Emanuele avrebbe anche manifestato a Klemens Wenzel von Metternich ed al Papa la propria disponibilit\u00e0 ad intervenire contro la Repubblica Romana mazziniana e ristabilire l'assolutismo. Anche gli ultimi Borbone furono oggetto di severe critiche da parte di Mack Smith, in quanto responsabili di un \u00ab...corrotto dispotismo...\u00bb e sostenitori di un sistema feudale nell'intento di costringere il Sud preunitario nell'arretratezza e nell'ignoranza.\nNon viene da pi\u00f9 parti condivisa l'immagine che Mack Smith d\u00e0 sulla Rivoluzione siciliana del 1848, un'immagine \u201cdi sfasamento tra i suoi elementi sociali e politici\u201d che avrebbe portato \u201cle altre nazioni a non avere una gran voglia di difendere un paese che era cos\u00ec poco disposto a difendersi da s\u00e9\u201d sottovalutando l'assenza di aiuto concreto ai siciliani, in particolare di inglesi e francesi che seguivano lo scontro dalle loro navi ancorate nei porti siciliani. Il ventennio fascista fu oggetto di particolare attenzione da parte di Mack Smith, cui si deve una biografia di Mussolini (\"Mussolini\", 1981) e prima di un saggio sui conflitti bellici cui l'Italia aveva preso parte in quegli anni (\"Le Guerre del Duce\", Duff Cooper Prize 1976). Fra le sue opere pi\u00f9 recenti segnaliamo la \"Storia d'Italia dal 1861 al 1997\", edita da Laterza nel 1998, ultimo aggiornamento di un'opera da lui iniziata vari decenni prima.\nNel suo saggio \"Documentary falsification and Italian biography\", Mack Smith mise infine in rilievo come la distruzione, la falsificazione e/o l'occultamento di prove documentali causate da interessi di parte sia una pratica cui tutti gli stati corrono il pericolo di cadere, ma che in alcuni momenti della storia italiana questa sia stata quasi una regola generale. Citando esempi specifici riferiti a personaggi di elevata importanza storica (da Vittorio Emanuele II, a Mussolini, La Marmora, Crispi) lo storico forn\u00ec altrettanti esempi di manipolazione degli eventi storici ad uso politico. Fra le vittime di tali manipolazioni vi furono anche Mazzini e Garibaldi.\nMack Smith \u00e8 il pi\u00f9 venduto autore di storie d'Italia dopo Indro Montanelli."}
{"id": "1848987", "revid": "24989", "url": "https://it.wikipedia.org/wiki?curid=1848987", "title": "Paul Stephen Rudd", "text": ""}
{"id": "1848988", "revid": "121846571", "url": "https://it.wikipedia.org/wiki?curid=1848988", "title": "Chiesa di Santo Stefano del Cacco", "text": "La chiesa di Santo Stefano del Cacco \u00e8 un luogo di culto cattolico di Roma, nel rione Pigna, situato nella via omonima.\nIn origine il nome della chiesa \u00e8 \"Santo Stefano de pinea\", dalla pigna di epoca romana ritrovata nella zona, che d\u00e0 il nome al rione e che \u00e8 conservata nella Citt\u00e0 del Vaticano. Popolarmente invece l'appellativo \"del cacco\" viene da una storpiatura di \"macaco\", dal simulacro di un cinocefalo egiziano che si trovava dinanzi alla porta della chiesa, in cui i romani vedevano la testa di una scimmia (invece della testa di cane, con cui era raffigurato il dio egizio Anubis).\nL'origine della chiesa \u00e8 molto antica ed \u00e8 fatta risalire a papa Pasquale I nel IX secolo, la cui immagine era raffigurata nel mosaico absidale distrutto nel 1607. Risalgono al XII secolo il campanile, inglobato ora nel monastero accanto, e l'abside. Papa Pio IV la concesse ai Padri silvestrini nel 1563, con l'onere della cura delle anime. La chiesa fu sottoposta a restauri dagli stessi padri nel 1607, e poi nel Settecento e nell'Ottocento.\nL'interno si presenta a tre navate (tipo basilicale). Conserva un affresco di Perin del Vaga raffigurante \"Cristo in piet\u00e0\", e nell'abside il \"Martirio di santo Stefano\" di Cristoforo Casolani."}
{"id": "1848989", "revid": "110157", "url": "https://it.wikipedia.org/wiki?curid=1848989", "title": "Chiesa di Santa Marta al Collegio Romano", "text": "La chiesa di Santa Marta al Collegio Romano, \u00e8 una chiesa sconsacrata di Roma, nel rione Pigna, situata in piazza del Collegio Romano.\nStoria.\nLa Casa di Santa Marta venne fondata da Ignazio di Loyola nel 1543 per accogliere le \u201cmalmaritate\u201d, ovvero \u201cle donne coniugate in peccato pubblico senza timor d'Iddio et senza vergogna delli uomini\u201d che volessero riabilitarsi. In tal guisa, si anticip\u00f2 l'effetto di quelle che sarebbero poi diventate le disposizioni sul trattamento delle ex prostitute, dettate nel Concilio di Trento.\nPoco a poco, dopo la morte del santo, la casa divenne un convento.\nNel 1560 il convento e la chiesa passarono alle monache agostiniane. La chiesa fu pi\u00f9 tardi rinnovata dal cardinale Borromeo, e poi nel 1673 da Eleonora Boncompagni, religiosa del monastero. Il tempio fu solennemente consacrato nel 1696, dopo una ristrutturazione che vide all'opera Carlo Fontana.\nDurante le invasioni napoleoniche la chiesa divenne loggia massonica, poi fu trasformata nel 1870 in magazzino militare.\nNel 1872 monastero e chiesa furono confiscati dallo Stato Italiano. Il monastero \u00e8 ora sede del I Distretto di Polizia della citt\u00e0, mentre la chiesa, che con una forte campagna di stampa fu salvata negli Anni Sessanta dalla trasformazione in palestra, \u00e8 ora sede di conferenze, convegni, mostre e concerti; \u00e8 propriet\u00e0 del Ministero per i Beni e le Attivit\u00e0 Culturali.\nDescrizione.\nLa semplice facciata della chiesa \u00e8 composta da un ordine inferiore, dove si trova il portale, e da uno superiore, dove ci sono tre finestroni rettangolari, con timpano triangolare, al centro del quale si trova un affresco seicentesco. L'interno a navata unica con abside semicircolare e cappelle laterali quadrate, \u00e8 ricco di stucchi e di colonne corinzie in marmo rosso. La volta \u00e8 occupata da un affresco del Baciccio. Nella chiesa non vi \u00e8 alcun organo a canne; l'ultimo strumento fu probabilmente un organo positivo costruito nel 1716 da Filippo Testa e successivamente trasferito dapprima presso la chiesa di Santa Prisca, poi presso il Pontificio Istituto di Musica Sacra."}
{"id": "1848990", "revid": "226458", "url": "https://it.wikipedia.org/wiki?curid=1848990", "title": "Ferenc Szil\u00e1gyi", "text": "\u00c8 stato caporedattore della societ\u00e0 letteraria Vajda J\u00e1nos e collaboratore di diversi giornali ungheresi. Esperantista dal 1924, ha contribuito alle riviste \"Hungara Heroldo\", \"Heroldo de Esperanto\", \"Litova Esperanto-Revuo\", \"Pola Esperantisto\", \"Sveda Esperanto-Gazeto\" e \"Literatura Mondo\". \nSzil\u00e1gyi \u00e8 conosciuto come autore di prosa, soprattutto di novelle: la sua prima raccolta, \"Trans la Fabeloceano\" (\"Oltre l'oceano delle favole\"), fu pubblicata nel 1931. Nel dopoguerra vennero date alle stampe \"La granda aventuro\" (\"La grande avventura\", 1945), \"Inter sudo kaj nordo\" (\"Fra sud e nord\", 1950) e \"Koko krias jam\" (\"La gallina grida gi\u00e0\", 1955). Nel 1958 Szilagy pubblic\u00f2 il romanzo \"Mistero minora\". Nel 1955 fu tra i fondatori della rivista \"Norda Prismo\".\nTraduttore di opere dall'ungherese e dallo svedese in esperanto, ha scritto anche poesie originali, alcune delle quali pubblicate nell'antologia \"Dekdu Poetoj\" (\"Dodici poeti\", 1934)."}
{"id": "1848991", "revid": "110157", "url": "https://it.wikipedia.org/wiki?curid=1848991", "title": "Chiesa di Santa Chiara (Roma)", "text": "La chiesa di Santa Chiara, \u00e8 un luogo di culto cattolico di Roma, nel rione Pigna, situato sulla piazza omonima.\nStoria.\nFu edificata su disegno di Francesco da Volterra nel 1563 per ordine di Pio IV, ed in onore di San Pio I, e ad essa fu annesso un monastero, asilo di donne convertite. Queste vi rimasero fino al 1628, anno in cui furono trasferite in un altro monastero presso la via della Lungara e sostituite da religiose Clarisse, che dedicarono la chiesa alla loro santa fondatrice. Nel 1814 anche queste monache vennero traslocate e la chiesa affidata alla confraternita di San Gregorio Taumaturgo. Dopo il crollo del tetto a met\u00e0 dell'Ottocento, la chiesa fu abbandonata. In seguito chiesa e monastero divennero sede del Seminario Francese di Roma, che ricostru\u00ec la chiesa tra il 1883 e il 1890: in quell'occasione la facciata fu rifatta da Luca Carimini.\nUn'altra chiesa romana dedicata a Santa Chiara, di costruzione moderna, sorge nella zona di Vigna Clara."}
{"id": "1848992", "revid": "14691", "url": "https://it.wikipedia.org/wiki?curid=1848992", "title": "Citt\u00e0 Globale", "text": ""}
{"id": "1848993", "revid": "92723", "url": "https://it.wikipedia.org/wiki?curid=1848993", "title": "Chiesa di San Giovanni della Pigna", "text": "La chiesa di San Giovanni della Pigna \u00e8 un luogo di culto cattolico del centro storico di Roma, situato nel rione Pigna, in piazza della Pigna. Dal 1985 \u00e8 sede della diaconia di San Giovanni della Pigna e, dal 2007, \"chiesa degli italiani nel mondo\".\nStoria.\nLa chiesa di San Giovanni in Pigna, originariamente dedicata ai santi martiri Eleuterio e Genesio, \u00e8 documentata in una bolla papale di papa Agapito II del 955 e in una di Giovanni XII del 962.\nEssendo caduta in rovina, nel 1584, papa Gregorio XIII la concesse all\"Arciconfraternita della Piet\u00e0 verso i carcerati\", che la riedific\u00f2 a partire dalle fondamenta. Della costruzione della nuova chiesa fu incaricato l'architetto Torroni; terminata nel 1624, assunse il titolo di \"Sancti Ionanis de Pinea\". \u00c8 stata nuovamente restaurata nel secolo successivo e nel 1837 sotto la direzione di Virginio Vespignani.\nNel 1870, Pio IX l'affid\u00f2 alla societ\u00e0 salesiana di San Giovanni Bosco e, dal 1985, per volere di Giovanni Paolo II, \u00e8 sede della diaconia di san Giovanni della Pigna. Nel 2007 la chiesa \u00e8 stata interessata da un restauro che ha ripristinato l'originale cromia degli esterni.\nDescrizione.\nEsterno.\nLa chiesa \u00e8 dedicata a San Giovanni Battista; l'appellativo \"della Pigna\" fa riferimento alla grande pigna di bronzo scoperta nella zona, oggi conservata nel Cortile della Pigna all'interno della Citt\u00e0 del Vaticano, nel Cortile della Pigna.\nLa facciata \u00e8 facciata a capanna, in un semplice stile barocco. Il cornicione, recante un'iscrizione in lingua latina che ricorda la passata presenza all'interno della chiesa dell\"Arciconfraternita della Piet\u00e0 verso i carcerati\", \u00e8 idealmente sorretto da quattro paraste con capitelli ionici che dividono la facciata in tre settori verticali: ognuno dei due laterali ospita, in alto, una finestra rettangolare priva di cornice e davanzale; nel settore centrale, invece, si trova il portale, che presenta un architrave con un bassorilievo raffigurante un angelo ed un frontone circolare. La facciata \u00e8 coronata dal semplice timpano sormontato da una croce in ferro.\nInterno.\nL'interno della chiesa \u00e8 a navata unica ed \u00e8 frutto dei rifacimenti del XVIII secolo. Lungo la navata, che \u00e8 coperta con volta a botte lunettata, si trovano, entro grandi nicchie intervallate da lesene in marmi policromi, quattro altari laterali, due per lato. Il primo altare a destra \u00e8 dedicato a sant'Eleuterio papa, il secondo di destra a San Genesio di Arles; il primo a sinistra, invece, \u00e8 dedicato alla Madonna ed ospita la tela \"Madonna col Bambino e Angeli\", del XVIII secolo, copia di un'immagine del XIV secolo della Madonna di San Luca, il secondo a destra a Santa Teresa d'Avila.\nIn fondo alla navata, vi \u00e8 il presbiterio, delimitato da una balaustra e composto da una campata a pianta quadrata con volta a cupola dipinta e da un'abside semicircolare con, sulla volta, una decorazione a cassettoni. Nell'abside, vi \u00e8 l'altare maggiore in marmi policromi che presenta nell'ancona, tra due coppie di colonne corinzie, la pala \"San Giovanni Battista\", degli inizi del XVII secolo, opera di Baldassare Croce, e pi\u00f9 in alto, la \"Piet\u00e0\" di Luigi Garzi, aggiunta successivamente.\nOrgano a canne.\nSulla cantoria in controfacciata, si trova l'organo a canne, costruito agli inizi del XVIII secolo dalla famiglia Priori e restaurato nel 2007 da Barth\u00e9lemy Formentelli.\nLo strumento, a trasmissione integralmente meccanica, ha una consolle a finestra con un'unica tastiera di 50 note con prima ottava scavezza ed una pedaliera a leggio di 17 note anch'essa con prima ottava scavezza e costantemente unita al manuale."}
{"id": "1849001", "revid": "916179", "url": "https://it.wikipedia.org/wiki?curid=1849001", "title": "Chiesa delle Santissime Stimmate di San Francesco", "text": "La chiesa delle Sacre Stimmate di San Francesco \u00e8 un luogo di culto cattolico del centro storico di Roma situato nel rione Pigna, all'angolo di via dei Cestari con il largo di Torre Argentina.\nStoria.\nLa chiesa attuale \u00e8 costruita sul luogo di una preesistente, intitolata \"Santi Quaranta Martiri de calcarario\", come ricorda una lapide conservata in sacrestia e risalente al 1298. Nel 1597 la chiesa pass\u00f2 all'Arciconfraternita delle Sacre Stimate di San Francesco, che la fece ricostruire sotto il pontificato di Clemente XI nel Settecento e le diede il nuovo nome. Attualmente \u00e8 gestito dalla comunit\u00e0 dei Missionari di Maria.\nIl progetto fu affidato all'architetto Giovan Battista Contini che inizi\u00f2 i lavori nel 1714.\nDescrizione.\nLa facciata, opera di Antonio Canevari, \u00e8 su due ordini, di cui quello inferiore con portico retrostante; \u00e8 costruita prendendo ad esempio quella di Santa Maria in Via Lata progettata da Pietro da Cortona; nella facciata \u00e8 inserita la statua di \"San Francesco stigmatizzato\", attribuita a Antonio Raggi.\nL'interno \u00e8 ad una navata unica con tre cappelle per lato. Vi si possono ammirare:\nNel sotterraneo della chiesa esiste un ossario che risale al Cinquecento."}
{"id": "1849002", "revid": "1305772", "url": "https://it.wikipedia.org/wiki?curid=1849002", "title": "Tuck Everlasting", "text": ""}
{"id": "1849008", "revid": "1573940", "url": "https://it.wikipedia.org/wiki?curid=1849008", "title": "Oratorio di San Francesco Saverio", "text": "L'oratorio di San Francesco Saverio, \u00e8 un piccolo luogo di culto cattolico di Roma, nel rione Pigna, situato in via del Caravita.\n\u00c8 dedicato al grande apostolo delle Indie, Francesco Saverio, ubicato presso la Chiesa di Sant'Ignazio, ed edificato presso a poco nel medesimo luogo dove sorgeva l'antica chiesa di Sant'Antonio de Forbitoribus. \u00c8 comunemente chiamato oratorio del Caravita, dal nome del suo fondatore, il gesuita Piero Caravita, che lo fece costruire nel 1631.\nL'oratorio \u00e8 a navata unica preceduta da un atrio. Vi sono conservate opere di Lazzaro Baldi, Sebastiano Conca e frammenti di affreschi di Baldassarre Peruzzi. Sulla cantoria in controfacciata si trova l'organo a canne, di 21 registri, costruito da Ignazio Priori nel 1800.\nL'oratorio \u00e8 ricordato in due sonetti di Belli, \"L'ingeggno dell'Omo\" e \"Li fratelli Mantelloni\" (1832).\nDell'aneddotica attorno al sodalizio del Caravita e ai suoi \"inconvenienti\" si possono leggere alcuni episodi divertenti in \"Roma Papale, descritta in una serie di lettere con note, da Luigi De Sanctis (1882)\", lettera XIV nota XIII."}
{"id": "1849019", "revid": "1305772", "url": "https://it.wikipedia.org/wiki?curid=1849019", "title": "Giordani", "text": ""}
{"id": "1849021", "revid": "599013", "url": "https://it.wikipedia.org/wiki?curid=1849021", "title": "Tony Battie", "text": ""}
{"id": "1849023", "revid": "107164967", "url": "https://it.wikipedia.org/wiki?curid=1849023", "title": "Lisciano (Rieti)", "text": "Lisciano \u00e8 una frazione di Rieti, situata a 600\u00a0m s.l.m. sulle pendici del massiccio del monte Terminillo, lungo la strada Terminillese che porta da Rieti a Terminillo.\n\u00c8 suddiviso in due parti, la pi\u00f9 antica, Lisciano Alto eretta intorno alla chiesa parrocchiale Santa Maria del Soccorso risalente al periodo medioevale e la pi\u00f9 recente situata a valle del vecchio paese divisi dalla Strada statale 4 bis del Terminillo voluta da Benito Mussolini. Le sue vie si dipanano dalla piazza centrale (Piazza d'Italia) su cui sorge la chiesa di Santa Maria del Perpetuo Soccorso.\nCostruita intorno al 1440 dopo il ritrovamento della statua della Madonna del soccorso in una grotta venne eretta a parrocchia nel 1616 e restaurata e ampliata nel 1771.\nOggi la chiesa continua ad essere simile a quella originale con la sua unica navata , lo stile rococ\u00f2 tipico dell'epoca del restauro .\nL'altare maggiore conserva la statua di terracotta della Madonna del soccorso \n4 altari laterali ornano l'aula la sacrestia e molto ampia e possiede un armadio con numerose reliquie di santi.\nDue affreschi datati 1910 ornano il soffitto , tre tele e una statua di sant'Antonio abate ornano gli altari laterali la chiesa possiede anche 4 sepolcri oramai in disuso il campanile possiede 3 campane dotate di meccanismo elettronico .\nLe feste pi\u00f9 importanti sono :\nSant Antonio abate ultima domenica di gennaio \nMadonna del soccorso domenica successiva al 21 maggio \nUltima domenica di agosto San Vincenzo ferrer .\nInoltre il paese possiede una banda storica fondata nel 1911 dall'allora parroco del paese don Attilio di Francesco."}
{"id": "1849024", "revid": "339392", "url": "https://it.wikipedia.org/wiki?curid=1849024", "title": "Repubblica del Ba\u0161kortostan", "text": ""}
{"id": "1849026", "revid": "300067", "url": "https://it.wikipedia.org/wiki?curid=1849026", "title": "Keyon Dooling", "text": "Nacque a Fort Lauderdale, Florida, da Leroy e Brenda Dooling. Lui, un fiorista, e lei un'insegnante.\nHa frequentato la University of Missouri prima di giocare professionalmente nella NBA con i Los Angeles Clippers, i Miami Heat, Orlando Magic, Brooklyn Nets, Milwaukee Bucks e Boston Celtics.\nCarriera.\nHigh School e Universit\u00e0.\nFrequent\u00f2 la Dillard High School, e nel suo anno da senior port\u00f2 la squadra del liceo a raggiungere un record di 27 vinte e 7 perse, che gli valsero l'accesso alle semifinali del torneo liceale.\nMantenne medie di 22 punti, 6 assist, 6 rimbalzi e 5 palle rubate a partita.\nFu invitato ad un camp promosso dalla NBA, e guadagn\u00f2 il premio di MVP del torneo.\nSi trasfer\u00ec poi alla University of Missouri, dove trascorse due anni, dal 1998 al 2000, facendo segnare medie di 12,1 punti, 3,4 assist, 2,4 rimbalzi e 1,3 palle rubate nelle 59 partite giocate.\nNel secondo anno (1999-2000), guid\u00f2 Missouri per quanto riguarda la classifica di numero di punti segnati, assist e stoppate, condusse la sua squadra al torneo NCAA e segn\u00f2 pi\u00f9 di 10 punti in 26 delle 31 partite giocate, incluse sette partite con pi\u00f9 di 20 punti.\nNel 2000 si laure\u00f2 in economia e commercio.\nNBA.\nDooling venne selezionato dagli Orlando Magic con la scelta numero 10 al Draft NBA 2000, e ceduto il giorno stesso ai Los Angeles Clippers insieme a Corey Maggette, Derek Strong e contanti in cambio di una futura scelta del primo turno.\nDebutt\u00f2 nella NBA il 31 ottobre del 2000 contro gli Utah Jazz, mettendo a referto 10 punti, 3 assist e 2 rimbalzi in 13 minuti di gioco.\nLa sua prima partenza da titolare fu il 20 novembre contro i New Jersey Nets, e concluse la gara con 5 punti, 5 assist e 2 rimbalzi in 41 minuti di gioco, il suo pi\u00f9 alto minutaggio in campo della stagione. \nConclude la sua stagione da rookie classificandosi terzo tra i giocatori al primo anno per media di assist a gara (2,3).\nIl 31 marzo 2004, nella gara contro i Detroit Pistons, segn\u00f2 20 punti (suo season high) e distribu\u00ec 10 assist (career high), mettendo a referto la sua prima doppia doppia nell'NBA.\nVest\u00ec per quattro stagioni la maglia dei Clippers, per poi passare, nella stagione 2004-05, ai Miami Heat di Stan Van Gundy.\nTrascorse un solo anno a Miami, la stagione successiva torn\u00f2 infatti alla squadra che lo aveva selezionato inizialmente al Draft, gli Orlando Magic.\nNel luglio 2008 firm\u00f2 un nuovo contratto con i Magic, prima di essere ceduto ai New Jersey Nets.\nCon i Magic Dooling mette a referto il suo career-high di punti, segnandone 25 contro i Denver Nuggets, il 15 novembre del 2006.\nIl 19 luglio 2010 firm\u00f2 con i Milwaukee Bucks.\nNel luglio del 2011, durante il Lockout NBA 2011-2012, il suo nome venne accostato prima ai lituani dello Zalgiris Kaunas, ma siccome il contatto poi salt\u00f2, venne accostato alla squadra turca dell'Anadolu Efes Istanbul, ma anche questa volta tutto si concluse con un nulla di fatto. Decise di rimanere in NBA, ai Milwaukee Bucks.\nIl 9 dicembre 2011, Dooling e una scelta del secondo turno del 2012 sono stati scambiati ai Boston Celtics in cambio della scelta del draft Albert Miralles. Dooling attualmente \u00e8 il Vice Presidente per l'NBA Players Association. Con i Celtics sfoder\u00f2 la miglior prestazione il 27 dicembre 2011 contro i Miami Heat, futuri avversari alle Finali della NBA Eastern Conference, mettendo a referto 18 punti, tirando 4 su 6 da tre punti.\nIl 20 settembre 2012 si ritira, dopo 12 anni di carriera, e viene tagliato dai Boston Celtics, con i quali aveva firmato un nuovo contratto il 31 luglio; il suo agente, Kenge Stevenson, commenta cos\u00ec l'addio di Dooling al basket: \"Dopo 12 anni di onorata carriera, Keyon ha deciso di porre fine alla sua avventura nella Nba: ha capito che \u00e8 giunto il momento di pensare ad altri interessi e di trascorrere pi\u00f9 tempo con la sua famiglia, Keyon non dimenticher\u00e0 Boston e i Celtics\".\nAd aprile 2013 torn\u00f2 sorprendentemente a giocare per i Memphis Grizzlies a pochi mesi dal ritiro (aveva infatti accettato un ruolo nello staff dirigenziale ai Boston Celtics). Con la squadra del Tennessee gioca anche i play-off: al primo turno i Grizzlies affrontano i Los Angeles Clippers, sua ex squadra."}
{"id": "1849028", "revid": "287204", "url": "https://it.wikipedia.org/wiki?curid=1849028", "title": "Dogger Bank", "text": "Il Dogger Bank (da \"dogge\", un antico termine olandese utilizzato nella pesca in barca) \u00e8 un grande banco di sabbia situato nel Mare del Nord circa 100\u00a0km al largo della costa del Regno Unito. Si estende su circa 17.600\u00a0km\u00b2, con le sue dimensioni massime di circa 260\u00a0km da nord a sud e 97\u00a0km da est a ovest. La profondit\u00e0 delle acque varia da 15 ai 36 metri, circa 20\u00a0m meno profonde del mare circostante.\nGeologicamente \u00e8 una morena, formatasi durante il Pleistocene. La zona \u00e8 stata, in differenti periodi durante l'ultima glaciazione, sia una zona elevata sulla piana alluvionale, sia un'isola. Il banco \u00e8 infatti ci\u00f2 che rimane di un grande territorio conosciuto come Doggerland, esistito durante l'ultima glaciazione, e collegato sia alla Gran Bretagna sia al continente europeo.\nI pescherecci da traino hanno rinvenuto grandi quantit\u00e0 di torba da palude, e denti di mammut e rinoceronte e, occasionalmente, manufatti da caccia del paleolitico.\nUn forte terremoto di 6,1 gradi sulla scala Richter, originatosi a di profondit\u00e0 sotto il Dogger Bank, ha colpito il 7 giugno 1931 l'area e le coste del mare del Nord, della Francia settentrionale e dell'Inghilterra orientale.\nDal banco prende il nome il Dogger, un tipo di imbarcazione affine al ketch."}
{"id": "1849035", "revid": "1431409", "url": "https://it.wikipedia.org/wiki?curid=1849035", "title": "J.J. Redick", "text": "Caratteristiche tecniche.\nRedick era un ottimo tiratore da tre punti oltre a essere un buon difensore.\nCarriera.\nGli anni a Duke.\nNel 2002 passa dalla Cave Spring High School all'Universit\u00e0 di Duke, portandosi dietro la fama di miglior tiratore uscente dalla high school.\nNel primo anno, affiancato a futuri giocatori NBA come Chris Duhon e Shelden Williams gioca 33 partite di cui 30 partendo dal quintetto base, e segna 15 punti di media (495 totali).\nNel secondo anno disputa ancora una buona stagione, con 15,9 punti di media (589 punti totali, in 37 incontri, di cui 35 in quintetto), e viene nominato all american.\nIl terzo anno \u00e8 quello della consacrazione definitiva: segna 21,8 punti di media, in 33 partite giocate tutte da titolare, e viene inserito nell'NCAA AP All-America First Team.\nOrmai giocatore affermato, tiene una media di 26 punti a partita. Viene nominato NCAA AP Player of the Year, riceve l'NCAA Naismith Men's College Player of the Year Award, l'NCAA John R. Wooden Award e viene inserito per la seconda volta nell'NCAA AP All-America First Team.\nL'approdo nella NBA.\nOrlando Magic.\nScelto dagli Orlando Magic con l'undicesima chiamata assoluta al draft 2006, inizialmente fatica a trovare spazio, dato che coach Brian Hill gli preferisce nel ruolo Nelson, Bogans e Dooling.\nIl secondo anno con l'arrivo di Stan Van Gundy, le cose non vanno molto meglio al punto che Redick comincia seriamente a pensare di lasciare Orlando per cercare fortuna altrove. L'anno successivo viene scelto dai Magic, alla ventiduesima chiamata, Courtney Lee, il giocatore pare arrivare a Orlando come comprimario, invece riesce a lasciare il segno nei Magic al punto che spesso Van Gundy lo utilizza in quintetto e per fargli spazio cede addirittura la guardia titolare Keith Bogans. Per il vacillante Redick \u00e8 l'ennesima spallata, pare quella decisiva, ma per uno strano scherzo del destino la sua carriera si sblocca proprio in quell'anno. I Magic trovano la chiave di volta della stagione, arrivano in finale NBA e J.J. riesce a ritagliarsi il suo spazio.\nNella stagione 2009-10 vengono ceduti Hidayet T\u00fcrko\u011flu e lo stesso Lee, e arriva Vince Carter, fiducia dunque a Redick che diventa la prima alternativa nel ruolo a \"Vincredible\": la stagione si dimostra positiva per Redick che vede aumentare il suo minutaggio, e di conseguenza stabilisce medie \"career-high\" nelle principali statistiche.\nMilwaukee Bucks.\nIl 21 febbraio 2013 viene coinvolto in uno scambio che lo porta ai Milwaukee Bucks insieme a Ish Smith e Gustavo Ay\u00f3n in cambio di Beno Udrih, Tobias Harris e Doron Lamb.\nLos Angeles Clippers.\nIl 10 luglio 2013 firma, tramite una \"Sign-And-Trade\", un contratto di 27 milioni per 4 anni con i Los Angeles Clippers, diventando cos\u00ec la guardia titolare della squadra californiana.\nPhiladelphia 76ers.\nL'8 luglio 2017 firma un contratto di 23 milioni per un anno con i Philadelphia 76ers. La stagione disputata con la franchigia sar\u00e0 molto positiva tanto che Redick sar\u00e0 uno dei trascinatori sia nella Regular Season sia nei playoffs, dove la squadra verr\u00e0 eliminata al secondo turno per mano dei Boston Celtics.\nIl 6 luglio 2018, Redick rifirma, a cifre inferiori, circa 12-13 milioni di dollari, con i 76ers.\nNew Orleans Pelicans.\nDurante la free agency firma un biennale da 26,6 milioni di dollari con i New Orleans Pelicans."}
{"id": "1849040", "revid": "287204", "url": "https://it.wikipedia.org/wiki?curid=1849040", "title": "Val Cairasca", "text": "La Val Cairasca \u00e8 una valle alpina situata nelle Alpi Lepontine, nella regione dell'Ossola, in provincia del Verbano-Cusio-Ossola. \nGeografia fisica.\nLa Val Cairasca \u00e8 una valle laterale sinistra della Val Divedro. \u00c8 attraversata dal torrente Cairasca che nasce nella piana dell'Alpe Veglia dalla confluenza di 6 torrenti originati dai ghiacciai circostanti. Dopo un tratto incassato e roccioso (la \"Forra del Groppallo\") la valle si allarga nella Piana di Nembro, confluendo poi nella valle del Diveria a Varzo.\nGeografia antropica.\nIl principale centro abitato della vallata \u00e8 San Domenico di Varzo, sede di una stazione sciistica.\nPrincipali monti.\nEscludendo le cime che circondano la piana dell'Alpe Veglia i principali monti della val Cairasca sono:"}
{"id": "1849042", "revid": "1573940", "url": "https://it.wikipedia.org/wiki?curid=1849042", "title": "Chiesa di San Salvatore in Campo", "text": "La chiesa di San Salvatore in Campo, \u00e8 una chiesa di Roma, nel rione Regola, situata nella piazza omonima.\nL'attuale chiesa deriva da una pi\u00f9 antica, attestata gi\u00e0 nella prima met\u00e0 del X secolo, e chiamata \"S. Salvatoris de domno Campo\". Il nome risale al \"dominus Campo\", abate di Farfa che eresse o restaur\u00f2 la chiesa; col tempo l'espressione \"de domno\" venne a cadere, e rest\u00f2 S. Salvatore \"in Campo\" (cos\u00ec in una bolla di papa Urbano III del 1186). Altre ipotesi fanno risalire il nome alla piazza sterrata, chiamata allora \"Campo\", che le era dinanzi: infatti nel medioevo si chiamavano campi le grandi piazze di Roma, che poich\u00e9 erano sterrate e spesso verdeggianti d'erba presentavano l'aspetto di una campagna.\nLa chiesa medievale (che nel 1551 era divenuta la prima sede della confraternita della Trinit\u00e0 dei Pellegrini fondata da Filippo Neri) fu demolita nel XVII secolo per la costruzione del Palazzo del Monte della Piet\u00e0. Nel 1639 papa Urbano VIII fece costruire l'attuale chiesa, che mantenne il nome della precedente, anche se topograficamente non collocata nella stessa posizione\nL'edificio fu costruito dall'architetto Francesco Peparelli e presenta una facciata molto semplice e lineare. L'interno non presenta particolare rilievi artistici, e nel suo complesso la chiesa necessita di un urgente restauro. Sulla cantoria in controfacciata si trovava l'organo a canne (costruito da Luigi Vasconi nel 1820), trasferito nel 2008 nella chiesa di San Giovanni Maria Vianney alla Borghesiana.\nLa chiesa, oggi sede della comunit\u00e0 copta ortodossa eritrea, ha ricevuto un restauro nel 2008, durante il quale l'intero perimetro \u00e8 stato interamente riverniciato, lasciando intatto solo l'affresco originale sul frontone."}
{"id": "1849045", "revid": "287204", "url": "https://it.wikipedia.org/wiki?curid=1849045", "title": "Keith Bogans", "text": "Carriera.\nBogans ha giocato 135 partite per l'universit\u00e0 del Kentucky totalizzando una media di 14,2 punti, 4,1 rimbalzi e 2,3 assist a partita prima di essere scelto con la 43\u00aa chiamata nel draft NBA 2003 dai Milwaukee Bucks. Il giorno stesso del draft, \u00e8 passato agli Orlando Magic.\nNella sua prima stagione da professionista gioca un totale di 73 partite (36 delle quali partendo in quintetto), totalizzando una media di 6,8 punti e 4,3 rimbalzi per gara.\nL'anno dopo passa ai Charlotte Bobcats in cambio di Brandon Hunter. Con i Bobcats, Bogans gioca la sua migliore stagione in termini realizzativi, collezionando una media di 9,6 punti a partita nelle 74 gare disputate.\nComincia la stagione 2005-06 con i Bobcats, prima di essere ceduto agli Houston Rockets in cambio di Lonny Baxter.\nNel 2006-07 torna ad Orlando, dove rimane per tre stagioni.\nNella stagione 2007-08, \u00e8 uno dei quattro giocatori dei Magic a giocare tutte le 82 partite di regular season (35 da titolare). Gioca anche 10 partite nei play-off, totalizzando una media di 7,3 punti a partita e di 4,2 rimbalzi.\nComincia la stagione 2008-09 con i Magic per passare poi ai Milwaukee Bucks, la squadra che lo aveva scelto nel 2003. In stagione gioca un totale di 65 gare (36 con i Magic, 29 con i Bucks), ma il suo minutaggio e le altre statistiche si riducono rispetto all'anno precedente.\nNel 2009-10, passa ai San Antonio Spurs, che trovano in lui un valido sostituto di Bruce Bowen, ritiratosi l'anno prima. \u00c8 la sua peggiore stagione dal punto di vista realizzativo (4,4 punti a partita), ma il suo contributo in difesa gli vale 79 partite giocate, 50 delle quali da titolare.\nNel luglio 2010 firma per i Chicago Bulls, dove trova come coach Tom Thibodeau, con cui aveva lavorato ai tempi degli Houston Rockets. Complici le condizioni fisiche non ottimali di Ronnie Brewer ad inizio stagione, Bogans parte da titolare e guadagna stabilmente il posto in quintetto base. Nonostante le statistiche non eccellenti (4,4 punti a partita e 1,8 rimbalzi), fornisce un contributo importante in difesa, come pi\u00f9 volte sottolineato dallo stesso coach Thibodeau.\nComplice anche l'arrivo di Rip Hamilton ai Chicago Bulls, Bogans sembra non rientrare pi\u00f9 nei piani della squadra. Il 16 dicembre 2011 viene tagliato dai Bulls, che decidono di non esercitare l'opzione che avevano sul suo contratto.\nViene ingaggiato nel corso della stagione 2011-12 dai New Jersey Nets, ma dopo solo 5 partite con la maglia della sua nuova squadra, subisce un infortunio alla caviglia che lo costringe all'intervento chirurgico e lo tiene fuori per il resto della stagione."}
{"id": "1849049", "revid": "281901", "url": "https://it.wikipedia.org/wiki?curid=1849049", "title": "Pelagico", "text": ""}
{"id": "1849054", "revid": "767487", "url": "https://it.wikipedia.org/wiki?curid=1849054", "title": "Jameer Nelson", "text": "Carriera.\nOrlando Magic (2004-2014).\nJameer venne selezionato come ventesima scelta al Draft NBA 2004 dai Denver Nuggets e immediatamente ceduto agli Orlando Magic.\nLe sue prime apparizioni non sono delle migliori, oscurato da Steve Francis, ma pian piano entr\u00f2 nel quintetto base della formazione della Florida, con lo spostamento di Francis nella posizione di guardia tiratrice. Al termine della stagione viene inserito nell'NBA All-Rookie Second Team.\nNel febbraio 2006, Francis viene ceduto ai New York Knicks, e le cifre di Nelson migliorarono, raggiungendo la media di 13 punti a partita, con 4,3 assist e 3,1 rimbalzi.\nDurante la stagione 2008-09 incrementa tutte le sue cifre, cos\u00ec come la personalit\u00e0 di gioco, tanto da meritarsi l'inclusione nel quintetto dell'NBA All-Star Game 2009, partita che deve saltare a causa di un infortunio alla spalla destra che avrebbe dovuto costringerlo all'assenza fino al termine della stagione e compromettere la sua partecipazione ai Playoff.\nNelson torna a sorpresa in campo nella prima gara della finale Playoff ma il suo contributo in campo non basta per superare i Los Angeles Lakers. Nei successivi match Jameer non sar\u00e0 disponibile a causa di un altro infortunio subito.\nGli Orlando Magic lotteranno per il titolo NBA fino a gara-5, match nel quale i Los Angeles Lakers si imporranno per 99-86, portando la serie 4 a 1 in loro favore e aggiudicandosi cos\u00ec il titolo della stagione 2008-09.\nDallas Mavericks e Boston Celtics (2014-2015).\nIl 24 luglio 2014 firm\u00f2 un contratto biennale a 5,6 milioni di dollari con i Dallas Mavericks. Ai Mavericks lui ricopr\u00ec il ruolo di play titolare della squadra fino al 18 dicembre dello stesso anno, giorno in cui venne ceduto dalla squadra texana insieme a Jae Crowder, Brandan Wright, una prima scelta al Draft 2015, una seconda scelta al Draft 2016 e un indennizzo di 12,9 milioni di dollari ai Boston Celtics in cambio di Rajon Rondo e Dwight Powell; l'obbiettivo della trade dei Mavericks era quello di prendere il primo per rendere la squadra competitiva ai massimi livelli (cosa che non riusc\u00ec in quanto i Mavericks uscirono al primo turno contro gli Houston Rockets per 4-1).\nDenver Nuggets (2015-2017).\nIl 13 gennaio 2015 venne ceduto ai Denver Nuggets in cambio di Nate Robinson; Jameer and\u00f2 cos\u00ec a giocare nel team che lo draft\u00f2 nel 2004 (per poi cederlo agli Orlando Magic) facendolo entrare in NBA.\nIl 19 ottobre 2017 venne tagliato per fare posto nel roster a Richard Jefferson.\nNew Orleans Pelicans (2017-2018).\nIl 23 ottobre 2017 firm\u00f2 un contratto annuale con i New Orleans Pelicans, dove and\u00f2 a fare il play di riserva dietro a Jrue Holiday e Rajon Rondo, anch'essi playmaker d'esperienza ma spesso soggetti a infortuni."}
{"id": "1849058", "revid": "144796", "url": "https://it.wikipedia.org/wiki?curid=1849058", "title": "Governatori del Ducato di Milano", "text": ""}
{"id": "1849062", "revid": "729019", "url": "https://it.wikipedia.org/wiki?curid=1849062", "title": "Servizio Federale delle Truppe Ferroviarie russe", "text": "Le Truppe Ferroviarie della Federazione Russa sono un servizio delle Forze Armate responsabile della sicurezza delle ferrovie, sia in tempo di pace sia in tempo di guerra. Forti di 45.000 soldati e 5.000 civili (dati del 2005), avevano sede a Mosca.\nStoria.\nIl primo corpo armato specializzato in sicurezza ferroviaria, in Russia, risale al 1851.\nTuttavia, le attuali Truppe Ferroviarie vennero istituite dopo il crollo dell'Unione Sovietica per Decreto Presidenziale il 18 aprile 1992. Lo stesso decreto stabiliva che erano subordinate Ministero dell'Architettura, delle Costruzioni e delle Abitazioni.\nUna prima riforma del loro status si ebbe nel 1994, quando un altro decreto stabil\u00ec che dovevano operare come un'istituzione indipendente sotto il Ministero delle Ferrovie russo. Nel 1995, si decise di strutturarle come un Servizio Federale separato.\nIl decreto presidenziale n\u00b0314 del 9 marzo 2004 ha soppresso il servizio e le funzioni del corpo sono passate al ministero della difesa.\nCompiti.\nI compiti delle Forze Armate Ferroviarie erano piuttosto ampi:\nPer essere in grado di svolgere con efficacia i compiti loro assegnati, le Truppe Ferroviarie avevano lo status di entit\u00e0 legali: erano in grado di agire autonomamente per stringere accordi e stipulare contratti con altre aziende o enti statali attivi nelle operazioni di costruzione e modernizzazione delle ferrovie della Federazione Russa.\nOrganizzazione.\nIl comando delle Truppe Ferroviarie era situato a Mosca. Dal punto di vista organizzativo, erano organizzate in quattro comandi territoriali, suddivisi in un numero variabile di brigate ferroviarie autonome.\nA questi quattro corpi, occorre aggiungere il 333\u00ba battaglione autonomo pontieri, che aveva sede a Volgograd e dipendeva direttamente dal comando centrale."}
{"id": "1849066", "revid": "110157", "url": "https://it.wikipedia.org/wiki?curid=1849066", "title": "EleKtrik, Live in Japan", "text": "EleKtrik, Live in Japan \u00e8 un \"live album\" del gruppo progressive rock King Crimson.\nL'album fu registrato durante una data del tour seguente alla pubblicazione del loro ultimo lavoro in studio, The Power to Believe, dal quale proviene la maggior parte dei brani."}
{"id": "1849067", "revid": "289247", "url": "https://it.wikipedia.org/wiki?curid=1849067", "title": "Bentonico", "text": ""}
{"id": "1849068", "revid": "599013", "url": "https://it.wikipedia.org/wiki?curid=1849068", "title": "Adonal Foyle", "text": ""}
{"id": "1849069", "revid": "38120", "url": "https://it.wikipedia.org/wiki?curid=1849069", "title": "Missione Eroica - I pompieri 2", "text": ""}
{"id": "1849071", "revid": "110157", "url": "https://it.wikipedia.org/wiki?curid=1849071", "title": "Chiesa di Santa Maria della Quercia", "text": "La chiesa di Santa Maria della Quercia, \u00e8 u luogo di culto cattolico del centro storico di Roma, situato nella piazza omonima nel rione Regola.\nStoria e descrizione.\nL'attuale chiesa sorge sul luogo di una precedente chiesa dedicata a San Niccol\u00f2. Inizialmente si chiamava San Niccol\u00f2 \"de Curte\", perch\u00e9 faceva parte di un complesso di edifici (la \"curte\") di propriet\u00e0 Orsini; ma nel 1507, Papa Giulio II la concesse ai viterbesi residenti a Roma (molti dei quali erano macellai), che le diedero il nome attuale, in onore dell'omonimo santuario di Viterbo e perch\u00e9 la quercia era l'emblema dello stemma della sua famiglia Della Rovere. Inoltre gi\u00e0 all'epoca, come oggi, una quercia si trovava al centro della piazza antistante la chiesa.\nNel 1532 Papa Clemente VII affid\u00f2 la chiesa direttamente alla corporazione dei Macellai, che ancora oggi la possiedono.\nLa chiesa fu riedificata da Papa Benedetto XIII nella prima met\u00e0 del XVIII secolo, che affid\u00f2 i lavori a Filippo Raguzzini, proseguiti poi dal romano Domenico Gregorini; fu ultimata nel 1731.\nLavori di restauro furono intrapresi da Pio IX nel XIX secolo e dopo la seconda guerra, che ridusse in pessime condizioni la chiesa.\nLa demolizione della casa a sinistra della chiesa in ossequio alla teoria del diradamento di Gustavo Giovannoni ha gravemente alterato la percezione della facciata stessa. A questo si \u00e8 tentato di porre rimedio piantando un albero di quercia al posto dell'edificio.\nL'interno della chiesa \u00e8 a croce greca con cupola e tre cappelle. Sull'altare maggiore si trova l'immagine della \"Madonna della Quercia di Viterbo\". Nella volta, \"il sacrificio di Isacco\" di Sebastiano Conca (XVII secolo).\nLa chiesa ha un attico con giardino sul tetto, ed \u00e8 ancora la chiesa dei macellai di Roma, i quali una volta l'anno celebrano una festa davanti alla chiesa e in piazza Capo di Ferro."}
{"id": "1849073", "revid": "801704", "url": "https://it.wikipedia.org/wiki?curid=1849073", "title": "Vescica (disambigua)", "text": "Pagine correlate.\nI ringonfiamenti della pelle contenenti del liquido che si manifestano dopo ustioni o contatti con sostanze urticanti sono indicati con:"}
{"id": "1849074", "revid": "767487", "url": "https://it.wikipedia.org/wiki?curid=1849074", "title": "James Augustine", "text": ""}
{"id": "1849075", "revid": "287204", "url": "https://it.wikipedia.org/wiki?curid=1849075", "title": "Chiesa di Santa Brigida (Roma)", "text": "La chiesa di Santa Brigida \u00e8 un luogo di culto cattolico di Roma, nel rione Regola, che si affaccia su piazza Farnese.\nEssa si trova inserita in un complesso edilizio che comprende la casa che santa Brigida e la figlia santa Caterina abitarono dal 1350 fino alla loro morte.\nStoria.\nAlla morte di santa Brigida nel 1373 la casa fu affidata al monastero svedese di Vadstena e amministrata da un rettore. La casa comprendeva anche una piccola cappella edificata sotto il papa Bonifacio IX, che fu dedicata a Brigida quando questa fu canonizzata nel 1391; annesso vi era un ospedale per i pellegrini svedesi.\nQuando nel Cinquecento la Svezia abbracci\u00f2 la fede luterana, venne meno il rapporto con il monastero di Vadstena; il complesso fu occupato da Olao Magno, arcivescovo di Uppsala in esilio. Nel 1557, papa Pio IV affid\u00f2 l'amministrazione del complesso alle Convertite di Santa Maddalena, fino al 1589, quando papa Sisto V don\u00f2 la casa di santa Brigida a Sigismondo III Vasa, che era re di Polonia e re cattolico di Svezia. Contestualmente la chiesa fu posta sotto la protezione di un cardinale.\nNella prima met\u00e0 del Seicento, sotto l'impulso dei cardinali protettori, fu operato un primo restauro della chiesa. L'edificio lo si deve ai lavori di ampliamento del primo Settecento, diretti da Pietro Giacomo Patriarca; la decorazione interna fu affidata a Biagio Puccini.\nNel frattempo la chiesa e il complesso annesso pass\u00f2 pi\u00f9 volte di mano: dopo i re polacchi subentrarono i religiosi Brigidini, poi all'inizio dell'Ottocento il capitolo di Santa Maria in Trastevere, cui segu\u00ec la Congregazione di Santa Croce e sul finire del secolo le carmelitane di Madre Edwige Wielhorski, che tennero il complesso fino al 1931, quando papa Pio XI sanc\u00ec la sua definitiva cessione alle suore Brigidine.\nOgnuno di questi proprietari operarono interventi di restauro e ammodernamento sia della chiesa che degli ambienti legati alla memoria di santa Brigida. In particolare l'aspetto decorativo della chiesa si deve in gran parte agli interventi messi in opera dalle carmelitane alla fine dell'Ottocento ed affidati all'architetto Raffaele Ingami.\nLa chiesa di Santa Brigida \u00e8 la chiesa nazionale degli svedesi.\nDescrizione.\nLa facciata, iniziata nel 1705, \u00e8 caratterizzata da due colonne laterali staccate dal piano di fondo e dalle \"statue di santa Brigida e santa Caterina\" di Andrea Fucigna. Il campanile \u00e8 del 1894.\nL'interno \u00e8 a navata unica, con volta a botte, due altari laterali all'interno di nicchie, e presbiterio.\nLa volta, affrescata da Biagio Puccini tra il 1709 e il 1711, \u00e8 dominata dalla \"Gloria di santa Brigida\". Del medesimo Puccini sono le sei tele che decorano le pareti laterali con episodi della vita della santa titolare. Nella controfacciata \u00e8 la cantoria lignea del 1705.\nNell'altare di destra \u00e8 collocata una copia di fine Seicento della perduta opera \"Madonna col Bambino\" di Annibale Carracci. Nei pressi \u00e8 il \"monumento funebre di Nils Bielke\" realizzato nel 1768 da Tommaso Righi su disegni di Pietro Camporese il Vecchio. Nell'altare di sinistra, vi \u00e8 un dittico con \"Santa Brigida e santa Caterina\", sormontato da un clipeo con \"San Giuseppe ed il Bambino\"; le opere, realizzate in stile medievale, sono di Eugenio Cisterna e vennero eseguite nel 1894. Dello stesso anno \u00e8 il rifacimento dell'altare maggiore in marmi policromi."}
{"id": "1849078", "revid": "63197", "url": "https://it.wikipedia.org/wiki?curid=1849078", "title": "Vidiciatico", "text": "Vidiciatico (810 , 471 abitanti) \u00e8 una frazione del comune italiano di Lizzano in Belvedere, nella provincia di Bologna, in Emilia-Romagna.\nSi trova a circa 3,2 chilometri dal capoluogo comunale di Lizzano in Belvedere ed \u00e8 una rinomata localit\u00e0 per il turismo di montagna, sia estivo sia invernale.\nStoria.\nLe origini di Vidiciatico risalgono al pi\u00f9 tardi all'alto Medioevo. \u00c8 infatti in un diploma del re Astolfo, emesso a favore dell'Abbazia di Nonantola nel 753, che si trova la prima attestazione a noi nota del paese, con il nome di\"Valiciatico\", forse indicante un \"luogo in cui \u00e8 permesso tagliare i salici\".\nNell'area della frazione vi erano originariamente due piccoli nuclei indipendenti, \"Campiaci\u00f2la\" e \"Ca' d'Gherardi\", oggi rioni del paese. Entrambi i nuclei erano caratterizzati da uno spiazzo centrale, ancora presente, attorniato da case con voltoni d'accesso e un pozzo al centro. Il nome Campiaci\u00f2la stava a significare \"piccolo campo piano\", mentre Ca' d'Gherardi si riferisce alla \"casa di quelli di Gherardo\", in quanto qui aveva sede la famiglia Gherardi, attestata gi\u00e0 dal XV secolo.\nL'insediamento era munito di una torre civica databile agli anni intorno al Mille, trasformata in campanile presumibilmente nel XVI secolo.\nLe attivit\u00e0 economiche principali erano, come nel resto dell'Appennino, l'agricoltura e la pastorizia, specialmente di pecore. A queste si affianc\u00f2 l'industria serica, tanto che a Vidiciatico esisteva nel XIV secolo una fiorente bottega di merceria.\nDurante la seconda guerra mondiale la zona di Vidiciatico, come il resto dell'Appennino tosco-emiliano, fu teatro di sanguinosi scontri fra truppe tedesche e alleate, nonch\u00e9 zona d'azione di brigate partigiane. Questi ultimi liberarono il paese dall'occupazione tedesca il 16 ottobre 1944, dopo un intenso combattimento.\nMonumenti e luoghi d'interesse.\nAree naturali.\nParco regionale del Corno alle Scale.\nVidiciatico si trova lungo la strada che conduce al Parco regionale del Corno alle Scale. Istituito nel 1988, il parco \u00e8 un'area naturale protetta che occupa una superficie di 4974 ha. All'interno del parco si trova il sito di interesse comunitario denominato Corno alle Scale (IT4050002), che copre una superficie leggermente inferiore (4582 ettari) rispetto all'intera area protetta. L'animale simbolo del parco \u00e8 il capriolo. \nEconomia.\nTurismo.\nVidiciatico \u00e8 una rinomata localit\u00e0 per il turismo sia estivo sia invernale, ed ospita numerose strutture ricettive, una piscina comunale all'aperto con acqua riscaldata e un centro sportivo con campi da tennis.\nInfrastrutture e trasporti.\nLa principale arteria stradale di Vidiciatico \u00e8 costituita dall'ex strada statale 324 del Passo delle Radici, divenuta provinciale, che ad est si dirige verso la valle del Reno, mentre a nord-ovest verso il Frignano."}
{"id": "1849080", "revid": "110157", "url": "https://it.wikipedia.org/wiki?curid=1849080", "title": "Chiesa di Santa Caterina della Rota", "text": "La chiesa di Santa Caterina della Rota \u00e8 un luogo di culto cattolico di Roma, situato nel rione Regola, in via San Girolamo della Carit\u00e0.\nStoria.\n\u00c8 una delle pi\u00f9 antiche chiese del rione Regola. In origine ebbe il titolo di \"Santa Maria in Catarina\". Ma quel nome sub\u00ec molteplici variazioni, fra le quali le pi\u00f9 frequenti sono: in Cateneri, in Catenari, in Catinera e de Catenariis. Col primo nome viene indicata in una bolla di Urbano III del 1186, documento che la indica anche come chiesa parrocchiale.\nIl nome originario le derivava dal fatto che, annesso alla stessa esisteva un ospedale destinato ai poveri prigionieri riscattati dalle mani dei musulmani di Tripoli e di Tunisi, i quali presso l'altare della Vergine, come ricordo della liberazione, solevano appendere le loro catene, da cui il nome \"de catenariis\". Col tempo questa espressione si trasform\u00f2 in Caterina, e quindi il culto di Santa Caterina subentr\u00f2 a quello di Maria.\nNel XVI secolo la chiesa fu rifatta con lavori di Ottaviano Mascherino e dedicata a Santa Caterina d'Alessandria, martirizzata nel IV secolo per non aver voluto rinnegare la propria fede. La tradizione vuole che la santa subisse il martirio della ruota, da cui deriva il nome della chiesa, in romanesco, \"della rota\".\nDal 1929 la chiesa \u00e8 sede della Venerabile Arciconfraternita di Sant'Anna de' Parafrenieri.\nDescrizione.\nLa facciata risale al 1730 e al centro del timpano \u00e8 posto lo stemma del Capitolo di San Pietro, cui si deve il restauro della chiesa alla fine dell'Ottocento.\nL'interno si presenta ad una sola navata con tre cappelle per lato: di notevole suggestione il \"soffitto ligneo\" che risale al Cinquecento e proveniente dalla chiesa di San Francesco d'Assisi a ponte Sisto, chiesa demolita in occasione della costruzione dei muraglioni del Tevere.\nAltre opere di spessore sono:"}
{"id": "1849081", "revid": "599013", "url": "https://it.wikipedia.org/wiki?curid=1849081", "title": "Brian Cook (cestista)", "text": ""}
{"id": "1849084", "revid": "838137", "url": "https://it.wikipedia.org/wiki?curid=1849084", "title": "Calcio Padova 2007-2008", "text": "Questa pagina raccoglie i dati riguardanti il Calcio Padova nelle competizioni ufficiali della stagione 2007-2008.\nStagione.\nLa squadra conclude il campionato di Serie C1 al sesto posto, ad un punto dalla qualificazione ai play-off. Nel corso della stagione l'allenatore Ezio Rossi, esonerato, lascia il posto al tecnico della Berretti biancoscudata Carlo Sabatini.\nStatistiche.\nMarcatori (campionato).\n18 reti\n12 reti\n8 reti\n6 reti\n4 reti\n2 reti\n1 reti"}
{"id": "1849085", "revid": "461628", "url": "https://it.wikipedia.org/wiki?curid=1849085", "title": "Chiesa di San Tommaso di Canterbury (Roma)", "text": "La chiesa di San Tommaso di Canterbury \u00e8 un luogo di culto cattolico del centro storico di Roma, situato nel rione Regola, in via Monserrato all'altezza di piazza Santa Caterina della Rota. \u00c8 situata all'interno del Venerabile Collegio Inglese.\nStoria.\nSono almeno tre le chiese che si sono susseguite nel corso dei secoli sul luogo medesimo dell'attuale edificio. La prima chiesa di cui si ha conoscenza \u00e8 la chiesa della \"Santissima Trinit\u00e0 degli Scozzesi\", che una tradizione non documentata attribuisce alla volont\u00e0 del re di Mercia Offa nel 630. Essa \u00e8 attestata, con annessi un monastero e un ospizio per i pellegrini d'Inghilterra, alla fine del XII secolo nel catalogo di Cencio Camerario al n\u00ba 56 con il titolo di \"sancte Trinitati Scottorum\". Una bolla di papa Bonifacio VIII del 1299, che ne conferma una precedente di papa Innocenzo IV (1249), attribuisce la chiesa al monastero di San Gregorio al Celio.\nL'istituzione dei Giubilei fu accompagnato dall'aumento del numero dei pellegrini d'oltremanica. Questo determin\u00f2 la nascita di una \"societas pauperorum Anglorum\" (divenuta poi confraternita) e l'ampliamento dell'ospizio di via di Monserrato e dell'annessa chiesa, ricostruita nel 1363. Fu in questo periodo che all'antico titolo fu aggiunto quello di san Tommaso Becket, arcivescovo di Canterbury nel XII secolo. L'edificio sub\u00ec un primo intervento di restauro e ampliamento nel 1450.\nA partire da Enrico VII (1485-1509), era al sovrano inglese che spettava il compito di nominare il rettore della chiesa e dell'ospizio; ma dopo lo scisma di Enrico VIII, papa Paolo III avoc\u00f2 alla chiesa di Roma tale diritto, e nel 1538 fu nominato governatore della chiesa e degli annessi edifici il cardinale Reginald Pole.\nNel 1575, su iniziativa del cardinale William Allen, fu intrapresa un'opera di riedificazione della chiesa e dell'antico ospizio. Con una bolla di papa Gregorio XIII del 1\u00ba maggio 1579 l'ospizio fu mutato in collegio ecclesiastico per giovani studenti della nazione inglese, l'odierno Venerabile Collegio Inglese, affidato ai Gesuiti. Personalit\u00e0 del mondo anglosassone furono ospiti nel collegio, tra cui Thomas Cromwell, conte di Essex, nel 1514, il cardinale Reginald Pole nel 1534, il poeta John Milton nel 1636. Tra il 1581 ed il 1584 Niccol\u00f2 Circignani, detto il Pomarancio, affresc\u00f2 le pareti della biblioteca sopra la chiesa, con le storie di santi e martiri inglesi.\nNello \"Stato temporale\" delle chiese di Roma del 1661 l'edificio sacro \u00e8 cos\u00ec descritto:\nTra il 1680 ed il 1685 il cardinale Thomas Howard fece ristrutturare la chiesa ed il collegio; in questa occasione fu aggiunta la torre dell'orologio di ispirazione borrominiana.\nCon l'occupazione francese di Roma, il complesso fu trasformato in caserma. Solo nel 1818 ritorn\u00f2 all'antica destinazione d'uso, ma necessitava di un generale restauro. La chiesa fu oggetto di un radicale intervento di restauro: la prima pietra fu posta il 6 febbraio 1866 ed il nuovo edificio fu riaperto al culto nel 1888. Alla direzione dei lavori si susseguirono tre architetti: Luigi Poletti, Pietro Camporese il Giovane e, dal 1873, Virginio Vespignani; venne demolita l'abside quadrangolare, sostituita da una parete fondale piana, e fu realizzata una nuova facciata su via di Monserrato, in stile neomedioevale. Due pale d'altare delle navate minori - una \"Immacolata\" e una \"Apparizione del Sacro Cuore ad Anna Maria Javouhey\" - sono state dipinte da Silverio Capparoni. \nDescrizione.\nSu via di Monserrato insiste il muro perimetrale destro della chiesa, diviso in due sezioni da una serie di archetti pensili, realizzato su progetto di Pietro Camporese il Giovane. In esso si aprono: il portale laterale, in stile neoromanico; una trifora; una serie di oculi, che danno luce alla navata destra; e una di finestre, che illuminano il matroneo.\nL'interno della chiesa \u00e8 a tre navate, precedute da un endonartece, e con un matroneo, che corrisponde in parte all'antico locale adibito a biblioteca. Le pareti delle navate e del matroneo sono dipinte con pitture a tempera, realizzate prima del 1888, raffiguranti storie dell'Inghilterra cattolica. Lo stesso soggetto \u00e8 espresso nelle vetrate degli oculi della navata destra; in 16 clipei sono inoltre raffigurati santi inglesi. Nel matroneo si ripetono le 34 storie dei santi e martiri inglesi del Pomarancio, andate perdute, ma ricordate da incisioni di Giovan Battista Cavalieri (1583).\nNella chiesa sono presenti alcune delle opere che ornavano la precedente chiesa cinquecentesca. Tra questi si ricordano:\nNel soffitto della cappella del Sodalizio di Nostra Signora, che si trova nel complesso del collegio inglese, vi \u00e8 un affresco raffigurante l\"'Assunzione\", attribuito ad Andrea Pozzo (1701).\nNella chiesa vi sono due organi a canne: sul matroneo in controfacciata si trova l'organo Tamburini \"opus 89\", costruito nel 1925, dotato di 27 registri su due manuali e pedale con sistema multiplo; a pavimento, invece, \u00e8 un organo a cassapanca realizzato da Kenneth Tickel nel 2007 (\"opus 61\"), con tre registri."}
{"id": "1849086", "revid": "729019", "url": "https://it.wikipedia.org/wiki?curid=1849086", "title": "Histadrut", "text": "L'Histadrut (, \"HaHistadrut\"), o per intero \"HaHistadrut haKlalit shel haOvdim beEretz Israel\" (, letteralmente \"La Federazione Generale dei Lavoratori in Terra d'Israele\"), fu l'organizzazione sindacale sionista dei lavoratori ebrei della Palestina mandataria ed \u00e8 tuttora la principale organizzazione sindacale nello Stato di Israele.\nNacque con lo scopo di proteggere gli interessi degli operai e in tutto il periodo compreso fra le due guerre mondiali ag\u00ec sotto la guida politica della sinistra sionista.\nDopo l'indipendenza dello Stato d'Israele, nel 1948, grazie alla sua stretta collaborazione con le istituzioni israeliane, ha ottenuto il riconoscimento di importanti diritti per i lavoratori, quali il diritto all'organizzazione, allo sciopero e quello ad una pensione di anzianit\u00e0.\nGrazie ai suoi circoli, seminari e organi di stampa mantiene la sua politica centrale all'interno delle istituzioni israeliane."}
{"id": "1849089", "revid": "1437331", "url": "https://it.wikipedia.org/wiki?curid=1849089", "title": "Stefano Alleva", "text": "Biografia.\nNato a Milano nel 1963, comp\u00ec gli studi superiori classici presso la Scuola navale militare \"Francesco Morosini\" di Venezia; dopo la laurea in Lettere moderne con indirizzo Scienza della comunicazione all'Universit\u00e0 Cattolica del Sacro Cuore di Milano e il servizio militare, trascorse un periodo di studi negli Stati Uniti durante il quale si perfezion\u00f2 in produzione a New York e regia ed elaborazione immagini a Chicago.\nNel periodo statunitense si dedic\u00f2 anche alla produzione e all'allestimento di opere teatrali; vanta anche un'esperienza nello staff di Brian De Palma come assistente volontario della troupe di Chicago impegnata nella lavorazione del film \"Gli intoccabili\".\nTra la fine degli anni ottanta e novanta si occup\u00f2 di aiuto regia e produzione, sia in Italia che, ancora, negli Stati Uniti.\nCome regista inizi\u00f2 con il documentario (il primo, del 1987, fu il film ufficiale della Stramilano di quell'anno); in televisione diresse per la Rai episodi delle prime due stagioni di \"Un medico in famiglia\" (1997-1998), due stagioni di \"Un posto al sole\" (1998-1999) e 12 episodi tra la terza e la quinta stagione de \"La squadra\" (2002-2004).\nPer Canale 5 fu regista in sei puntate della seconda stagione di \"Elisa di Rivombrosa\" (2004-2005) e dell'intero \"spin-off\" \"La figlia di Elisa - Ritorno a Rivombrosa\" (2006-2007).\nHa curato anche regie e laboratori teatrali in collaborazione con sua moglie, l'attrice Ewa Spadlo; per il cinema ha diretto \"Affari di famiglia, una commedia nera in tre atti\", presentato a Spoleto il 20 aprile 2010."}
{"id": "1849092", "revid": "76963", "url": "https://it.wikipedia.org/wiki?curid=1849092", "title": "Karen Malina White", "text": "Ha recitato nel telefilm \"I Robinson\" nel ruolo di Charmaine Brown, amica della cugina Pam (Erika Alexander). Karen Malina White lavora principalmente come interprete dividendosi spesso tra cinema e televisione."}
{"id": "1849095", "revid": "287204", "url": "https://it.wikipedia.org/wiki?curid=1849095", "title": "Marcin Gortat", "text": "Biografia.\n\u00c8 figlio di Janusz Gortat, pugile che ottenne per 2 volte la medaglia di bronzo alle Olimpiadi nel 1972 e nel 1976, mentre sua madra Alicja giocava a pallavolo.\n\u00c8 soprannominato \"Polish Machine\".\nCaratteristiche tecniche.\nGiocava come centro e brillava soprattutto nella metacampo difensiva grazie ai piedi veloci che gli permettevano di muoversi bene nello stretto, mentre nella metacampo offensiva a Washington ha avuto un'ottima intesa con John Wall nei pick and roll in cui era un ottimo bloccante.\nCarriera.\nInizi.\nDopo avere giocato a calcio fino a 17 anni giocando come portiere, per poi dedicarsi alla pallacanestro. Ha militato per 3 anni nei Cologne 99ers in Germania prima di effettuare il salto in NBA.\nOrlando Magic (2007-2010).\nAl Draft NBA 2005 viene scelto alla 57\u00aa chiamata dai Phoenix Suns, che la sera stessa lo hanno ceduto agli Orlando Magic, che lo metteranno sotto contratto il 2 agosto 2007.\nIl 20 novembre 2007 viene assegnato agli Anaheim Arsenal, in D-League, venendo richiamato il successivo 2 dicembre. Il 1\u00ba marzo 2008 fa il suo debutto in NBA con la maglia degli Orlando Magic contro i New York Knicks. A fine della stagione 2007-08 ha disputato 14 partite, di cui 8 nei play-off. Il 16 aprile 2008, durante l'ultima partita della stagione 2007-2008, gioca 28 minuti, segnando 12 punti e 11 rimbalzi nella vittoria per 103-83 contro i Washington Wizards.\nIl 15 dicembre 2008, partendo titolare per l'infortunio di Dwight Howard, gioca 28 minuti segnando 16 punti e 13 rimbalzi. Il 13 aprile 2009, partendo nuovamente titolare per l'infortunio di Howard, gioca 43 minuti, segnando 10 punti e un \"career-high\" di 18 rimbalzi. Il 30 aprile 2009 disputa la sua prima gara da titolare ai play-off, in gara-6 contro i Philadelphia 76ers, sostituendo Howard, che era stato sospeso per il suo comportamento in gara-5. Con i suoi 11 punti e 15 rimbalzi aiuter\u00e0 i Magic a sconfiggere i Sixers e a chiudere la serie sul 4-2. I Magic sarebbero arrivati fino alle finali, facendo diventare Gortat il primo polacco a disputare le finali NBA.\nL'8 luglio 2009, free agent con restrizioni, firma con i Dallas Mavericks un contratto quinquennale a 34 milioni di dollari. Il 13 luglio 2009 i Magic pareggiano per\u00f2 l'offerta impedendogli di trasferirsi ai Mavericks. Gortat esprimer\u00e0 in seguito il suo disappunto, in quanto ai Magic avrebbe giocato come riserva di Howard, mentre ai Mavericks avrebbe avuto l'opportunit\u00e0 di giocare titolare.\nPhoenix Suns (2010-2013).\nIl 18 dicembre 2010 viene ceduto insieme a Vince Carter, Micka\u00ebl Pi\u00e9trus, una scelta al primo giro al draft 2011 (che sarebbe poi stato Nikola Miroti\u0107) e 3 milioni di dollari ai Phoenix Suns (squadra che lo ha scelto nel 2005) per Hidayet T\u00fcrko\u011flu, Jason Richardson ed Earl Clark. A causa del fatto che la maglia numero 13, gi\u00e0 indossata ai Magic e durante i suoi primi anni di carriera, era gi\u00e0 indossata da Steve Nash, Gortat sceglie di indossare la maglia numero 4. Durante il suo primo anno con i Suns, Gortat aumenta il suo minutaggio, venendo in seguito promosso a titolare al posto di Robin Lopez.\nDurante la stagione 2011-12 mantiene una media di 15,4 punti e 10,0 rimbalzi a partita. \u00c8 stato inoltre l'unico giocatore dei Suns a disputare tutte le partite di stagione regolare da titolare. \u00c8 stato inoltre l'unico centro insieme a Dwight Howard, Andrew Bynum e DeMarcus Cousins ad avere una doppia doppia di media a partita durante quella stagione. Il 7 novembre 2012 segna 23 punti, 10 rimbalzi e un \"career-high\" di 7 stoppate nella vittoria per 117-110 contro gli Charlotte Bobcats.\nWashington Wizards (2013-2018).\nIl 25 ottobre 2013 viene ceduto insieme a Shannon Brown, Malcolm Lee e Kendall Marshall ai Washington Wizards in cambio di Emeka Okafor e una scelta protetta al primo giro al draft 2014. Il 27 febbraio 2014 realizza un career-high di 31 punti, con 12 rimbalzi e 4 stoppate, in una vittoria per 134-129 al terzo tempo supplementare contro i Toronto Raptors.\nIl 2 luglio 2014 rinnova il suo contratto con i Wizards, firmando un quinquennale da 60 milioni di dollari.\nLos Angeles Clippers (2018-2019).\nIl 27 giugno 2018, Gortat viene ceduto ai Los Angeles Clippers in uno scambio che ha coinvolto anche Austin Rivers. Nonostante fosse il centro titolare della franchigia il 7 febbraio 2019 viene tagliato."}
{"id": "1849097", "revid": "2125696", "url": "https://it.wikipedia.org/wiki?curid=1849097", "title": "Chiesa di Santa Lucia del Gonfalone", "text": "La chiesa di Santa Lucia del Gonfalone \u00e8 un luogo di culto cattolico di Roma, situato nel rione Regola, in via dei Banchi Vecchi.\nStoria.\nNel XIV secolo la chiesa era chiamata \"Santa Lucia nuova\", come \u00e8 attestato da alcuni documenti del 1352 e del 1371, per distinguerla dalla chiesa di Santa Lucia vecchia, presso il Tevere (vedi l'Oratorio del Gonfalone). Ma quella denominazione era contemporanea con quella di \"Santa Lucia in Pescivoli\", oppure \"della chiavica\". L'Armellini ritiene che la chiesa possa risalire alla fine del XIII e l'inizio del XIV secolo. Essa fu poi riedificata nel 1511 ed affidata all'Arciconfraternita del Gonfalone; sub\u00ec successivi restauri nel 1603, nel 1764 ad opera di Marco David e nel 1866. Fu in quest'ultima occasione che Francesco Azzurri decor\u00f2 il suo interno.\nDescrizione.\nLa facciata, a salienti, presenta una suddivisione, tramite un alto cornicione, in due fasce orizzontali sovrapposte, con in quella inferiore il portale, sormontato da un frontone sorretto da due semicolonne composite, e in quella superiore, al centro, un finestrone.\nL'interno della chiesa \u00e8 a navata unica terminante con abside e con tre cappelle per lato, si possono ammirare, in particolare, la tavola del Cinquecento raffigurante la \"Madonna del Gonfalone\", ed un \"Crocifisso ligneo\" anch'esso del XVI secolo. Nel corso dei restauri del 1863-1866, Cesare Mariani ritrov\u00f2 Francesco Azzurri e si stacc\u00f2 definitivamente dai modi della scuola di Minardi, dipingendo tutta la decorazione ad affresco e le tre scene con \"La visione di san Bonaventura\", \"Sisto V benedice gli schiavi riscattati in Barberia\" e \"Il giuramento di Giovanni Cerrone\" in uno stile definito dai contemporanei \u00abmichelangiolesco\u00bb per la \u00abdisinvoltura del disegno\u00bb e l'\u00abampiezza della composizione\u00bb.\nNella chiesa sono presenti quattro opere di arte sacra contemporanea. Nella prima cappella a sinistra sono collocate le pale d\u2019altare dedicate al \"Beato Pier Giorgio Frassati\" (1999) dipinta da Carlo Bertocci e a \"Sant\u2019Antonio Maria Claret\" (2004) dipinta da Franco Giletta. Nella prima cappella a destra \u00e8 collocata la pala d\u2019altare dedicata ai \"Martiri di Barbastro\" (2000) opera di Stefania Fabrizi. Nella terza cappella a destra \u00e8 collocata la pala d\u2019altare \"The Little King\" (2003) dipinta da John Kirby. \nSulla cantoria alla destra dell'abside, si trova l'organo a canne, costruito nel 1882 da Nicola Morettini. Lo strumento, interamente racchiuso all'interno di una sobria cassa lignea in stile neoclassico, \u00e8 a trasmissione meccanica e dispone di 28 registri (diversi dei quali con spezzatura Bassi/Soprani) su due manuali e pedale."}
{"id": "1849103", "revid": "1345938", "url": "https://it.wikipedia.org/wiki?curid=1849103", "title": "Ser\u00f2", "text": "Ser\u00f2 (\"Se\u00f2\" in dialetto locale) \u00e8 una frazione di circa 100 abitanti del comune di Zignago, nella val di Vara in provincia della Spezia. Borgo di origini medievali \u00e8 posto a circa 575 m s.l.m. con una spettacolare vista sull'interna val di Vara e scorci che arrivano sino alle Alpi Apuane e al vicino mar Ligure (Golfo della Spezia).\nLe case sono poste a corte di una piazza su cui si affaccia la locale chiesa parrocchiale intitolata a San Martino, il cui restauro \u00e8 terminato nel 2008.\nMonumenti e luoghi d'interesse.\nReperti archeologici.\nIn localit\u00e0 Nov\u00e0, vicino a Ser\u00f2, \u00e8 stata ritrovata il 29 dicembre 1827 la prima statua stele lunigianese, che \u00e8 stata oggetto di numerosi studi, soprattutto per la presenza dell'antica iscrizione \"\ud800\udf0c\ud800\udf04\ud800\udf06\ud800\udf21\ud800\udf0d\ud800\udf04\ud800\udf0c\ud800\udf21\ud800\udf11\ud800\udf21\ud800\udf14\", traslitterato in caratteri latini \"MEZVNEMVSVS\", che secondo gli storici potrebbe derivare dall'antica lingua ligure.\nLa stele \u00e8 attualmente conservata presso il Museo di archeologia ligure di Genova Pegli."}
{"id": "1849108", "revid": "17127670", "url": "https://it.wikipedia.org/wiki?curid=1849108", "title": "Dj-set", "text": ""}
{"id": "1849117", "revid": "289247", "url": "https://it.wikipedia.org/wiki?curid=1849117", "title": "Hockey su prato alle olimpiadi estive 2008", "text": ""}
{"id": "1849122", "revid": "1882588", "url": "https://it.wikipedia.org/wiki?curid=1849122", "title": "Cubismo orfico", "text": "Il cubismo orfico (od orfismo) \u00e8 un movimento pittorico sviluppatosi in Francia nei primi anni del 1910.\nStoria.\nIl movimento deve il suo nome allo scrittore e critico francese Guillaume Apollinaire, che lo aveva scelto per definire il gruppo di artisti chiamati Section d'Or, su suggerimento di Jacques Villon. Tra loro vi erano anche i suoi fratelli, Raymond Duchamp-Villon e Marcel Duchamp, e, inoltre, Roger de La Fresnaye, Fernand L\u00e9ger, Marie Laurencin. Questa compagnia aveva l'obiettivo di rappresentare dei quadri che avessero rigorosi rapporti geometrici tenendo comunque conto della vitalit\u00e0 del colore presente in essi. \"Section d'Or\" fu anche il titolo della rivista che crearono e del Salon col quale esordirono a Parigi nel 1912.\nQuesti artisti erano soliti riunirsi nella casa parigina di Jacques Duchamp, sita nel sobborgo di Puteaux. Tutti avevano sviluppato una visione del cubismo diversa da quella del cosiddetto gruppo di Montmartre (rappresentato principalmente da Picasso e Braque): le composizioni incominciarono ad essere completamente create dal pittore e non tratte dalla realt\u00e0, il colore torn\u00f2 parte essenziale del dipinto, non pi\u00f9 finalizzato alla mera scomposizione dei volumi.\nFranti\u0161ek Kupka, pittore ceco, fu uno dei maggiori esponenti della pittura astratta e dell'orfismo.\nInfluenze.\nIl cubismo orfico influenzer\u00e0 il movimento futurista, soprattutto per quel che riguarda il movimento, la velocit\u00e0, e le nuove tecniche pittoriche basate sulla simulazione della cronofotografia (in quegli stessi anni Giacomo Balla stava facendo sperimentazioni fondamentali in tal senso).\nIn realt\u00e0 il Futurismo compare prima nel 1909 con il dinamismo simultaneo, \u00e8 il Cubismo orfico a sviluppare le idee futuriste, ma dopo il 1909."}
{"id": "1849124", "revid": "125453630", "url": "https://it.wikipedia.org/wiki?curid=1849124", "title": "The Beloved", "text": "The Beloved sono un gruppo musicale britannico di musica pop rock/new wave, inizialmente, e dance elettronica/synthpop/acid house ed electropop o technopop (gli ultimi due termini utilizzati, rispettivamente, nel Nuovo Millennio e negli anni novanta, a indicare il medesimo genere di musica elettronica - cfr. la voce elettropop), successivamente. Dal 1986, come quartetto, come duo maschile, oppure come duo misto, hanno inciso dischi per le seguenti etichette: Flim Flam, Atlantic, Warner Bros., EastWest e WEA.\nBiografia.\nL'originale annuncio di Jon Marsh sulle riviste di settore.\nNel 1983, Jon Marsh mette un annuncio sulle riviste musicali, in cui scrive:\nMi chiamo Jon Marsh, membro fondatore dei Beloved. Se anche voi volete fare qualcosa di grandioso, vediamoci esattamente fra tre anni, alle 11 esatte di mattina, al Diana's Diner, o il locale che sar\u00e0 al suo posto, a Covent Garden, Londra, WC2.\nIl quartetto Jon/Steve/Tim/Guy: \"Where It Is\" e il successo \u00abindie\u00bb.\nAll'incontro nel 1986, si presenta Steve Waddington, laureatosi all'Universit\u00e0 di Cambridge, e i due formano il nucleo originario della band, a cui si aggiunge Tim Havard: il primo nome del gruppo \u00e8 Journey Through. L'organico viene completato poco dopo da Guy Gausden e la band assume il nome The Beloved. Originariamente, il quartetto ha un sound basato sulla chitarra, ma inizia ben presto a utilizzare la batteria elettronica ed elementi dance. A tratti, i quattro presentano delle sonorit\u00e0 simili a quelle dei New Order e una panoramica esauriente di questa fase della loro carriera si trova sul primo album di studio, \"Where It Is\", che pu\u00f2 essere meglio descritto come una compilation di materiale precedentemente edito, consistente in singoli e relativi lati B, riuiniti in un unico long playing. Il disco comprende i primi 45 giri, \"A Hundred Words\", \"This Means War\", \"Happy Now\" e il doppio lato A \"Surprise Me\"/\"Forever Dancing\", tutti pubblicati tra 1986 e 1987, tutti contenuti su \"Where It Is\" e tutti entrati nella Top 30 della classifica britannica indie, anche se nessuno di questi primi singoli entra nella UK Top 75.\nIl duo Jon/Steve: \"Happiness\", \"Blissed Out\", i primi successi in UK e all'estero.\nDopo essersi ridotti a un duo, formato dai soli Marsh e Waddington, iniziano a sperimentare le nuove sonorit\u00e0 dance. Il primo risultato \u00e8 costituito, nel 1988, da un altro doppio singolo, \"Loving Feeling\"/\"Acid Love\", che indica la nuova direzione, ma non riesce comunque a piazzarsi nelle chart. Sempre nel 1988, esce invece il singolo della svolta, intitolato \"The Sun Rising\", che prima diventa un successo nelle discoteche e poi entra finalmente nella classifica britannica, arrivando fino al Numero 26, nel settembre del 1989. \"The Sun Rising\" comprende un campionamento di \"O Euchari\" di Emily Van Evera, un \"sample\" utilizzato anche dalla band degli Orbital nel brano \"Belfast\". A questo primo vero successo su scala nazionale, segue il secondo album, \"Happiness\", il primo e unico 33 giri come duo e il primo interamente composto da brani inediti, pubblicato nel 1990, da cui viene estratto subito un altro singolo, \"Hello\", che diventa un altro successo, anche internazionale, raggiungendo il Numero 19 nella madrepatria. Questa canzone si distingue per un testo particolarissimo, quasi tutto costituito da nomi di persone, reali o fittizie, gruppi o istituzioni, che rappresentano le influenze pi\u00f9 importanti e disparate della band (dalla religione con San Pietro e San Paolo, alla musica con Kym Mazelle, passando per la letteratura con Jeffrey Archer e i cartoni animati con \"I Flinstones\"). L'LP genera altri due 45 giri, \"Your Love Takes Me Higher\", che entra nella UK Top 40, e l'ultimo estratto, \"Time After Time\", che non va oltre lo status di hit minore in Regno Unito, fermandosi al Numero 48, ma diventa una delle loro canzoni pi\u00f9 famose al livello internazionale; in Italia, per esempio, \"Happiness\" comincia a vendere proprio dopo l'uscita su singolo di \"Time After Time\", tuttora trasmessa alle radio.\nIl successo complessivo dell'album e dei quattro singoli spinge il gruppo a capitalizzare sui risultati ottenuti, incidendo e pubblicando un singolo inedito, \"It's Alright Now\", che pur non riuscendo a entrare nella Top 40, fermandosi al Numero 46 nel Regno Unito, svolger\u00e0 un importante ruolo nella promozione di un intero album di remix, intitolato \"Blissed Out\", pubblicato nel 1991, che costituisce per lo pi\u00f9 una versione estesa e rimodellata di \"Happiness\", come suggerisce il legame tra i titoli dei due lavori (\"happiness\" significa infatti \u00abfelicit\u00e0\u00bb, mentre \"blissed out\" \u00e8 un neologismo ricavato sulla parola \"bliss\", \u00abbeatitudine\u00bb, traducibile come \u00abcompletamente estasiati\u00bb). Quasi tutte le canzoni del secondo album ricompaiono qui, in una o pi\u00f9 versioni remixate, compresa una versione alternativa di \"It's Alright Now\", sottotitolata \u00abBack to Basics\u00bb, con l'arrangiamento appunto ridotto all'osso, e alcuni brani strumentali inediti. Il lavoro esce in 3 diverse edizioni, pi\u00f9 o meno estese, a seconda del formato, con la cassetta che ne costituisce la versione pi\u00f9 ricca: l'LP in vinile, il pi\u00f9 breve, comprende 8 brani, il CD ne presenta 11 e l'MC ne include ben 16. Attualmente, l'unica ancora disponibile \u00e8 ovviamente la versione in compact disc, mentre le altre due, soprattutto quella in vinile, sono diventate delle rarir\u00e0 introvabili e molto ricercate dai collezionisti.\nIl duo Jon/Helena: \"Sweet Harmony\", \"Conscience\", \"X\" e il grande successo internazionale.\n\"It's Alright Now\" e \"Blissed Out\" rappresentano gli ultimi lavori dell'epoca realizzati da Jon insieme a Steve, solo di recente tornati a collaborare, anche se i frutti di questo lavoro sono tuttora inediti. Infatti, nel 1993, Waddington lascia il gruppo e viene sostituito dalla moglie di Jon, Helena Marsh, che allora lavorava per la casa di moda parigina Comme des Gar\u00e7ons, per le registrazioni del terzo album di studio, \"Conscience\". I brani del nuovo disco sono tutti composti da marito e moglie, ma Helena compare raramente nei video e nelle esibizioni \"live\" e promozionali del gruppo, anche se \u00e8 una presenza fissa nelle interviste sulle riviste musicali e sulle foto pubblicitarie, dove traspare la sua eterea bellezza. La band incontra qualche difficolt\u00e0 relativamente al videoclip girato per il primo singolo, \"Sweet Harmony\", che ritrae Marsh completamente nudo, in mezzo a un gruppo di donne, anch'esse nude (ma le riprese e le posture caste fanno in modo di non mostrare nulla che possa far incappare il video in una censura spietata). Tra le protagoniste in deshabill\u00e9 di questa clip, c'\u00e8 la presentatrice TV britannica Tess Daly. A quest'epoca, il nome del gruppo perde l'articolo determinativo iniziale \"The\" dal nome ufficiale, diventando semplicemente Beloved (anche se si registreranno ulteriori oscillazioni, sia a seconda dei periodi che nei diversi paesi, privilegiando, pi\u00f9 o meno indifferentemente, ora l'una ora l'altra forma). \"Sweet Harmony\", utilizzata originariamente per promuovere la seconda stagione della popolare serie TV statunitense \"Melrose Place\" in alcuni paesi europei, tra cui l'Italia, viene utilizzata da allora anche per la pubblicit\u00e0 del grande magazzino anglo-irlandese Homebase.\nAnche se il video \u00e8 considerato da molti il primo a ritrarre Jon Marsh nudo per la prima volta in pubblico, non \u00e8 in realt\u00e0 cos\u00ec. All'enorme successo ottenuto dall'album del 1990 era segu\u00ecta infatti, nel 1991, una raccolta in VHS, con tutti i videoclip realizzati per i quattro singoli di \"Happiness\", contenente anche una traccia video finale nascosta, dove \u00e8 possibile vedere Jon che fa apertamente l'amore con la sua ragazza di allora, sulle note di un lungo extended remix di una traccia tratta da \"Blissed Out\". Mentre \"Sweet Harmony\" diventa in assoluto la pi\u00f9 grande hit internazionale per il gruppo, raggiungendo il Numero 8 nel Regno Unito, nel gennaio 1993, le altre quattro tracce estratte dall'album \"Conscience\", pubblicate su tre singoli, uno dei quali doppio lato A, non riescono a eguagliare quel successo, con \"Celebrate Your Life\"/\"You've Got Me Thinking\" che raggiunge il Numero 23, \"Outer Space Girl\" che non va oltre il Numero 38, e l'ultimo singolo, \"Rock to the Rhythm of Love\", che non entra nemmeno in classifica. Quest'ultimo brano viene eseguito dal vivo durante il Gay Pride svoltosi a Londra nel 1994, durante le ore pomeridiane di un concerto iniziato la mattina presto e chiuso a tarda notte da Boy George. Il cantante storico dei Culture Club, all'interno del suo progetto parallelo Jesus Loves You, viene considerato, proprio insieme a Jon Marsh e al suo gruppo, come uno degli iniziatori della cosiddetta rivoluzione dance dei primi anni novanta. Non a caso, molti dei musicisti che hanno dato vita ai Jesus Loves You ricompaiono, poco dopo, proprio su \"Conscience\", a cui collabora anche un vero e proprio genio dell'elettronica, Robert Fripp, che si occupa dei suoni dell'intero disco.\nDopo \"Conscience\", nel 1996 esce un quarto album di studio, intitolato \"X\", con una copertina piuttosto interessante, in linea con il breve titolo del lavoro (che molti chiamano per\u00f2 \"The Beloved X\", visto il titolo, molto comune, per distinguere questo album dai molti omonimi), in cui una fotografia realizzata al computer ritrae la parte destra del volto di Jon, la parte sinistra del volto di Helena e un'immagine centrale che risulta dalla fusione dei due volti in uno solo, con i tratti salienti dei due coniugi. Anche se l'album sale fino al Numero 25 in Gran Bretagna, producendo tre singoli, soltanto il primo, \"Satellite\", riesce a entrare nella Top 20, raggiungendo il Numero 19, mentre il secondo, rappresentato dalla traccia di apertura del long playing, \"Deliver Me\", non entra nemmeno in classifica, e il terzo, \"Ease the Pressure\", non ce la fa a piazzarsi nella UK Top 40, fermandosi al Numero 43. Mentre quest'ultimo singolo rappresenta l'ultimo piazzamento della band nella classifica britannica con un singolo inedito, l'album \"X\" costituisce l'ultimo album di inediti di studio del gruppo a tutt'oggi.\nGli anni d'inattivit\u00e0, le raccolte, DJ Jon e il ritorno nel Nuovo Millennio.\nI singoli dei Beloved continuano di fatto a essere remixati e la band non si \u00e8 ufficialmente mai sciolta, anche perch\u00e9 i due coniugi continuano a essere felicemente sposati, ma Jon Marsh, da una decina d'anni, si \u00e8 per lo pi\u00f9 concentrato sulla sua fiorente carriera di DJ, oltre che ad allevare la sua giovane famiglia, due cose che hanno coinvolto moltissimi altri colleghi, con Boy George che \u00e8 forse l'esempio pi\u00f9 illustre della prima occupazione, mentre sono troppi quelli che dovrebbero essere menzionati riguardo alla seconda.\nDurante questi lunghi anni di silenzio, sono uscite soltanto due compilation di brani del gruppo, con la seconda che non \u00e8 che la ristampa della prima. La prima raccolta, promossa da un remix di \"The Sun Rising\" (che ha raggiunto il Numero 31, soltanto 5 posizioni pi\u00f9 in basso dell'originario singolo del 1989, rappresentando il loro ultimissimo piazzamento in assoluto nella classifica britannica a tutt'oggi), intitolata \"Single File\", \u00e8 stata pubblicata nel 1997, soltanto un anno dopo l'uscita di \"X\". La seconda collection \u00e8 invece pi\u00f9 recente, essendo uscita nel 2005, con il titolo del loro primo singolo di successo, \"The Sun Rising\". Come accennato, Jon ha collaborato con uno dei membri originari della band, Steve Waddington, e con altri su nuovo materiale, anche se si tratta di un lavoro ancora in corso nel giugno del 2008. Gli ultimi due brani inediti del gruppo, \"With You\" e \"Timeslip\", risalgono entrambi al 2000, mentre un nuovo album sarebbe previsto entro la fine del 2008. Questo si vociferava nel 2007, due anni dopo la seconda raccolta.\nDiscografia.\nLe posizioni in classifica sono quelle ufficiali relative alla Classifica Britannica dei Singoli e alla Classifica Britannica degli Album, tranne quelle contrassegnate con *, che si riferiscono invece alla UK Indie Chart, cio\u00e8 la classifica britannica delle etichette indipendenti. Per le date di pubblicazione e le posizioni esatte di album e singoli, si possono consultare la fonte cartacea ufficiale rappresentata da \"The Guinness Book of British Hit Singles and Albums\" e quella in rete, altrettanto ufficiale, costituita dalla \"UK Top 40 Hit Database\"."}
{"id": "1849130", "revid": "6923", "url": "https://it.wikipedia.org/wiki?curid=1849130", "title": "Iveco 343", "text": ""}
{"id": "1849132", "revid": "729019", "url": "https://it.wikipedia.org/wiki?curid=1849132", "title": "Myasishchev M-18", "text": "Il nome Myasishchev M-18 si riferisce al progetto di un bombardiere strategico sovietico, sviluppato dalla fine degli anni sessanta a partire dagli studi relativi alla quarta configurazione del Myasishchev M-20. Il progetto pass\u00f2 poi sotto la responsabilit\u00e0 dell'OKB Tupolev, confluendo in quello che sarebbe poi diventato il Tupolev Tu-160.\nStoria.\nSviluppo.\nAlla fine degli anni sessanta, il progettista Vladimir Michajlovi\u010d Mjasi\u0161\u010dev chiese di entrare nel concorso, indetto dall'aviazione sovietica, per un bombardiere strategico ad elevate prestazioni. La sua proposta, chiamata \u201cmodello 18\u201d (o M-18), doveva molto agli studi condotti in precedenza sul bombardiere M-20, ed in particolare sulla quarta configurazione che era stata ipotizzata per quest'ultimo. Gli studi furono autorizzati ufficialmente il 15 settembre 1969.\nAl fine di una migliore organizzazione del lavoro, Mjasi\u0161\u010dev decise di coinvolgere anche altri centri di ricerca, ed in particolare lo TsAGI. Il progetto finale aveva per oggetto un aereo supersonico con ala a geometria variabile, in grado di competere efficacemente per il concorso del nuovo bombardiere strategico. In particolare, nel 1972, venne riconosciuto migliore degli altri progetti simili, come il Sukhoi T-4MS ed un progetto Yakovlev. Tuttavia, i vertici dell'aviazione decisero diversamente: il progetto del nuovo bombardiere sarebbe stato portato avanti dall'OKB Tupolev, per la maggiore esperienza che aveva questa in questo genere di velivoli.\nIl risultato finale di tutto il programma fu il Tupolev Tu-160, che entr\u00f2 in servizio nell'aprile 1987 con il nome in codice NATO di Blackjack. Molti elementi dell'originario M-18 di Mjasi\u0161\u010dev sono stati ripresi su questo aereo, il cui progetto preliminare (basato sul Tu-144 civile) si era rivelato inefficace.\nDescrizione tecnica.\nSecondo i progettisti, il nuovo aereo avrebbe dovuto essere in grado di penetrare in profondit\u00e0 nel territorio nemico, volando per lunghe distanze a velocit\u00e0 subsoniche, oppure a velocit\u00e0 supersoniche alla quota di 20.000 metri ma coprendo distanze minori. Inoltre, avrebbe dovuto essere in grado di operare anche ad altezze nell'ordine dei 300-500 metri, in modo da sopprimere le difese nemiche fino ad una profondit\u00e0 di 2.000\u00a0km.\nL'armamento avrebbe dovuto essere costituito da due missili aria superficie Kh-45, i cui studi erano in corso in quel periodo.\nUno degli elementi cruciali del progetto erano le ali, che furono oggetto di studi nella galleria del vento dello TsAGI. Il progetto finale, con ali a geometria variabile, era piuttosto simile nell'aspetto all'americano Rockwell B-1 Lancer. La sua linea era quindi piuttosto avanzata per l'epoca, ed infatti fu ritenuto molto pi\u00f9 avanzato dei contemporanei progetti Tupolev e Sukhoi."}
{"id": "1849134", "revid": "256896", "url": "https://it.wikipedia.org/wiki?curid=1849134", "title": "UECI", "text": ""}
{"id": "1849136", "revid": "7336", "url": "https://it.wikipedia.org/wiki?curid=1849136", "title": "Cascate del Dardagna", "text": ""}
{"id": "1849137", "revid": "256896", "url": "https://it.wikipedia.org/wiki?curid=1849137", "title": "IKUE", "text": ""}
{"id": "1849139", "revid": "287204", "url": "https://it.wikipedia.org/wiki?curid=1849139", "title": "Antropologia economica", "text": "Lantropologia economica \u00e8 una disciplina dell'antropologia che cerca di spiegare il comportamento economico umano attraverso l'antropologia e l'economia. \u00c8 esercitata dagli antropologi ed ha un complesso rapporto con l'economia. All'interno dell'antropologia economica ci sono tre paradigmi importanti: formalismo, sostantivismo e culturalismo.\nPi\u00f9 semplicemente l'antropologia economica studia la produzione, la distribuzione e la circolazione delle risorse materiali; \u00e8 bene sottolineare che le risorse non sono soltanto di tipo materiale ma anche di tipo simbolico (un sapere, una tecnica, un'ideologia politica o religiosa...), queste ultime costituiscono l'oggetto di studio privilegiato dell'antropologia politica.\nStoria.\nLe origini dell'antropologia economica sono piuttosto vaghe ma con sicurezza possiamo affermare che colui che diede un grande contributo alla nascita di questa disciplina, fu Karl Polanyi, un economista ungherese trasferitosi in Gran Bretagna nel 1940 per sfuggire ai nazisti, il quale sulla base degli studi antropologici di Bronis\u0142aw Malinowski (le forme di scambio cerimoniale kula delle isole Trobriand), Franz Boas (le cerimonie del potlatch degli indiani nordamericani del Pacifico) e Marcel Mauss (studio sul \"dono\" presso i M\u0101ori) elabor\u00f2 la sua teoria economica basata sul principio di reciprocit\u00e0.\nAntropologia economica e filosofia della condivisione.\nL'opera intitolata \"La grande trasformazione\", insieme ad altri lavori di ricerca di Polanyi e collaboratori, rappresenta una delle pi\u00f9 importanti critiche alla societ\u00e0 di mercato. Come altri studiosi prima di lui, il filosofo ungherese capovolge l'idea secondo cui il mercantilismo costituisce una tappa naturale nella storia delle societ\u00e0 umane. Dominati dalla competizione e dall'avidit\u00e0, la societ\u00e0 capitalistica e il libero mercato sarebbero destinati prima o poi a chiudersi con una crisi violenta. Egli mette in discussione le categorie di pensiero dell'economia neoliberista. Critica per esempio l'utilitarismo e l'avidit\u00e0 dell\"homo oeconomicus\", gi\u00e0 messo in discussione dalla sociologia di \u00c9mile Durkheim e Marcel Mauss, dall'antropologia di Marshall Sahlins, dalla psicoanalisi di Erich Fromm e Gregory Bateson.\nL'essere umano non viene considerato rapace e indomabile, creatura fatta di passioni e impulsi che spingono inesorabilmente a consumare. Generoso e capace di andare incontro ai bisogni dei suoi simili, l'uomo ha piuttosto smarrito il cammino che lo conduce verso relazioni pi\u00f9 giuste con i suoi simili, con l'ambiente che lo ospita, e verso una vita pi\u00f9 salutare e felice. Egli sarebbe attualmente incapace di valutare il mondo e le relazioni sociali secondo parametri diversi da quelli imposti e favoriti dal mercantilismo. \u00c8 divenuto vittima delle logiche del libero mercato, il quale ha saputo nel tempo favorire una precisa costruzione sociale nella quale \u00abapprendiamo come consumare e quale valore attribuire al nostro tempo, alla felicit\u00e0 e ai nostri simili\u00bb.\nPolanyi apre la strada a riflessioni successive, di natura economica e sociale, che confluiranno nelle varie prospettive della filosofia della condivisione. Questa corrente raggruppa attualmente studiosi di discipline diverse che, accomunati da un ripensamento dell'economia e della societ\u00e0 a partire da relazioni pi\u00f9 giuste, si richiamano a molte ricerche di antropologia economica. L'unit\u00e0 del genere umano, il mancato riconoscimento dei diritti fondamentali dell'uomo, l'impegno a prendersi cura degli altri, la critica al consumismo o l'idea secondo cui tutti devono poter beneficiare delle risorse naturali del pianeta nel rispetto dell'ambiente sono solo alcuni dei temi pi\u00f9 importanti nella riflessione di questa corrente di pensiero."}
{"id": "1849140", "revid": "1543377", "url": "https://it.wikipedia.org/wiki?curid=1849140", "title": "Arte fantastica", "text": "L'arte fantastica \u00e8 un genere d'arte. Tradizionalmente \u00e8 stato per lo pi\u00f9 ristretto al campo della pittura e dell'illustrazione, ma dagli anni settanta del XX secolo si \u00e8 esteso sempre di pi\u00f9 anche al campo della fotografia. \nL'arte fantastica esplora la fantasia, l'immaginazione, il sogno, le grottesche e strane visioni. Condivide spesso con il simbolismo la scelta di temi come la mitologia, l'occultismo e il misticismo, ed in genere cerca di descrivere la vita interiore.\nLa fantasia \u00e8 stata parte integrante di quest'arte fin dai suoi inizi, ma \u00e8 stata particolarmente importante nel manierismo, nell'arte romantica, nel simbolismo, nel surrealismo, nella corrente del realismo magico e nel lowbrow. \n&lt;br&gt;Al periodo \"manierista\" \u00e8 da ascrivere la realizzazione del Parco dei Mostri di Bomarzo, singolare esempio di scultura e di architettura fantastica. C'\u00e8 una profonda e stretta interazione con la letteratura fantasy.\nIn francese, il genere \u00e8 definito con il termine \"fantastique\", in inglese \"visionary art\", \"grotesque art\" o mannerist art. "}
{"id": "1849147", "revid": "729019", "url": "https://it.wikipedia.org/wiki?curid=1849147", "title": "Live in Europe (Rainbow)", "text": "Live in Europe '76 \u00e8 un album live del gruppo musicale hard rock e heavy metal dei Rainbow, pubblicato dalla Pet Rock Records il 26 marzo 1996.\n\u00c8 la riedizione di \"Live in Germany 1976\" con una diversa etichetta discografica."}
{"id": "1849150", "revid": "1243", "url": "https://it.wikipedia.org/wiki?curid=1849150", "title": "Ferrovia Ferrara-Cento-San Giovanni in Persiceto", "text": ""}
{"id": "1849152", "revid": "1543377", "url": "https://it.wikipedia.org/wiki?curid=1849152", "title": "Monolite Rudston", "text": "Il Monolite Rudston \u00e8 un monolite alto ben 7,6 metri ed \u00e8 il pi\u00f9 alto tuttora in piedi del Regno Unito. Si trova nel sagrato del villaggio di Rudston, East Riding of Yorkshire.\nStoria e descrizione.\nLa cava di pietra pi\u00f9 vicina, da dove il blocco di roccia possa essere stato estratto, si trova a circa 16 chilometri da dove resta il monumento. Vicino al grande megalito si trova anche un altro menhir pi\u00f9 piccolo, realizzato sempre dallo stesso tipo di roccia.\nLa chiesa normanna a cui appartiene il sagrato fu certamente costruita su un sito gi\u00e0 precedentemente considerato sacro, pratica molto comune nel passato; infatti il nome Rudston potrebbe derivare dal vecchio inglese \"Rood-Stane\", che si traduce pi\u00f9 o meno con \"Pietra - Crocevia\", ci\u00f2 che implica che il monumento fu convertito poi ad un uso cristiano.\nRoyston ha dichiarato che, nel 1861, durante i lavori di livellamento della chiesa, furono interrati 1,5 metri di monumento.\nSir William Strickland condusse delle ricerche sul monumento, alla fine del XVIII secolo, dalle quali concluse che la parte sepolta del menhir \u00e8 profonda quanto la parte emersa. In pi\u00f9 Strickland rinvenne molti teschi alla sua base, il che indica che probabilmente il sito fu un luogo sacrificale.\nSembra che l'apice del monolito sia rotto e che in origine il monumento fosse alto ben 8,5 metri. Nel 1773 l'apice fu rivestito con del piombo, ma poi tale copertura fu eliminata per poi essere riutilizzata ai giorni nostri.\nSul megalite si possono notare, su un lato solo, delle impronte fossilizzate di dinosauro che probabilmente costituirono un fattore molto importante nella scelta di realizzare tale opera.\nIl menhir \u00e8 molto slanciato, con due grandi facce piane, le quali sono rivolte verso l'asse sud-est, punto ove sorge il sole verso met\u00e0 inverso. Probabilmente, in passato, dal monolite si diramavano delle linee realizzate in terra che probabilmente erano correlate con altri monumenti preistorici della zona."}
{"id": "1849155", "revid": "125026795", "url": "https://it.wikipedia.org/wiki?curid=1849155", "title": "Aegean Airlines", "text": "Aegean Airlines (, ; ) \u00e8 la pi\u00f9 grande compagnia aerea greca per numero totale di passeggeri trasportati, per numero di destinazioni servite e per dimensione della flotta. \u00c8 membro dell'alleanza globale Star Alliance dal giugno 2010 ed opera servizi di linea e charter da Atene e Salonicco ad altre importanti destinazioni greche, cos\u00ec come un certo numero di destinazioni europee e mediorientali. La sua base principale \u00e8 l'Aeroporto Internazionale di Atene, con hub secondari presso l'Aeroporto Internazionale di Salonicco-Macedonia, l'Aeroporto Internazionale di Candia e l'Aeroporto Internazionale di Larnaca. Ha la sua sede centrale a Kifisi\u00e0, comune alla periferia Atene.\nNel 2009 ha trasportato 6,6 milioni di passeggeri superando per la prima volta il suo rivale Olympic Airlines, che trasport\u00f2 5.265.729 passeggeri. Nel 2010 Aegean Airlines ha trasportato 6,1 milioni di passeggeri, di cui il 50% stranieri.\nIl 21 ottobre 2012 Aegean Airlines ha annunciato di aver raggiunto un accordo per acquisire Olympic Air, in attesa di approvazione da parte dell'Antitrust della Commissione europea. Entrambe le compagnie continueranno ad operare sotto marchi distinti dopo l'acquisizione.\nAegean Airlines ha vinto, nel 2012, il premio come miglior compagnia aerea regionale europea (\"Best regional airline\") da parte della societ\u00e0 britannica Skytrax.\nStoria.\nInizi: 1987-2010.\nAegean Airlines venne fondata come Aegean Aviation nel 1987. Alle origini era specializzata nei servizi VIP e aeroambulanza. Il 17 febbraio 1992, \u00e8 diventata, per\u00f2, la prima compagnia aerea privata con licenza di operatore aereo greca. Dopo essere stata acquisita dal Vasilakis Group nel 1994, Aegean Aviation ha iniziato voli VIP da Atene verso tutto il mondo con i velivoli Learjet. Il nome di Aegean Airlines \u00e8 stato adottato con l'avvio dei servizi di trasporto passeggeri alla fine di maggio 1999.\nI Primi voli commerciali di Aegean furono i collegamenti tra Atene e Candia, nell'isola di Creta, e Salonicco con 2 BAe 146 nuovi di zecca, interamente di propriet\u00e0. Nel 1999 Aegean acquist\u00f2 Air Greece. Dopo un accordo di fusione tra Aegean Airlines e Cronus Airlines nel marzo 2001, la societ\u00e0 ha operato per un po' di tempo come Aegean Cronus Airlines fino a quando le due non vennero interamente integrate. Dal 2005, la compagnia aerea ha siglato una partnership con Lufthansa, offrendo ai suoi clienti la possibilit\u00e0 di aderire al programma fedelt\u00e0 Miles &amp; More e inserendo in alcuni dei suoi voli, oltre al codice di Aegean \"A3\", anche il codice di Lufthansa, \"LH\". Nel marzo 2006, Aegean Airlines ha inoltre siglato un accordo di collaborazione con TAP Portugal. Nel dicembre 2008, venne annunciata dalla compagnia una collaborazione con Brussels Airlines.\nNel 2009, Aegean Airlines ha iniziato accordi di codeshare con anche bmi oltre ai gi\u00e0 citati accordi con Brussels Airlines, Lufthansa e TAP Portugal. Fino a quel momento, la Aegean fu l'unica compagnia aerea al mondo di medio-grandi dimensioni a non avere alcun accordo di codeshare.\nLa compagnia aerea \u00e8 di propriet\u00e0 di Laskaridis Group (25,3%), Vassilakis Group (45,2%), Vassilis Konstantakopoulos (8,3%), D. Ioannou (8,1%), G. David (6,3%) e Piraeus Bank (5,9%) e, al 2009, aveva 2.300 dipendenti.\nIl 26 maggio 2009, chiede di poter aderire all'alleanza globale dei cieli Star Alliance in cui ne entrer\u00e0 ufficialmente a far parte il 30 giugno 2010.\nAcquisizione di Olympic Air: 2010-presente.\nNel febbraio 2010, iniziarono a circolare le prime voci riguardo ad un'eventuale fusione tra Aegean e Olympic Air. Il 22 febbraio 2010, Olympic Air e Aegean Airlines annunciarono di aver approvato la fusione tra loro. La nuova compagnia aerea avrebbe utilizzato il marchio e il logo di Olympic, dopo, per\u00f2, un periodo di transizione in cui entrambi i marchi aerei sarebbero stati usati in parallelo. Dopo il periodo di transizione il marchio Aegean avrebbe cessato di esistere. Ci si aspettava che la fusione sarebbe andata in porto e la nuova compagnia aerea sarebbe nata entro ottobre 2010.\nAegean ader\u00ec a Star Alliance a fine giugno 2010. L'intenzione era quella di far entrare la nuova compagnia in Star Alliance, nonostante che Olympic Air iniziato le procedure preliminari per l'adesione a SkyTeam. Star Alliance ha accolto favorevolmente la proposta di fusione, rilasciando una dichiarazione affermando che entrambe le compagnie si sarebbero incontrate presto per valutare le misure necessarie, al fine di garantire una transizione graduale dopo la fusione di Aegean Airlines e Olympic Air all'interno della rete Star Alliance.\nIl 26 gennaio 2011 l'Antitrust della Commissione europea ha bloccato la fusione tra le due compagnie, a causa di motivi concorrenziali. La Commissione ha dichiarato che la fusione avrebbe creato una situazione di \"quasi-monopolio\" nel trasporto aereo della Grecia, con la nuova compagnia aerea che controllerebbe oltre il 90% del mercato del trasporto aereo nazionale greco. La Commissione Europea ha inoltre dichiarato la sua convinzione che la fusione avrebbe portato a un aumento delle tariffe per quattro dei sei milioni di passeggeri greci ed europei che volano da e per Atene ogni anno, senza prospettive realistiche che si insedi una nuova compagnia aerea di dimensioni sufficienti che potrebbe entrare nel mercato per frenare i prezzi della nuova compagnia composta da Aegean e Olympic. Inoltre, il commissario Joaqu\u00edn Almunia ha dichiarato che la fusione avrebbe portato ad un aumento dei prezzi e la qualit\u00e0 inferiore di servizio anche per chi viaggi tra Atene e le isole. Entrambi i vettori proposero rimedi nel tentativo di placare le preoccupazioni, ma l'Unione europea ritenne che essi non fossero sufficienti a proteggere adeguatamente i viaggiatori e la facilit\u00e0 della concorrenza. Uno dei rimedi proposti dalle compagnie aeree fu la cessione di slot di decollo e d'atterraggio nelle fasce orarie principali negli aeroporti greci, ma la Commissione fece notare che gli aeroporti greci non soffrono la congestione che si verifica in altri aeroporti europei coinvolti in precedenti operazioni di fusione delle compagnie aeree. Nel 2013 Olympic Air diviene sussidiaria di Aegean.\nStruttura aziendale.\nPropriet\u00e0\nAl 3 luglio 2014 la compagnia aerea \u00e8 di propriet\u00e0 di Theodoros Vassilakis (34,17%, di cui il 23,6% tramite Evertrans SA e 9,46% tramite Aut\u03bfhellas SA), Alnesco Enterprises Company Limited (9,48%), Siana Enterprises Company Limited (9,48%), Konstantakopoulos Achilleas (6,39%).\nRisultati finanziari\nAccordi commerciali.\nAd ottobre 2020 Aegean Airlines ha accordi di codeshare con le seguenti compagnie:\nAlleanze\nNel giugno 2010 Aegean Airlines \u00e8 entrata a far parte di Star Alliance\nFlotta.\nA gennaio 2021 la flotta di Aegean Airlines risulta composta dai seguenti aerei\nFlotta storica.\nNel corso degli anni Aegean Airlines ha operato con i seguenti modelli di aeromobili:\nMarchio.\nLogo\nNel corso degli anni Aegean Airlines ha utilizzato i seguenti loghi:\nEvoluzione del logo di Aegean Airlines\nProgramma fedelt\u00e0.\nMiles + Bonus \u00e8 il programma frequent flyer di Aegean Airlines e della sua controllata Olympic Air. \u00c8 un rebranding di Miles &amp; Bonus, l'ex programma frequent flyer di Aegean e un sostituto del Travelair Club di Olympic Air. Miles + Bonus ha tre livelli: blu, argento e oro.\nLounge.\nI membri Gold di Miles + Bonus e i passeggeri che viaggiano in business class su un volo Aegean Airlines hanno accesso alle tre sale business negli aeroporti di Atene, Thessaloniki e Larnaca."}
{"id": "1849156", "revid": "599013", "url": "https://it.wikipedia.org/wiki?curid=1849156", "title": "Karin Dedler", "text": "Fino alla riunificazione tedesca (1990) gareggi\u00f2 per la nazionale tedesca occidentale.\nBiografia.\nSciatrice specialista della prove veloci in attivit\u00e0 tra la met\u00e0 degli anni 1980 e i primi anni 1990, Karin Dedler ottenne il primo piazzamento in Coppa del Mondo l'8 dicembre 1984 nel supergigante di Davos (8\u00aa); ai Mondiali di Crans-Montana 1987 si classific\u00f2 12\u00aa nella discesa libera e 13\u00aa nella combinata, mentre ai XV Giochi olimpici invernali di , sua unica partecipazione olimpica, fu 14\u00aa nella combinata.\nAi Mondiali di Vail 1989 vinse la medaglia di bronzo nella discesa libera e si piazz\u00f2 11\u00aa nel supergigante e 5\u00aa nello slalom gigante; l'anno dopo, il 13 gennaio a Haus, sal\u00ec per la prima volta sul podio in Coppa del Mondo (3\u00aa in discesa libera). Ai Mondiali di Saalbach-Hinterglemm 1991, suo congedo iridato, si classific\u00f2 13\u00aa nel supergigante e nella stessa stagione ottenne il suo ultimo podio, nonch\u00e9 miglior piazzamento in carriera, in Coppa del Mondo: 2\u00aa nel supergigante della Kandahar di Garmisch-Partenkirchen del 9 febbraio. L'ultimo piazzamento della sua attivit\u00e0 agonistica fu il 21\u00ba posto ottenuto nel supergigante di Coppa del Mondo disputato a Vail l'8 marzo 1992."}
{"id": "1849159", "revid": "1414688", "url": "https://it.wikipedia.org/wiki?curid=1849159", "title": "Olimpiadi degli scacchi del 1935", "text": "Le Olimpiadi degli scacchi del 1935 si svolsero a Varsavia dal 16 al 31 agosto. Furono la sesta edizione della competizione; l'unico torneo disputato fu quello \"open\", sebbene contemporaneamente si svolse il quinto campionato del mondo femminile.\nTorneo.\nAl torneo parteciparono 99 giocatori divisi in 20 squadre nazionali da cinque giocatori l'una (di cui una riserva); l'Argentina fu l'unica squadra composta da soli quattro giocatori. La formula del torneo prevedeva che ogni squadra giocasse contro l'altra in un girone all'italiana.\nI primi turni del torneo videro una serie di vittorie della Svezia; a met\u00e0 torneo avevano tre punti di vantaggio sulla Polonia, che era seguita da Stati Uniti e Ungheria. Gli Stati Uniti, in particolare, nonostante fossero campioni uscenti, cominciarono male, perdendo contro Svezia e Ungheria, ma si ripresero dopo il quinto turno, battendo l'Irlanda. La prima sconfitta della Svezia venne al dodicesimo turno dalla Jugoslavia; in seguito persero lentamente il vantaggio accumulato, fino ad essere superate prima dell'ultimo turno sia dagli Stati Uniti che dalla Polonia. All'ultimo turno, quest'ultima perse 2\u00bd-1\u00bd contro la Jugoslavia, permettendo agli Stati Uniti di vincere e alla Svezia di superarli.\nRisultati individuali.\nFurono assegnate medaglie ai tre giocatori di ogni scacchiera con le migliori percentuali di punti per partita. Furono inoltre assegnati premi per la migliore partita e per il miglior finale: il primo fu vinto dall'austriaco Erich Eliskases per la sua partita contro il francese Andr\u00e9 Muffang, mentre il secondo dal polacco Paulin Frydman e dallo svedese G\u00f6sta Stoltz."}
{"id": "1849167", "revid": "729019", "url": "https://it.wikipedia.org/wiki?curid=1849167", "title": "Myasishchev M-53", "text": "Il nome Myasishchev M-53 si riferisce al progetto di un aereo da trasporto supersonico portato avanti da Vladimir Michajlovi\u010d Mjasi\u0161\u010dev. L'ufficio tecnico Myasishchev inizi\u00f2 a lavorare a questo aereo a partire dal 1957-1958, insieme al bombardiere M-56. Tuttavia, in entrambi i casi non si arriv\u00f2 mai alla costruzione di un prototipo.\nTecnica.\nL'aereo passeggeri M-53 venne sviluppato a partire dagli studi condotti per la realizzazione dei bombardieri M-50 ed M-52. Dal punto di vista tecnico, avrebbe dovuto essere caratterizzato dall'utilizzo di un'ala tipo delta ma con doppio angolo di freccia e da doppie derive, oltre che da due grandi canard posti nei pressi della cabina di pilotaggio. L'impianto propulsivo previsto comprendeva quattro turbogetti RD 16-23, che avrebbero dovuto spingere il velivolo alla velocit\u00e0 massima di 1.800-2.000 km/h. I motori avrebbero dovuto essere montati a coppie, sotto le ali.\nGli studi proseguirono fino al 1959, quando Myasishchev inizi\u00f2 a studiare un nuovo aereo passeggeri, l'M-55, partendo dall'M-56 militare.\nL'M-53, caratterizzato da linee decisamente avanzate, dimostra l'estrema vitalit\u00e0 e le grandi competenze di questo ufficio tecnico, i cui progetti erano caratterizzati da numerosi elementi innovativi. Occorre tuttavia ricordare che ben pochi aerei progettati dalla Myasishchev giunsero allo stadio di prototipo."}
{"id": "1849169", "revid": "203042", "url": "https://it.wikipedia.org/wiki?curid=1849169", "title": "Carta del lavoro", "text": ""}
{"id": "1849172", "revid": "729019", "url": "https://it.wikipedia.org/wiki?curid=1849172", "title": "Torculus", "text": "Il torculus (dal latino \"torqueo\", torcere) \u00e8 un neuma utilizzato nella notazione del canto gregoriano.\n\u00c8 un neuma di tre note, la seconda \u00e8 in posizione pi\u00f9 elevata che le altre.\nGraficamente si presenta come un \"punctum\" legato ad una \"clivis\" pi\u00f9 acuta. La nota mediana pu\u00f2 essere legata alla prima o alla terza con una barra verticale, se l'intervallo \u00e8 di una terza o superiore, caso comunque raro.\nNella notazione corsiva, il \"torculus\" si presenta in due grafie assai differenti, secondo se \u00e8 episemato o no.\nLa notazione vaticana non distingue questi due casi, che sono per\u00f2 chiaramente distinti della notazione di Solesmes, cos\u00ec come nella notazione corsiva.\nInterpretazione.\nL'interpretazione equilibrata del \"torculus\" mette bene in evidenza i diversi elementi di accentuazione:\nTorculus non episemato.\nNella notazione corsiva, sia nella notazione sangallese o quella di Laon pi\u00f9 deformata, il \"torculus\" semplice riflette direttamente la sua composizione: la successione di un accento grave, acuto ed infine grave.\nL'interpretazione melodica \u00e8 diretta: le tre note hanno un valore \"leggero\", ma quella iniziale riceve per la sua posizione un lieve accento di attacco e la mediana \u00e8 per la sua altezzain posizione naturalmente forte e pu\u00f2 ricevere quindi un leggero accento di durata e di intensit\u00e0.\nTorculus episemato.\nIl \"torculus\" episemato si differenzia radicalmente nella notazione corsiva, sia nella notazione di san Gallo sia in quella di Laon .\nLa notazione di Laon offre la \"spiegazione d'uso\" di questo neuma: le tre note devono possedere un valore pieno, quella di mezzo resta leggermente ritardata per la sua posizione pi\u00f9 alta che ne fa il polo del neuma (\"a\" significa semplicemente \"altius\").\nNella sua interpretazione abituale, il \"torculus\" episemato, soprattutto in preparazione di finale, \u00e8 spesso vittima di una interpretazione ritmica che insiste troppo sulla prima nota e conduce ad un ritmo che ricorda la \"marcia nuziale\": . Una tale interpretazione, che rompe la fluidit\u00e0 della linea melodica, \u00e8 chiaramente falsa, non rispettando il principio di omogeneit\u00e0 dei tempi di base.\nPer evitare questo difetto bisogna mirare al centro e dare al \"torculus\" episemato il suo accento principale sulla seconda nota. La prima non \u00e8 che una preparazione, episemata, quindi lenta, e la terza una conclusione. Inoltre, affinch\u00e9 si concateni naturalmente al resto del pezzo e possa aprirsi in maniera equilibrata, deve essere introdotto come \u00e8 una formula di conclusione, da un rallentamento preparatorio sul neuma precedente."}
{"id": "1849173", "revid": "31886", "url": "https://it.wikipedia.org/wiki?curid=1849173", "title": "Marco Ercole", "text": "Nel 1996 per un incidente stradale sub\u00ec l'amputazione bilaterale delle gambe al disotto del ginocchio.\n\u00c8 l'unico italiano amputato a fare attivit\u00e0 sportiva agonistica con protesi dal 2000.\nHa conquistato il record nell'atletica discipline 100 - 200 metri, getto del peso - lancio del disco, categoria F43.\nDal 2007 \u00e8 l'unico atleta amputato bilaterale con le protesi attivo nella disciplina dello snowboard."}
{"id": "1849177", "revid": "767487", "url": "https://it.wikipedia.org/wiki?curid=1849177", "title": "La grande sfida (film 1956)", "text": "La grande sfida (\"The Proud Ones\") \u00e8 un film western del 1956 diretto da Robert D. Webb in CinemaScope.\n\u00c8 ispirato al romanzo omonimo scritto nel 1952 da Verne Athanas.\nTrama.\nUn ex pistolero diviene sceriffo di una cittadina di frontiera nel Kansas. Quando si trova nei pasticci, a dargli una mano \u00e8 il figlio di un uomo da lui ucciso."}
{"id": "1849178", "revid": "287204", "url": "https://it.wikipedia.org/wiki?curid=1849178", "title": "End of Innocence", "text": "End of Innocence \u00e8 il secondo DVD del gruppo musicale finlandese Nightwish, pubblicato dalla Spinefarm Records nel novembre 2003. Contiene un documentario sulla storia della band e dei contenuti extra con 2 concerti live del gruppo.\nEsiste anche una versione limitata del DVD che include anche un CD contenente i brani dell'esibizione al Summer Breeze del 2002."}
{"id": "1849179", "revid": "2196780", "url": "https://it.wikipedia.org/wiki?curid=1849179", "title": "Morosini (famiglia)", "text": "I Morosini sono un'antica famiglia del patriziato veneziano, compresa tra le dodici famiglie apostoliche.\nStoria.\nLe origini del casato sono incerte, ma di sicuro molto antiche. Una prima leggenda afferma che Morosini fossero giunti in Laguna fuggendo da Attila; una seconda, invece, li ritiene originari di Mantova. Tutte le tradizioni, per\u00f2, sono concordi nel collocarla tra le dodici famiglie apostoliche che parteciparono all'elezione del primo doge Paolo Lucio Anafesto.\nFurono coinvolti nella vita pubblica veneziana sin dal XI secolo e furono presenti e influenti nella politica lagunare sino alla fine della Serenissima dando tre cardinali, quattro dogi, due regine, due dogaressa, ventisei procuratori di San Marco e politici, cui si aggiunsero commercianti, industriali, uomini d'arme e prelati (fra i quali tre cardinali ed il primo patriarca cattolico di Costantinopoli). Gli interessi della casata si estesero anche all'estero, grazie ai matrimoni fra Tomasina Morosini e il principe Stefano d'Ungheria e fra Costanza e Stefano Vladislav II Re di Serbia.\nNella \"serrata del Maggior Consiglio della Repubblica di Venezia del 28 febbraio 1297 in cui si rese provvisoriamente \"ereditaria\" la carica di membro del Maggior Consiglio\", massima istituzione della Repubblica a cui spettava l'elezione del doge della Repubblica di Venezia, i Morosini furono tra le famiglie pi\u00f9 influenti come numero di rappresentati di voto."}
{"id": "1849189", "revid": "773636", "url": "https://it.wikipedia.org/wiki?curid=1849189", "title": "Chiesa di San Lorenzo a Vigliano", "text": "La chiesa di San Lorenzo a Vigliano \u00e8 un edificio sacro situato nel comune di Barberino Val d'Elsa, in provincia di Firenze, diocesi della medesima citt\u00e0.\n\u00c8 ubicata nei pressi della cappella di San Michele a Semifonte, lungo la strada che unisce Petrognano con Marcialla.\nStoria.\nSi hanno notizie di questa chiesa fin dal 998 quando la chiesa viene citata nell'atto di donazione in favore della Abbazia di Marturi fatto dal marchese Ugo di Toscana. Successivamente la chiesa viene nominata in alcuni documenti del XII secolo. Il 7 aprile 1202 i suoi uomini facevano parte del comune di Semifonte e perci\u00f2 furono costretti a giurare fedelt\u00e0 al comune di Firenze. Il 18 agosto 1260 la chiesa era priva del rettore visto che furono i massari Ciali Talenti, Bonaiuto Rinieri e Diotiguardi Bondi a impegnarsi a versare la incredibile quantit\u00e0 di 78 staia di grano per il mantenimento dell'esercito fiorentino.\nDopo la Battaglia di Montaperti, il territorio della parrocchia fu devastato dai ghibellini e ci\u00f2 port\u00f2 la chiesa a passare anni di ristrettezze economiche tanto che nel 1281 i suoi parrocchiani furono costretti ad accendere un mutuo.\nNelle decime della fine del XIII secolo viene chiamata \"Ecclesia S.\"(ancti) \"Laurentii de Villiano\" e tra il 1276 e il 1303 pag\u00f2 annualmente solo 4 lire. In seguito risulta che il vescovo di Firenze avesse dei possedimenti nel suo territorio. Nonostante la crisi economica, Vigliano era un centro di una notevole importanza visti che nel 1319 risulta presente un notaio, ser Lotteringo, che rogava i suoi atti qui.\nNel corso del XIV secolo la chiesa fu beneficiata da diversi lasciti testamentari: l'8 marzo 1364 tale Donna Piera don\u00f2 una somma per far realizzare una tavola pittorica per l'altare e il 15 ottobre 1376 Lotteringo di Jacopo Lotteringi lasci\u00f2 una somma per far costruire una cappella, peraltro poi mai costruita.\nNel XV secolo venne costruito il vicino oratorio della Compagnia, arricchito nel 1462 da uno stemma nobiliare in pietra sulla facciata, e per volont\u00e0 di Mariotto di Luca Lupi fu fondata la cappella dell'Annunziata alla quale venne concessa una rendita sufficiente a mantenere un rettore.\nNel 1910 fu costruito il campanile ed \u00e8 stata ampliata e restaurata nel 1928 dall'architetto Severino Crott. Nel 1986 la chiesa \u00e8 stata unita alla parrocchia di Marcialla.\nArchitettura e patrimonio artistico.\nLa chiesa, nonostante che nel corso dei secoli sia stata pi\u00f9 volte rimaneggiata, mantiene una tipologia romanica. Sono presenti elementi del X-XII secolo;\nLa chiesa ha un impianto ad aula unica, coperta a tetto e conclusa con una scarsella ma originariamente doveva essere conclusa con un'abside. Del complesso parrocchiale fanno parte anche un oratorio addossato al fianco settentrionale, la canonica posta sul fianco meridionale e il campanile in mattoni di epoca moderna.\nLa facciata \u00e8 a capanna e presenta un portale con architrave e lunetta frutto del rifacimento novecentesco e arco a tutto sesto estradossato originale di epoca romanica. L'occhio sovrastante \u00e8 anch'esso frutto di restauro.\nL'interno \u00e8 coperto a capriate lignee a vita \u00e8 mostra un paramento murario pseudoisodomo. Al vano della scarsella si accede da un arco trionfale in mattoni con ghiera a listello e sormontato da una feritoia a croce."}
{"id": "1849193", "revid": "599013", "url": "https://it.wikipedia.org/wiki?curid=1849193", "title": "Ferrovia Istriana", "text": "La ferrovia Istriana (in croato \"Istarske pruge\", in sloveno \"Istrska \u017eeleznica\", in tedesco \"Istrianer Bahn\") \u00e8 una linea ferroviaria internazionale che collega la localit\u00e0 di Divaccia, in Slovenia, a Pola, in Croazia, attraversando il territorio dell'Istria. Fino al 1966, rimase in funzione una diramazione che dalla citt\u00e0 di Canfanaro portava a Rovigno.\nCostruita durante il periodo in cui l'Istria era territorio dell'Impero austro-ungarico, attualmente l'infrastruttura della linea ferroviaria \u00e8 di competenza dei due gestori nazionali: Slovenske \u017eeleznice (Ferrovie slovene) per il tratto da Divaccia fino ad Acquaviva dei Vena, Hrvatske \u017eeljeznice (Ferrovie croate) per quello fino a Pola.\nStoria.\nFu progettata per motivi strategici dall'Impero austro-ungarico al fine di collegare attraverso ferrovia la piazzaforte militare di Pola con Vienna e Trieste. La linea era a scartamento ordinario e partiva dalla stazione di Divaccia, posta sulla Vienna-Trieste, allo scopo di consentire un collegamento sicuro dalle possibili incursioni via mare. Essa attraversava zone interne della penisola istriana fino a raggiungere i porti di Rovigno e Pola.\nLe difficolt\u00e0 morfologiche dei territori da attraversare imposero la movimentazione di grosse quantit\u00e0 di materiali di riporto per realizzare le profonde trincee e gli alti rilevati che il tracciato scelto richiedeva. Tuttavia, per i caratteri strategici per i quali fu costruita, la linea fin\u00ec per attraversare zone lontane dal mare e scarsamente popolate.\nFu costruita dalla societ\u00e0 ferrovie statali istriane (\"Istrische Staatsbahn\") e aperta all'esercizio il 20 settembre 1876. Il servizio passeggeri e merci fu affidato alla S\u00fcdbahn che gestiva a quel tempo la Vienna-Trieste. Nel 1884, secondo altre fonti nel 1882, la linea pass\u00f2 in gestione alle \"Ferrovie imperial-regie dello Stato austriaco\" (KKStB).\nNonostante il tracciato risultasse periferico rispetto alla vita economica della penisola istriana, la linea riusc\u00ec nell'intento di togliere dall'isolamento le zone interne della penisola, incrementandone l'economia, seppur in modo modesto.\nDal 1887 presso la stazione di Erpelle-Cosina si attest\u00f2 anche la ferrovia Trieste-Erpelle.\nDopo la Prima guerra mondiale, a seguito del Trattato di Saint-Germain-en-Laye (1919), l'intera linea ferroviaria ricadde in territorio italiano e fu quindi esercita dalle Ferrovie dello Stato. Nel 1936 la diramazione per Rovigno fu chiusa e sostituita da autoservizio, ma nel 1941 a causa della guerra e del conseguente razionamento della benzina la diramazione fu riaperta. Nel secondo dopoguerra, con il Trattato di Parigi (1947), la linea divenne jugoslava e pass\u00f2 in gestione alle Jugoslovenske \u017deleznice (J\u017d).\nNel 1951 fu aperta la Lupogliano\u2013Arsia.\nNel 1966 fu chiuso al servizio viaggiatori il ramo Canfanaro\u2013Rovigno. La linea non \u00e8 stata disarmata e pi\u00f9 volte se ne \u00e8 proposto un recupero, senza giungere a risultati concreti. L'anno successivo fu aperta la strada ferrata che dall'impianto di Bresenza del Taiano (Pre\u0161nica) collega il porto di Capodistria.\nNel 1991, dopo la dichiarazione d'indipendenza di Slovenia e Croazia, la linea ferroviaria fu divisa dalle due nuove nazioni presso il valico di Acquaviva dei Vena (Rakitovec).\nUna frana nel 2009 ha interrotto la linea per Arsia, che non \u00e8 stata pi\u00f9 ripristinata.\nNel 2013, dopo un decennale calo del traffico merci, ridotto a solo 23.000 tonn./anno, le Ferrovie Croate hanno cessato questo servizio. Pertanto la linea oggi \u00e8 percorsa esclusivamente dalle automotrici del servizio locale passeggeri. Negli ultimi anni si sta tentando un rilancio della funzione transfontaliera della ferrovia. Dopo la quasi totale chiusura di questo servizio nel 2014 (vi circolava una sola coppia di treni estiva), si \u00e8 assistito ad un progressivo ripristino, con due coppie di treni giornaliere in coincidenza a Pinguente (Buzet) nell'orario 2017-2018, in aggiunta alla coppia diretta stagionale estiva.\nCaratteristiche.\nLa linea ferroviaria \u00e8 interamente a singolo binario a scartamento ordinario da 1.435 mm.\n\u00c8 elettrificata a corrente continua da 3000 volt nel tratto Divaccia \u2013 Bresenza in quanto necessario al trasporto di merci proveniente dalla linea per Capodistria, anch'essa elettrificata con le medesime caratteristiche. Il resto del tracciato \u00e8 privo di elettrificazione, per cui la trazione \u00e8 svolta da locomotori diesel."}
{"id": "1849198", "revid": "1442080", "url": "https://it.wikipedia.org/wiki?curid=1849198", "title": "Simba (disambigua)", "text": ""}
{"id": "1849199", "revid": "767487", "url": "https://it.wikipedia.org/wiki?curid=1849199", "title": "Sacra via summa", "text": " \nLa Sacra via summa era il tratto di via Sacra che, nel Foro Romano, andava dalla sella della Velia (la collina che univa il Palatino all'Esquilino, in seguito occupata quasi interamente dalla basilica di Massenzio) fino alla Regia.\nLa strada era pavimentata in basalto, ed oggi \u00e8 visibile al livello del primo Impero, precedente alla ricostruzione di Nerone dopo l'incendio del 64, quando la via venne regolarizzata. \nQuesto secondo livello, scambiato per una pavimentazione di epoca medievale, venne imperitamente rimosso dalle campagne di scavi del XIX secolo, nel corso delle quali furono anche demoliti gli edifici connessi, in realt\u00e0 di epoca imperiale. Ne sopravvivono solo alcuni tratti scarsi qua e l\u00e0. La conseguenza di questo scempio \u00e8 che molti edifici costruiti posteriormente hanno oggi le fondazioni scoperte, come l'arco di Tito, il tempio del Divo Romolo e la basilica di Massenzio.\nIl livello medievale della strada \u00e8 invece testimoniato da un portico che si trova poco pi\u00f9 avanti sulla via sacra, sul lato sinistro."}
{"id": "1849200", "revid": "547034", "url": "https://it.wikipedia.org/wiki?curid=1849200", "title": "Mimetismo molecolare", "text": "Il mimetismo molecolare \u00e8 una delle strategie di mimetismo usate dai microrganismi per sfuggire agli attacchi dell'organismo ospite.\nUn esempio di mimetismo molecolare \u00e8 quello svolto da \"Streptococcus pyogenes\", che, modificando la propria capsula, modifica il suo assetto antigenico, rendendosi irriconoscibile come agente patogeno all'ospite, in particolar modo modifica la sua capsula sintetizzandone una di acido ialuronico, rendendosi cos\u00ec innocuo al cospetto dell'ospite.\nUn ulteriore esempio di \"mimetismo molecolare\" \u00e8 quello svolto dai fattori di rilascio RF1, RF2 e RF3. Nel caso della sintesi proteica, questi fattori di rilascio, che sono proteine, simulano l'azione di un tRNA liberando la proteina neoformata. I RF1 RF2 e RF3 funzionano come fattori di rilascio per i batteri, mentre solo RF1 ed RF3 sono di estrema importanza nell'ultima fase della sintesi proteica per gli eucarioti."}
{"id": "1849207", "revid": "433605", "url": "https://it.wikipedia.org/wiki?curid=1849207", "title": "Tomba di Cloghanmore", "text": "La tomba di Cloghanmore e una tomba megalitica a camera, del tipo a corte, sita a circa otto chilometri a est da Carrick in Malin More, Glencolmcille in County Donegal, Irlanda.\nCaratteristiche.\nLa tomba \u00e8 orientata in direzione est-ovest, con l'ingresso principale situato all'estremit\u00e0 orientale. Si tratta di una tomba di grandi dimensioni, con doppia galleria parallela a destra e a sinistra del punto d'ingresso. Ci sono due gallerie occidentali ognuna divisa in due camere pi\u00f9 piccole da stipiti di roccia. Una delle due gallerie \u00e8 sormontata da una grande lastra di pietra. Questa configurazione, con due gallerie affiancate di fronte all'ingresso e rivolte verso il centro del monumento, \u00e8 considerata insolita. Una grande pietra si trova nel centro della corte e in parte blocca la vista dell'entrata della galleria. La corte \u00e8 delimitata in parte da menhir e in parte da muretti a secco; ci\u00f2 indica l'esistenza di uno stadio intermedio tra la corte interna e quella esterna.\nA sinistra dell'ingresso, costruita dentro la (restaurata) camera principale, si trova una camera secondaria. A destra dell'ingresso resta una seconda camera ancora ben conservata. Accanto a ciascuna di queste sezioni vi sono delle pietre incise con dei simboli. A met\u00e0 giornata del solstizio d'inverno il sole corre lungo un crinale della montagna a sud e risplende direttamente nella seconda camera."}
{"id": "1849210", "revid": "122987334", "url": "https://it.wikipedia.org/wiki?curid=1849210", "title": "Acquedotto romano di Venafro", "text": "Lacquedotto romano di Venafro \u00e8 un acquedotto di epoca romana, risistemato in epoca augustea, ma gi\u00e0 esistente in precedenza.\nStoria.\nL'acquedotto captava le acque dalla sorgente del fiume Volturno e le distribuiva lungo un percorso di circa 30\u00a0km alle ville del territorio e alla citt\u00e0 di Venafro.\nArchitettura.\nIl condotto, che seguiva un percorso a mezza costa dei rilievi, con una pendenza costante dell'1%, era realizzato in opera cementizia con interno rivestito da intonaco (larghezza di 65\u00a0cm e altezza di 160\u00a0cm).\nNel \"Museo archeologico di Venafro\" si conserva un'epigrafe di epoca augustea, redatta tra il 17 e l'11 a.C. (\"Tavola delle acque\") con il regolamento d'uso delle acque captate.\nResti del condotto sono stati rinvenuti presso Colli a Volturno, Montaquila, nella frazione di Santa Maria Oliveto, sotto la chiesetta di Santa Lucia, e nel capoluogo comunale di Pozzilli"}
{"id": "1849225", "revid": "287204", "url": "https://it.wikipedia.org/wiki?curid=1849225", "title": "Problema dei generali bizantini", "text": "Il problema dei generali bizantini \u00e8 un problema informatico su come raggiungere consenso in situazioni in cui \u00e8 possibile la presenza di errori. Il problema consiste nel trovare un accordo, comunicando solo tramite messaggi, tra componenti diversi nel caso in cui siano presenti informazioni discordanti.\nDefinizione informale.\nInformalmente il problema \u00e8 esemplificato dalla situazione in cui tre o pi\u00f9 generali bizantini debbano decidere se attaccare o ritirarsi dato un ordine da un comandante superiore. Uno o pi\u00f9 dei generali potrebbero essere dei traditori con l'intenzione di confondere gli altri, quindi potrebbe verificarsi il caso in cui il comandante dia ordini discordanti ai generali oppure il caso in cui uno dei generali comunichi ai propri colleghi un ordine differente da quello impartito dal comandante.\nLa soluzione al problema permette ai generali leali di evitare queste trappole.\nDefinizione formale.\nDato un numero \"N\" di processi, si richiede che al termine dell'algoritmo tutti i processi corretti impostino la variabile di decisione sullo stesso valore. Questo valore deve essere quello fornito dal processo comandante nel caso in cui questo sia corretto. I processi non corretti possono non inviare messaggi oppure inviarne con contenuto arbitrario. I messaggi non sono firmati.\nSoluzione.\nIn un sistema sincrono.\nNell'articolo originale di Lamport, Shostak e Pease \u00e8 dimostrato che non esiste soluzione al problema se il numero di processi non corretti \u00e8 maggiore o uguale a un terzo del numero totale di processi.\nOrigine del nome del problema.\nQuando il problema fu ideato, nel 1982, l'autore Leslie Lamport cerc\u00f2 di renderlo semplice da comprendere e ricordare scegliendo una nazionalit\u00e0 reale per i generali protagonisti della storia. Per evitare di causare malumori opt\u00f2 inizialmente per la definizione \"generali albanesi\", supponendo che questo avrebbe avuto la minor probabilit\u00e0 di generare offese, ma successivamente decise il nome di \"generali bizantini\", cos\u00ec da avere la certezza che nessun popolo potesse sentirsi direttamente chiamato in causa."}
{"id": "1849227", "revid": "69794", "url": "https://it.wikipedia.org/wiki?curid=1849227", "title": "Enrico Malatesta", "text": ""}
{"id": "1849231", "revid": "148107", "url": "https://it.wikipedia.org/wiki?curid=1849231", "title": "Effetto fotocromatico", "text": "Per effetto fotocromatico si intende la variazione di oscurazione delle lenti o del vetro (l'esempio pi\u00f9 comune \u00e8 quello delle lenti degli occhiali), il colore varia a seconda dell'incidenza della luce sulla lente, pi\u00f9 intensa \u00e8 la luce maggiore sar\u00e0 l'oscurazione del vetro. Il motivo risiede nel cambiamento della configurazione elettronica esterna, in seguito a un processo fotochimico, della sostanza posta all'interno delle lenti. I primi studi furono condotti nel 1950.\nIl fotocromismo \u00e8 la trasformazione reversibile di una specie chimica (fotointerruttore) tra due forme per assorbimento di radiazione elettromagnetica (fotoisomerizzazione), dove le due forme hanno spettri di assorbimento differenti. In parole povere, questo pu\u00f2 essere descritto come un cambiamento reversibile di colore in seguito all'esposizione alla luce.\nApplicazioni.\nOcchiali da sole.\nUna delle applicazioni fotocromatiche reversibili pi\u00f9 famose sono le lenti che cambiano colore per gli occhiali da sole, come si trovano negli occhiali da vista. La pi\u00f9 grande limitazione nell'uso della tecnologia fotocromatica \u00e8 che i materiali non possono essere resi abbastanza stabili da resistere a migliaia di ore di esposizione all'aperto, quindi al momento le applicazioni esterne a lungo termine non sono appropriate.\nLe lenti fotocromatiche offrono una performance visiva e una protezione eccellente. Nonostante ci\u00f2, in ambienti esposti a forte irraggiamento solare, gli occhiali da sole a tonalit\u00e0 fissa offrono la migliore forma di protezione antiabbagliamento e il massimo comfort visivo. Invece, dove l\u2019intensit\u00e0 dei raggi \u00e8 bassa, le lenti a scurimento automatico non si scuriscono, ma nonostante ci\u00f2, continuano a conservare il 100% di protezione solare UV. \nLe lenti fotocromatiche non funzionano alla guida delle automobili, perch\u00e9 la maggior parte della radiazione ultravioletta viene assorbita dal parabrezza, e di conseguenza, le lenti non raggiungono il medesimo grado di scurimento come all\u2019esterno. Queste lenti possono essere utilizzate anche alla guida di notte, in quanto si comportano come delle normali lenti chiare. Infatti al chiuso e nelle ore notturne, le lenti fotocromatiche sono completamente trasparenti. \nLa velocit\u00e0 di commutazione dei coloranti fotocromatici \u00e8 molto sensibile alla rigidit\u00e0 dell'ambiente intorno al colorante. Di conseguenza, cambiano pi\u00f9 rapidamente in soluzione e pi\u00f9 lentamente nell'ambiente rigido come una lente polimerica. Nel 2005 \u00e8 stato riportato che l'applicazione di polimeri flessibili con bassa temperatura di transizione vetrosa (ad esempio silossani o polibutile acrilato) ai coloranti consente loro di cambiare molto pi\u00f9 rapidamente in una lente rigida. Alcune spirooxazine con polimeri silossanici attaccati commutano a velocit\u00e0 simili a quelle della soluzione, anche se si trovano in una matrice di lenti rigide.\nChimica supramolecolare.\nLe unit\u00e0 fotocromatiche sono state ampiamente impiegate nella chimica supramolecolare. La loro capacit\u00e0 di dare un cambiamento di forma reversibile controllato dalla luce significa che possono essere usati per creare o rompere MoRFs, o per causare un conseguente cambiamento di forma nell'ambiente circostante. Pertanto, le unit\u00e0 fotocromatiche sono state dimostrate essere come componenti di interruttori molecolari. L'accoppiamento di unit\u00e0 fotocromatiche con enzimi o cofattori enzimatici fornisce anche la capacit\u00e0 di attivare e disattivare in modo reversibile gli enzimi, alterandone la forma o l'orientamento in modo tale che le loro funzioni siano \"funzionanti\" o \"rotte\".\nArchivio dati.\nLa possibilit\u00e0 di utilizzare composti fotocromatici per l'archiviazione dei dati \u00e8 stata suggerita per la prima volta nel 1956 da Yehuda Hirshberg. Da quel momento, ci sono state molte indagini da parte di vari gruppi accademici e commerciali, in particolare nell'area dell'archiviazione di dati ottici 3D che promette dischi che possono contenere un terabyte di dati. Inizialmente, problemi con le reazioni termiche di ritorno e la lettura distruttiva hanno influenzato negativamente questi studi, ma pi\u00f9 recentemente sono stati sviluppati sistemi pi\u00f9 stabili.\nApplicazioni su larga scala.\nI fotocromatici reversibili si trovano anche in applicazioni come giocattoli, cosmetici, abbigliamento e applicazioni industriali. Se necessario, possono essere fatti cambiare tra i colori desiderati in combinazione con un pigmento permanente.\nAccumulo di energia solare.\nAlcuni ricercatori del Center for Exploitation of Solar Energy presso il Dipartimento di Chimica dell'Universit\u00e0 di Copenaghen stanno studiando una possibile applicazione per raccogliere l'energia solare e conservarla per periodi di tempo significativi. Sebbene le durate di conservazione siano promettenti, per un dispositivo reale deve ovviamente essere possibile innescare la reazione di ritorno.\nStoria.\nL'effetto fotocromatico fu scoperto alla fine del 1880, includendo il lavoro di Markwald, che studi\u00f2 il cambiamento reversibile di colore del 2,3,4,4-tetracloronaftalen-1(4H)-one allo stato solido. Ha etichettato questo fenomeno \"fototropia\", e questo nome \u00e8 stato utilizzato fino agli anni '50 quando Yehuda Hirshberg, del Weizmann Institute of Science in Israele ha proposto il termine \"fotocromismo\". Il fotocromismo pu\u00f2 avvenire sia nei composti organici che inorganici e ha anche il suo posto nei sistemi biologici (come esempio la retina nel processo di visione).\nPanoramica.\nL'effetto fotocromatico non ha una definizione rigorosa, ma viene solitamente utilizzato per descrivere composti che subiscono una reazione fotochimica reversibile in cui una banda di assorbimento nella parte visibile dello spettro elettromagnetico cambia drasticamente in forza o lunghezza d'onda. In molti casi, una banda di assorbimento \u00e8 presente in una sola forma; il grado di cambiamento richiesto per una reazione fotochimica da chiamare \"fotocromica\" \u00e8 quello che appare in modo drastico a occhio nudo, ma in sostanza non esiste una linea di demarcazione tra le reazioni fotocromatiche e le reazioni fotochimiche. Pertanto, mentre l'isomerizzazione trans-cis dell'azobenzene \u00e8 considerata una reazione fotocromica, l'analoga reazione dello stilbene non lo \u00e8. Poich\u00e9 il fotocromismo \u00e8 solo un caso speciale di una reazione fotochimica, \u00e8 possibile utilizzare quasi tutti i tipi di reazione fotochimica per produrre fotocromismo con un design molecolare appropriato. Alcuni dei processi pi\u00f9 comuni coinvolti nel fotocromismo sono reazioni pericicliche, isomerizzazioni cis-trans, trasferimento di idrogeno intramolecolare, trasferimenti di gruppi intramolecolari, processi di dissociazione e trasferimenti di elettroni (ossidazione-riduzione).\nUn altro requisito del fotocromismo \u00e8 che due stati della molecola dovrebbero essere termicamente stabili in condizioni ambientali per un tempo ragionevole. Tuttavia, il nitrospiropirano (che isomerizza al buio per circa 10 minuti a temperatura ambiente) \u00e8 considerato fotocromatico. Esiste una stretta relazione tra composti fotocromici e termocromici. La scala temporale della retroisomerizzazione termica \u00e8 importante per le sue applicazioni e pu\u00f2 essere ingegnerizzata a livello molecolare. I composti fotocromatici considerati \"termicamente stabili\" includono alcuni diarileteni, che non retroisomerizzano anche dopo riscaldamento a 80 \u00b0C per 3 mesi.\nPoich\u00e9 i cromofori fotocromatici sono coloranti e operano secondo reazioni ben note, la loro ingegneria molecolare per mettere a punto le loro propriet\u00e0 pu\u00f2 essere ottenuta in modo relativamente semplice utilizzando modelli di progettazione noti, calcoli di meccanica quantistica e sperimentazione. In particolare, hanno ricevuto molta attenzione la sintonizzazione delle bande di assorbimento su particolari parti dello spettro.\nA volte, e in particolare nell'industria dei coloranti, il termine \"fotocromico irreversibile\" viene utilizzato per descrivere materiali che subiscono un cambiamento di colore permanente in seguito all'esposizione a radiazioni ultraviolette o visibili. Poich\u00e9 per definizione i fotocromatici sono reversibili, tecnicamente non esiste un fenomeno come il \"fotocromico irreversibile\": essendo un uso non corretto del termine, questi composti sono meglio indicati come coloranti \"fotocambiabili\" o \"fotoreattivi\".\nOltre alle qualit\u00e0 gi\u00e0 menzionate, molte altre propriet\u00e0 dei materiali fotocromatici sono importanti per il loro utilizzo. Questi includono la resa quantica, la resistenza alla fatica, lo stato fotostazionario, la polarit\u00e0 e la solubilit\u00e0. La resa quantica della reazione fotochimica determina l'efficienza della variazione fotocromatica rispetto alla quantit\u00e0 di luce assorbita. La resa quantica dell'isomerizzazione pu\u00f2 essere fortemente dipendente dalle condizioni; nei materiali fotocromatici, la \"fatica\" si riferisce alla perdita di reversibilit\u00e0 dovuta a processi quali fotodegradazione, fotobleaching, foto-ossidazione e altre reazioni collaterali. Tutti i materiali fotocromatici soffrono in una certa misura di affaticamento e la loro velocit\u00e0 di reazione alla luce dipende fortemente dalla stessa luce di attivazione e dalle condizioni del campione. I materiali fotocromatici hanno due stati e la loro conversione tra uno e l'altro pu\u00f2 essere controllata utilizzando diverse lunghezze d'onda della luce. L'eccitazione con una data lunghezza d'onda della luce risulter\u00e0 in una miscela dei due stati con un rapporto particolare, chiamato stato fotostazionario. In un sistema perfetto esisterebbero lunghezze d'onda che possono essere utilizzate per fornire rapporti 1:0 e 0:1 degli isomeri, ma nei sistemi reali ci\u00f2 non \u00e8 possibile, poich\u00e9 le bande di assorbimento attive si sovrappongono sempre in una certa misura.\nTenebrescenza.\nLa tenebrescenza, nota anche come fotocromismo reversibile, \u00e8 la capacit\u00e0 dei minerali di cambiare colore quando esposti alla luce. L'effetto pu\u00f2 essere ripetuto all'infinito, ma viene distrutto dal riscaldamento.\nI minerali tenebrescenti includono hackmanite, spodumene e tugtupite.\nComplessi fotocromatici.\nUn complesso fotocromatico \u00e8 un tipo di composto chimico che ha parti fotosensibili sul suo ligando. Questi complessi hanno una struttura specifica: i composti organici fotocommutabili sono attaccati ai complessi metallici. Per le parti fotocontrollabili vengono solitamente utilizzati cromofori termicamente e fotochimicamente stabili (azobenzene, diariletene, spiropirano, ecc.), e per i complessi metallici viene applicata un'ampia variet\u00e0 di composti che hanno diverse funzioni (come risposta redox, luminescenza, magnetismo).\nLe parti fotocromatiche e le parti metalliche sono cos\u00ec vicine che possono influenzare reciprocamente gli orbitali molecolari. Le propriet\u00e0 fisiche di questi composti mostrate da parti di essi (cio\u00e8 cromofori o metalli) possono quindi essere controllate commutando i loro altri siti da stimoli esterni. Ad esempio, i comportamenti di fotoisomerizzazione di alcuni complessi possono essere commutati mediante ossidazione e riduzione delle loro parti metalliche. Alcuni altri composti possono essere modificati nel loro comportamento di luminescenza, interazione magnetica di siti metallici o stabilit\u00e0 della coordinazione metallo-ligando mediante fotoisomerizzazione delle loro parti fotocromatiche.\nClassi di materiali fotocromatici.\nLe molecole fotocromatiche possono appartenere a varie classi: triarilmetani, stilbeni, azastilbeni, nitroni, fulgidi, spiropirani, naftopirani, spiro-ossazine, chinoni e altri.\nSpiropirani e spirooxazine.\nUna delle pi\u00f9 antiche, e forse la pi\u00f9 studiata, famiglie di fotocromi sono gli spiropirani. Molto strettamente correlati a questi sono le spirooxazine. Ad esempio, la forma spiro di un'ossazina \u00e8 un colorante al tino; il sistema coniugato dell'ossazina e un'altra parte aromatica della molecola \u00e8 separato da uno spiro-carbonio ibridato sp3. Dopo l'irradiazione con luce UV, il legame tra lo spiro-carbonio e l'ossazina si rompe, l'anello si apre, lo spiro-carbonio raggiunge l'ibridazione sp2 e diventa planare, il gruppo aromatico ruota, allinea i suoi orbitali con il resto della molecola e si forma un sistema coniugato avente la capacit\u00e0 di assorbire fotoni di luce visibile, e quindi con la capacit\u00e0 di apparire colorato. Quando la sorgente UV viene rimossa, le molecole ritornano gradualmente al loro stato fondamentale, il legame carbonio-ossigeno si riforma, lo spiro-carbonio si ibrida nuovamente sp3 e la molecola ritorna al suo stato incolore.\nQuesta classe di fotocromi in particolare \u00e8 termodinamicamente instabile in una forma e ritorna alla forma stabile al buio, a meno che non venga raffreddata a basse temperature. La loro durata pu\u00f2 essere influenzata anche dall'esposizione ai raggi UV. Come la maggior parte dei coloranti organici, sono suscettibili alla degradazione da parte dell'ossigeno e dei radicali liberi. L'incorporazione dei coloranti in una matrice polimerica, l'aggiunta di uno stabilizzante o la fornitura di una barriera all'ossigeno e alle sostanze chimiche con altri mezzi ne prolunga la durata.\nDiarileteni.\nI \"diarileteni\" hanno riscosso un vasto interesse, in gran parte a causa della loro elevata stabilit\u00e0 termodinamica. Funzionano per mezzo di una reazione elettrociclica 6-pi, il cui analogo termico \u00e8 impossibile a causa dell'ingombro sterico. I coloranti fotocromatici puri hanno solitamente l'aspetto di una polvere cristallina e, per ottenere il viraggio di colore, di solito devono essere sciolti in un solvente o dispersi in una matrice opportuna. Tuttavia, alcuni diarileteni hanno cos\u00ec poco cambiamento di forma dopo l'isomerizzazione che possono essere convertiti, pur rimanendo in forma cristallina.\nAzobenzeni.\nL'isomerizzazione fotocromatica trans-cis degli azobenzeni \u00e8 stata ampiamente utilizzata negli interruttori molecolari, spesso sfruttando il suo cambiamento di forma dopo l'isomerizzazione per produrre un risultato supramolecolare. In particolare, gli azobenzeni incorporati negli eteri corona forniscono recettori commutabili, e gli azobenzeni in monostrati possono fornire cambiamenti controllati dalla luce nelle propriet\u00e0 della superficie.\nChinoni fotocromatici.\nAlcuni chinoni, e in particolare il fenossinaftacene chinone, hanno fotocromicit\u00e0 derivante dalla capacit\u00e0 del gruppo fenile di migrare da un atomo di ossigeno all'altro. Sono stati preparati chinoni con una buona stabilit\u00e0 termica e hanno anche la caratteristica aggiuntiva di attivit\u00e0 redox, che porta alla costruzione di interruttori molecolari a molti stati che operano con una miscela di stimoli fotonici ed elettronici.\nFotocromatici inorganici.\nMolte sostanze inorganiche presentano anche propriet\u00e0 fotocromatiche, spesso con una resistenza alla fatica molto migliore rispetto alle sostanze fotocromatiche organiche. In particolare, il cloruro d'argento \u00e8 ampiamente utilizzato nella produzione di lenti fotocromatiche. Anche altri alogenuri di argento e zinco sono fotocromatici. L'ossido di ittrio \u00e8 un altro materiale inorganico con propriet\u00e0 fotocromatiche.\nComposti di coordinazione fotocromatica.\nI complessi di coordinazione fotocromatica sono relativamente rari rispetto ai composti organici sopra elencati. Esistono due classi principali di composti di coordinazione fotocromatici. Quelli a base di nitroprussiato di sodio e composti di solfossido di rutenio. La modalit\u00e0 d'azione \u00e8 un'isomerizzazione allo stato eccitato di un ligando solfossido su un frammento di polipiridina di rutenio da zolfo a ossigeno oppure da ossigeno a zolfo. La differenza di legame tra rutenio e zolfo oppure ossigeno porta al drastico cambiamento di colore e cambiamento nel potenziale di riduzione rutenio(III/II). Lo stato fondamentale \u00e8 sempre legato allo zolfo e lo stato metastabile \u00e8 sempre legato all'ossigeno. Tipicamente, si osservano cambiamenti massimi di assorbimento di quasi 100 nm. Gli stati metastabili (isomeri legati all'ossigeno) di questa classe spesso ritornano termicamente ai rispettivi stati fondamentali (isomeri legati allo zolfo), sebbene un certo numero di esempi mostri un fotocromismo reversibile a due colori. La spettroscopia ultraveloce di questi composti ha rivelato tempi di isomerizzazione eccezionalmente rapidi che vanno da 1,5 nanosecondi a 48 picosecondi."}
{"id": "1849232", "revid": "228587", "url": "https://it.wikipedia.org/wiki?curid=1849232", "title": "Agostino Barbarigo (sommergibile 1938)", "text": "L\u2019Agostino Barbarigo \u00e8 stato un sommergibile della Regia Marina. L'unit\u00e0 prende il nome da Agostino Barbarigo, comandante della flotta veneziana nella battaglia di Lepanto.\nStoria.\nVenne destinato al 2\u00ba Gruppo Sommergibili di Napoli dove fu adibito all'addestramento dal 1938 al 1940. Dal 10 al 13 giugno 1940 svolse una prima ed inconclusiva missione ad una decina di miglia dalle coste dell'Algeria. Il 2 luglio 1940, al comando del capitano di corvetta Giulio Ghiglieri, attacc\u00f2 varie unit\u00e0 minori senza per\u00f2 mai riuscire a giungere al lancio dei siluri; nei due giorni successivi fu pi\u00f9 volte rilevato e bombardato con cariche di profondit\u00e0.\nIn Mediterraneo il \"Barbarigo\" comp\u00ec in tutto due missioni offensive ed una di trasferimento, navigando per 2582 miglia in superficie e 270 in immersione; se ne decise poi l'invio in Atlantico.\nLasci\u00f2 Napoli a inizio agosto 1940 ed il 14 del mese pass\u00f2 lo stretto di Gibilterra (con difficolt\u00e0 non grandi causate dalle correnti), dirigendo poi per Madera, nella cui zona si trovava il suo settore d'operazioni: il 19 luglio cannoneggi\u00f2 il piroscafo inglese \"Aguila\" (3255 tsl) che per\u00f2 non affond\u00f2; l'indomani cannoneggi\u00f2 un altro trasporto che per\u00f2 rispose al fuoco, obbligando il sommergibile ad immergersi; il \"Barbarigo\" lanci\u00f2 quindi due siluri, mancando il bersaglio, e sub\u00ec poi caccia con circa venti bombe di profondit\u00e0 uscendone comunque indenne; diresse poi per Bordeaux, sede della base italiana di Betasom, ove giunse l'8 settembre 1940.\nIl 14 ottobre salp\u00f2 per la seconda missione atlantica, subendo il 17 un infruttuoso attacco aereo con il lancio di bombe di profondit\u00e0; il 23 raggiunse il proprio settore d'operazioni a ovest delle coste irlandesi. ma incontr\u00f2 un solo mercantile che non riusc\u00ec a raggiungere, mentre effettu\u00f2 un attacco durante la navigazione di rientro, l'11 novembre: lanci\u00f2 un siluro contro un cacciatorpediniere di scorta ad una portaerei e ne ud\u00ec l'esplosione, ma non pot\u00e9 verificare l'esito a causa del mare mosso (dalla documentazione alleata non risultano danneggiamenti). Due giorni dopo il \"Barbarigo\" giunse a Bordeaux.\nIl 10 febbraio 1941 part\u00ec diretto ancora a ovest dell'Irlanda, ma il pattugliamento fu del tutto infruttuoso a causa delle avverse condizioni meteomarine; il 1\u00ba marzo il sommergibile lasci\u00f2 la zona d'agguato e una settimana dopo si ormeggi\u00f2 a Bordeaux.\nNei primi giorni di maggio salp\u00f2 per una nuova missione da compiersi ancora in acque irlandesi; il 15 del mese centr\u00f2 con un siluro il piroscafo inglese \"Manchester Port\" (7071 tsl), che per\u00f2 riusc\u00ec ad allontanarsi a grande velocit\u00e0. L'indomani il sommergibile dovette immergersi per un attacco aereo, uscendone comunque indenne; ebbe vari avvistamenti di trasporti e anche di un incrociatore, ma non pot\u00e9 mai attaccare a causa del mare mosso. Il 25 del mese fu dirottato in aiuto alla corazzata tedesca \"Bismarck\" (avrebbe dovuto attaccare qualunque nave nemica le si fosse avvicinata) ma per via del mare tempestoso non raggiunse il luogo della battaglia prima dell'affondamento della corazzata; informato poi dell'affondamento della \"Bismarck\", rientr\u00f2 alla base il 30 maggio.\nIl 13 luglio fu inviato a ovest dello stretto di Gibilterra (nuovo comandante era il capitano di corvetta Francesco Murzi) e il 25 colse il suo primo successo: dopo aver immobilizzato con un siluro il piroscafo britannico \"Macon\" (5135 tsl) ed averlo fatto abbandonare dall'equipaggio, lo affond\u00f2 con 49 colpi di cannone; nella notte fra il 26 ed il 27 silur\u00f2 e affond\u00f2 la moderna nave cisterna inglese \"Horn Shell\" (8272 tsl), dirigendo poi per il rientro.\nCambiato nuovamente comandante (il capitano di corvetta Enzo Grossi, che fece incidere sullo scafo \"Chi teme la morte non \u00e8 degno di vivere\"), il 22 ottobre 1941 lasci\u00f2 Bordeaux diretto fra Porto, le Azzorre e lo stretto di Gibilterra; vi arriv\u00f2 quattro giorni dopo e cerc\u00f2 pi\u00f9 volte di attaccare unit\u00e0 nemiche, senza mai riuscirci a causa del maltempo e dovendo infine rientrare alla base.\nIl 14 gennaio 1942 part\u00ec per portarsi nei pressi delle Azzorre dove, il 23 gennaio, avvist\u00f2 un mercantile non identificato in navigazione da est a ovest senza zigzagare e a luci accese; nonostante tutto potesse far presumere che si trattasse di una nave neutrale, il comandante Grossi la silur\u00f2 senza verificarne la nazionalit\u00e0 ed il risultato fu l'affondamento del piroscafo spagnolo \"Navemar\" (5473 tsl); il 10 febbraio intraprese la navigazione di rientro, conclusasi cinque giorni pi\u00f9 tardi.\nIl 30 aprile salp\u00f2 per l'ottava missione in Atlantico e il 17 maggio giunse nel proprio settore d'operazioni, al largo di Capo San Rocco; l'indomani cannoneggi\u00f2 e silur\u00f2 il piroscafo brasiliano \"Comandante Lyra\" (5052 tsl), incendiandolo; il piroscafo, non affondato perch\u00e9 ritenuto ormai agonizzante, fu tuttavia trainato a Recife dal rimorchiatore \"Perdigao\" (il trasporto non torn\u00f2 comunque mai pi\u00f9 in servizio: abbandonato a Recife per la durata della guerra, fu poi smantellato). Giunsero poi in zona\u00a0\u2013 il 20 maggio\u00a0\u2013 due unit\u00e0 statunitensi, l'incrociatore \"Milwaukee\" ed il cacciatorpediniere \"Moffet\", che Grossi attacc\u00f2 con due siluri ritenendo di trovarsi di fronte ad una corazzata classe Maryland; ritenne anche di averla affondata (in realt\u00e0 i due siluri avevano mancato il bersaglio e le due navi non si erano nemmeno accorte dell'attacco) e cos\u00ec comunic\u00f2 alla base; il 22 maggio il \"Barbarigo\" fu attaccato da un aereo con otto bombe (senza danni) e nella notte fra il 28 ed il 29 col\u00f2 a picco, con il cannone e vari siluri, il piroscafo \"Chalbury\" (4836 tsl); il 16 giugno il sommergibile attracc\u00f2 a Betasom.\nIl 29 agosto fu inviato al largo della foce del Congo; non potendo rifornirsi di carburante, come previsto, dal gemello \"Comandante Cappellini\", fu dirottato a meridione di Capo Palmas (costa liberiana), dove stazion\u00f2 dal 25 al 28 settembre, e poi alle Azzorre; il 1\u00ba ottobre sub\u00ec due attacchi aerei entrambi con quattro bombe lanciate, ed entrambi evitati senza danni; nel corso del secondo attacco le mitragliere del sommergibile abbatterono il velivolo, subendo per\u00f2 la perdita di uno dei serventi, ucciso da una raffica dell'aereo. Il 2 ottobre il \"Barbarigo\" ricevette l'ordine di portarsi nei pressi di Freetown e vi arriv\u00f2 due giorni pi\u00f9 tardi; nella notte del 6 il sommergibile attacc\u00f2 con quattro siluri la corvetta britannica \"Petunia\", mancandola, ma Grossi ritenne invece di aver attaccato\u00a0\u2013 e affondato\u00a0\u2013 una nave da battaglia classe Mississippi; trasferitosi poi al largo delle Isole di Capo Verde (il 10 ottobre), il sommergibile si avvi\u00f2 sulla rotta di rientro il 17, giungendo in porto nella notte del 29-30 ottobre.\nIl 24 gennaio 1943 inizi\u00f2 la sua decima missione atlantica con il tenente di vascello Roberto Rigoli come nuovo comandante; il sommergibile sarebbe dovuto transitare a ovest delle Isole di Capo Verde e portarsi poi al largo di Bahia. Dovette pi\u00f9 volte immergersi per continui attacchi aerei nel golfo di Biscaglia; un mese dopo la partenza cannoneggi\u00f2 e silur\u00f2 il piroscafo brasiliano (secondo altre fonti spagnolo) \"Monte Igueldo\" (3453 tsl), affondandolo, e venendo al contempo infruttuosamente attaccato da un idrovolante Consolidated XP4Y \u201cCorregidor\u201d, che gli lanci\u00f2 tre bombe. Il 2 marzo, di pomeriggio, silur\u00f2 e affond\u00f2 il piroscafo passeggeri brasiliano \"Alfonso Penna\" (3540 tsl) e l'indomani la motonave americana \"Staghound\" (8591 tsl); il 4 marzo si avvi\u00f2 sulla rotta di rientro e arriv\u00f2 alla base il 3 aprile, dopo aver rifornito con 25 tonnellate di nafta il sommergibile \"Luigi Torelli\" ed aver subito un guasto ad un timone.\nSi decise poi di trasformarlo in sommergibile da trasporto per missioni verso l'Estremo Oriente: i lavori durarono da marzo a fine maggio del 1943 e comportarono la rimozione di cannoni, tubi lanciasiluri, alcuni componenti delle batterie, uno dei periscopi e altro.\nIl 16 giugno 1943 lasci\u00f2 Bordeaux con destinazione Batavia (o Singapore), al comando del capitano di corvetta Umberto de Julio e con a bordo 130 tonnellate di materiali e, oltre all'equipaggio, tre uomini destinati alla nuova base da costituire a Singapore; il 24 giugno avrebbe dovuto segnalare la posizione a Betasom, ma non lo fece: dal \"Barbarigo\" non giunsero mai pi\u00f9 notizie.\nNel dopoguerra le fonti britanniche indicarono due attacchi aerei che potrebbero aver determinato la fine del sommergibile:\nRisulta per\u00f2 che il sommergibile aveva ordine di navigare solo in immersione nella zona indicata dai piloti degli aerei come il luogo degli attacchi, ed inoltre il 17-19 giugno avrebbe dovuto trovarsi a met\u00e0 strada fra Bordeaux e le posizioni indicate; se per\u00f2 fosse stato costretto a restare in superficie (ad esempio per un guasto) avrebbe potuto effettivamente trovarsi in zona.\nCon il sommergibile scomparvero il comandante De Julio, 6 altri ufficiali e 52 fra sottufficiali e marinai.\nIl comandante Grossi e i presunti affondamenti.\nIl \"Barbarigo\" ed uno dei suoi comandanti, Enzo Grossi, sono noti anche e soprattutto per i presunti affondamenti di due corazzate statunitensi, di cui Grossi diede notizia di ritorno da due missioni e che gli valsero due medaglie d'oro al valor militare e la promozione di grado.\nDel primo \u201caffondamento\u201d Grossi diede notizia, con un messaggio a Betasom, nel maggio 1942, precisando poi le circostanze nel suo rapporto al ritorno della missione: il 20 maggio\u00a0\u2013 sostenne\u00a0\u2013 aveva avvistato in posizione 4\u00b019' S e 34\u00b032' E una corazzata classe Maryland o California, scortata da alcuni cacciatorpediniere; dopo aver penetrato lo schermo difensivo aveva lanciato due siluri contro l'unit\u00e0 da appena 650 metri, vedendola poi venire colpita, sbandare sulla dritta e affondare di prua.\nSecondo una successiva ricostruzione dei fatti il 18 maggio il \"Barbarigo\" aveva incendiato il piroscafo brasiliano \"Comandante Lyra\" e da un porto non distante era stata inviata in soccorso della nave la Task force 23 della US Navy: i vecchi incrociatori \"Milwaukee\" e \"Omaha\" ed i cacciatorpediniere \"Moffet\" e \"McDougal\"; due giorni dopo il \"Milwaukee\" ed il \"Moffet\" si erano diretti a Recife per fare rifornimento ed era appunto in queste due unit\u00e0 che il \"Barbarigo\" si era imbattuto: Grossi aveva scambiato il \"Milwaukee\" per una corazzata (questo poteva forse essere possibile, in piena notte e in presenza di navi oscurate) ma resta difficile spiegare come abbia potuto affermare di aver visto affondare la nave, visto che i due siluri mancarono il bersaglio (tanto che nessuno a bordo delle due unit\u00e0 statunitensi si accorse dell'attacco).\nIl comandante di Betasom, contrammiraglio Romolo Polacchini, si dimostr\u00f2 molto scettico riguardo alla possibilit\u00e0 che una nave da battaglia americana di quel tipo potesse essere stata affondata da appena due siluri; anche Supermarina, il comando della Regia Marina, avrebbe preferito attendere qualche accertamento, ma il comando supremo italiano, bisognoso di notizie di grandi vittorie, prese la notizia dell'affondamento come certa e ne diede l'annuncio con un bollettino straordinario; Grossi fu promosso capitano di fregata e decorato con Medaglia d'oro al valor militare e anche, da parte tedesca, con la Croce di ferro.\nIl secondo presunto affondamento si verific\u00f2 nell'ottobre 1942. Il 6 ottobre, in posizione 2\u00b005' N e 14\u00b023' O, il sommergibile italiano individu\u00f2 a circa 4000 metri quella che Grossi ritenne essere una nave da battaglia classe Mississippi, scortata da vari cacciatorpediniere; furono lanciati quattro siluri (da 2000 metri) e la nave fu ritenuta affondata.\nPer questa azione Grossi ricevette una seconda medaglia d'oro, i complimenti di Adolf Hitler e Karl D\u00f6nitz, l'ordine di cavaliere della croce di ferro e una promozione a capitano di vascello; il contrammiraglio Polacchini, poich\u00e9 insisteva nel criticarlo e nel ritenere i due presunti affondamenti non veri, fu rimosso dall'incarico e proprio da lui rimpiazzato nel comando di Betasom.\nSecondo quanto pot\u00e9 ricostruire la seconda commissione di inchiesta i fatti erano i seguenti: il \"Barbarigo\" aveva attaccato una piccola corvetta inglese della classe Flower, la \"Petunia\" (appare quindi molto difficile che sia stato possibile scambiarla per una corazzata) e l'aveva mancata perch\u00e9 i siluri erano regolati per colpire una grossa nave (uno era passato sotto lo scafo dell'unit\u00e0 e, se si fosse trovato ad una quota meno profonda, l'avrebbe affondata); la corvetta inglese aveva reagito gettando a caso varie bombe di profondit\u00e0 i cui scoppi erano stati ritenuti quelli dei siluri.\nGli affondamenti delle corazzate, gi\u00e0 considerati dubbi all'epoca dei fatti negli ambienti della Marina, furono oggetto nel dopoguerra di una indagine in contumacia di due commissioni d\u2019inchiesta, nel 1949 e nel 1962, le cui conclusioni portarono alla verifica dei fatti ovvero alla constatazione del mancato affondamento delle due \"corazzate\" americane da parte di Enzo Grossi con conseguente definitivo ritiro delle due decorazioni da lui ricevute, la sua degradazione e l'estromissione dai ruoli."}
{"id": "1849238", "revid": "125849244", "url": "https://it.wikipedia.org/wiki?curid=1849238", "title": "Ratchet (Ratchet &amp; Clank)", "text": "Ratchet \u00e8 il protagonista della serie di videogiochi \"Ratchet &amp; Clank\" della Insomniac Games.\nStoria.\nRatchet \u00e8 un meccanico della razza Lombax nato sul pianeta Fastoon nella Galassia Polaris. La sua razza molto tempo fa sconfisse i Cragmiti, una razza originaria del pianeta Reepor, usando il Dimensionatore, un'arma molto potente inventata dai Lombax per sconfiggere i Cragmiti. I Lombax trovarono un uovo Cragmite e li nacque Tachyon il successivo imperatore dei Cragmiti. Quando Ratchet era ancora un neonato molti Lombax vennero uccisi da Tachyon e dal suo esercito di Drofidi, mentre altri finirono in un'altra dimensione. Prima di morire per mano di Tachyon, il padre di Ratchet, Kaden, sped\u00ec il figlio ancora in fasce nella Galassia di Solana sul Pianeta Veldin, che Ratchet creder\u00e0 la sua casa.\n\"Ratchet &amp; Clank\".\nAnni dopo Ratchet si trova a Veldin a costruire una navetta e qui incontra un robot scappato da una fabbrica di robot di Quartu, Clank, da allora in poi suo migliore amico. Ratchet e Clank hanno la missione di sconfiggere il temibile Presidente Drek che ha in mente di costruire un nuovo Pianeta per la sua razza, i Blarg, in quanto il loro pianeta d'origine, Orxon, \u00e8 irreparabilmente inquinato. Per fare ci\u00f2, Drek utilizzer\u00e0 i pezzi di tutti gli altri mondi della Galassia Solana, mentre Ratchet, per fermarlo, cercher\u00e0 di contattare il Capitano Qwark, l'eroe pi\u00f9 conosciuto della galassia. Ma arrivati al pianeta di Qwark si scopre che egli lavora per Drek e cerca di sbarazzarsi di loro. Ratchet e Clank scoprono che Drek vuole trovare un'orbita migliore per metterci il nuovo Pianeta usando il Deplanetizzatore su un pianeta per distruggerlo. Ironia della sorte, dopo tanto girovagare, Ratchet e Clank scopriranno che tale pianeta \u00e8 proprio Veldin. Scopriranno anche che in realt\u00e0 Orxon \u00e8 stato inquinato proprio da Drek il quale avrebbe guadagnato milioni di bolts se il pianeta artificiale fosse stato abitato. Alla fine, Ratchet e Clank sconfiggono il malvagio presidente deviando la posizione del deplanetizzatore e distruggendo il pianeta artificiale. Clank, per\u00f2, si rompe un braccio, ma Ratchet promette di riaggiustarglielo.\n\"Fuoco a volont\u00e0\".\nA sei mesi dalla sconfitta di Drek, Ratchet e Clank vengono convocati da Abercrombie Fidzzwiget, il presidente della Megacorp, un'industria di armi e gadget della galassia Bogon. In questa \u00e8 infatti in vendita un animaletto blu creato in laboratorio, il Protopet, all'apparenza tenero, piccolo e pelosetto, ma in realt\u00e0 tremendo e vorace. I due eroi saranno contattati per recuperare il piccolo animale, rubato da un misterioso ladro mascherato. I due, dopo un lungo viaggio attraverso i pianeti, recuperano il Protopet sul pianeta Siberius e lo riportano a Fiddzwiget. Poco dopo il ladro trova Ratchet e Clank e mostra il suo vero volto: \u00e8 Angela, un Lombax, ex dipendente della Megacorp, che ha rubato il Protopet per proteggerlo dai cittadini a cui \u00e8 stata annunciata la sua distribuzione come animale domestico.\nI due protagonisti non capiscono quale sia il motivo della minaccia che comporta l'esperimento ma dopo aver visto un video top-secret della Megacorp che ordina la sua eliminazione in quanto potenzialmente pericoloso, avvertono Fiddzwiget di interrompere immediatamente la produzione, ma lui pare non capire. Parte cos\u00ec un inseguimento tra Ratchet &amp; Clank che devono comunicare il fatto e Fiddzwiget che continua a rimandare gli appuntamenti del punto di incontro, facendo finta di nulla. Ratchet e Clank hanno per\u00f2 un contrattempo con la banda dei \"Thug 4 Less\", che li arresta con una falsa accusa e li porta ad uccidere il loro capo sul pianeta Snivelak. Intanto il presidente della Megacorp ha distribuito alcuni Protopet ad Allgon City, sul pianeta Damosel, i quali si sono moltiplicati a dismisura causando panico e distruzione nella citt\u00e0. Dopo aver condotto uno sterminio della razza Protopet, Angela comunica a Ratchet di possedere un ticket da dipendente scienziato della Megacorp, che aprir\u00e0 la porta del quartier generale sul pianeta Yeedil al cui interno si trova ci\u00f2 che insieme dovranno eliminare: il Protopet originale da cui vengono prodotti tutti gli altri.\nDopo aver superato i sistemi di sicurezza robotici all'interno del laboratorio, Ratchet, Clank e Angela vengono presi in ostaggio da Fiddzwiget che mostra la sua vera identit\u00e0: \u00e8 Qwark, che ha intenzione di distruggere personalmente il Protopet girando un videoclip che mander\u00e0 in televisione per essere riconosciuto come l'eroe che era prima di essere umiliato dai due protagonisti nel primo capitolo. Utilizzando un congegno creato da Angela per rendere inerme il Protopet a cui per\u00f2 Qwark ha inserito la batteria al contrario, egli rende invece la creatura pi\u00f9 grande e mostruosa, la quale lo ingoia. Dopo un duro scontro, Ratchet e Clank sconfiggono la bestia, che ritorna alle dimensioni originali grazie al congegno riparato da Clank. Il vero Fiddzwiget esce allo scoperto, annunciando di essere stato rinchiuso da Qwark per tutto il tempo. Dopo aver portato la pace nella galassia, Ratchet e Clank vanno ad abitare a Megapolis, sul pianeta Endako, mentre Qwark viene assunto dalla Megacorp come tester di apparecchi meccanici.\n\"Ratchet &amp; Clank 3\".\nDopo aver salvato la galassia di Bogon, Clank \u00e8 diventato una star del cinema mentre Ratchet si \u00e8 trasferito a casa sua a Megapolis. Ora che i due eroi si possono godere un po' di vita \"domestica\" il notiziario informa che il pianeta natale di Ratchet, Veldin, \u00e8 stato attaccato da creature mutanti note come \"Tirannoidi\". Ratchet allora torna in azione e si dirige nella galassia di Solana dove scoprir\u00e0 che il malvagio dottor Nefarious, un robot nemico fin dalla giovinezza di Qwark, vuole sterminare tutta la popolazione di vita organica nella galassia per farla colonizzare dai robot e ha mandato i tirannoidi per eliminare tutti gli abitanti, tra cui i tirannoidi stessi. Dopo aver salvato Veldin Ratchet e Clank vanno sul Pianeta Florana dove supereranno un percorso di morte e batteranno il Capitano Qwark che ha perso la memoria. Dopo vengono ospitati sull'Astronave Fenice dal capitano Sasha, figlia del Presidente del Pianeta Marcadia.\nQualche minuto dopo scoprono che il Pianeta Marcadia \u00e8 stato attaccato e Ratchet e Clank giungono l\u00ec a salvare il Presidente e tutti i cittadini. Una volta evitato i laser all'interno del Palazzo scoprono che era Al, uno scienziato, a usare l'energia degli scudi della citt\u00e0 con un videofumetto del Capitano Qwark. Ratchet e Clank decidono di prendere il videofumetto e tornare all'Astronave Fenice per giocarci e far tornare a Qwark la memoria. Infatti Qwark riacquister\u00e0 la memoria. Nel frattempo che Qwark si riprenda, Ratchet e Clank vanno alla Stazione Q9 a Distruzione Totale dove verr\u00e0 messo in palio un videofumetto di Qwark (il secondo videofumetto) e un tiramemizzatore che permette di traversirsi da Tirannoide e superano il percorso di Morte.\nRatchet e Clank vanno sul pianeta Aquatos dove ruberanno alcuni dati del Dottor Nefarious e Slim Cognito che fornir\u00e0 Armi nuove e potenti. Ratchet e Clank si dirigono poi sul pianeta Tirannia dove dopo aver sconfitto le guardie Tirannoidi si batteranno contro la grossa madre Tirannoide. Dopo aver raccontato la missione alla Fenice si dirigono sul pianeta Daxx, dove scopriranno che il Dottor Nefarious ha inventato un'arma misteriosa che si trova sulle lune di Obani e penseranno che Courtney Gears (la valletta a Distruzione Totale) sia un'alleata di Nefarious. Ratchet e Clank vanno sulle Lune di Obani dove si incontreranno con Skid. Appena arrivati per\u00f2, scoprono che l'ultima Luna di Obani \u00e8 circondata da uno scudo gravitazionale.\nI rangers galattici chiamano Ratchet per aiutarli a battere i Tirannoidi a Blackwater City. Ratchet e Clank vanno a Blackwater City e salvano i Rangers. Dopo aver chiacchierato tramite videochiamata scoprono che \u00e8 stato rapito e decidono di tornare alle Lune di Obani. Ma prima Ratchet e Clank tornano a Distruzione Totale dove vinceranno il terzo videofumetto del Capitano Qwark e fisseranno un appuntamento con Courtney Gears agli Holostar Studios. Ratchet, dopo essere stato licenziato come attore, aspetta Clank nei camerini. Dopo essersi annoiato decide di cercare Clank, ma per sua sfortuna ci sono dei Tirannoidi che vogliono ucciderlo, ma Ratchet riuscir\u00e0 a farsi strada. Dopo aver ritrovato Clank parte con lui per le Lune di Obani dove si scontrer\u00e0 con Courtney Gears (che prima aveva trasformato Skid in un robot). Ratchet sconfigge Courtney Gears e vanno al porto spaziale di Zeldrin per incontrarsi con Qwark e tendendo un'imboscata a Nefarious.\nInfatti i tre raggiungono Nefarious, che per\u00f2 attiva l'autodistruzione, e Qwark deve prendere una cosa e dopo li avrebbe raggiunti. Ratchet e Clank arrivano alla navetta, per\u00f2 Clank, invece di aspettare troppo tempo, avvia la navetta per tornare alla Fenice e iniziare il funerale di Qwark. Dopo il funerale Al d\u00e0 a Ratchet il quarto videofumetto di Qwark per aiutarli a scoprire la prossima mossa di Nefarious. Nefarious voleva conquistare Metropolis, ma Qwark lo ferm\u00f2; Nefarious giur\u00f2 di tornare per conquistarla e quindi Ratchet e Clank si avviano per Metropolis. Qui Ratchet scopre di essere stato beffato e fin da quando sono stati agli Holostar Studios fino ad ora il vero Clank era prigioniero di Nefarious e al suo posto era Klunk. Ratchet riesce comunque a sconfiggere Klunk e liberare Clank. Dopo che Ratchet e Clank hanno raccontato quanto accaduto tornano a Zeldrin, ma stavolta a perlustrare l'area dove \u00e8 piombato il porto.\nRatchet e Clank scoprono tramite un olovideo che Qwark \u00e8 ancora vivo! Ratchet e Clank poi vengono chiamati dai Rangers per salvare il pianeta Aridia. Dopo aver salvato il pianeta tornano alla Fenice dove scoprono che c'\u00e8 un quinto videofumetto di Qwark (fino ad allora erano stati identificati solo quattro numeri e neanche il fan Club delle reclute di Qwark avevano sentito parlare di questo videofumetto). Tramite il videofumetto scoprono che Qwark ha un rifugio nella cintura degli Asteroidi di Thran e partono per farsi dare spiegazioni. Dopo avergli fatto la ramanzina tornano alla Navetta, ma scoprono che la Fenice \u00e8 stata attaccata e quindi Ratchet e Clank tornano alla nave e mettono fine all'invasione. Sasha spiega a Ratchet che il Biobliteratore si sta caricando su Koros e che il prossimo Pianeta su cui verranno trasformati tutti in Robot \u00e8 Veldin. Ratchet e Clank quindi partono per Koros e distruggono il Biobliteratore, ma Sasha avverte Ratchet e Clank che Nefarious ha creato un secondo Biobliteratore ancora pi\u00f9 potente del primo, Ratchet e Clank quindi partono per Mylon per mettere fine ai piani di Nefarious. Ratchet e Clank, dopo averlo battuto, si ritroveranno a riaffrontarlo sul Biobliteratore usando una navetta, ma all'improvviso arriva Qwark ad aiutarli. Ratchet e Clank riescono a batterlo e il Biobliteratore finalmente distrutto e Clank \u00e8 tornato nel Cinema grazie al nuovo film \"Agente Segreto Clank\".\n\"Ratchet Gladiator\".\nRatchet \u00e8 diventato il capitano della Fenice mentre il precedente (Sasha) \u00e8 diventato il nuovo sindaco di Metropolis. Durante una videochiamata con Sasha, improvvisamente, la nave viene attaccata da un gruppo di robot che catturano Al, Clank e Ratchet.\nI tre verranno portati alla stazione di Dreadzone, un programma di combattimenti clandestini creato da Gleeman Vox, dove tutti gli eroi pi\u00f9 valorosi della galassia, anch'essi rapiti, combattono in sfide nell'arena di Dreadzone per il piacere di migliaia di fan, per la fama e per le loro stesse vite.\nRatchet, con la minaccia di un collare esplosivo legato saldo al collo, dovr\u00e0 farsi strada su svariati pianeti, sedi delle puntate del programma, fino ad affrontare Ace Hardlight e la sua squadra di Sterminatori: Skleroshock, Reactor ed Eviscerator.\nNel frattempo, Clank riesce a trovare il modo per poter arrivare al livello di controllo dell'arena, dove c'\u00e8 il computer centrale che regola l'alimentazione dei campi di contenimento dove sono imprigionati tutti gli eroi, e che distruggendolo sarebbero stati liberati.\nPer arrivare laggi\u00f9 verr\u00e0 riprogrammata la navetta dell'arena, ma essa si disattiver\u00e0 una volta arrivati al livello di controllo, senza quindi poter tornare indietro.\nAppena arrivati, si scopre che Vox ha riempito l'arena con degli esplosivi a timer.\nRatchet inizier\u00e0 quindi una corsa contro il tempo, sconfiggendo un intero esercito di robot killer fino ad arrivare a disinnescare gli esplosivi.\nNonostante il lieto fine per eroi e fan, c'\u00e8 ancora Gleeman Vox in persona da sconfiggere che, a bordo di un enorme veicolo volante corazzato, si scontra con il lombax \nDopo una dura battaglia, Vox, sconfitto ma comunque non arreso, innesca un quarto esplosivo nel tentativo di far esplodere l'arena con Ratchet ancora all'interno, ma all'ultimo arriver\u00e0 la navetta di salvataggio di Clank, che salver\u00e0 Ratchet, mentre Vox morir\u00e0 nel esplosione dell'arena.\nUna volta sulla navetta, e dopo aver disinnescato i collari mortali, Ratchet ricever\u00e0 videochiamate di ringraziamento da tutti gli eroi che sono stati salvati, compreso il Capitano Qwark che era all'oscuro di tutto ci\u00f2 che fosse successo.\nIl filmato finale vede il Dottor Nefarious e Lawrence vagare ancora sul asteroide dopo la fine del terzo capitolo e diretti verso la stazione di Dreadzone, scoprendo per\u00f2, a loro malgrado, che \u00e8 appena saltata in aria.\n\"Ratchet &amp; Clank: L'altezza non conta\".\nIn questo episodio della serie, Ratchet e il suo amico robotico Clank vengono coinvolti dal rapimento di una bambina, Luna, in una ricerca delle tracce della stirpe dei Tecnomiti, che si credeva fosse solo una leggenda. In realt\u00e0 Luna \u00e8 un robot creato dai Tecnomiti, il cui imperatore (Otto DeStruct) vuole catturare Ratchet per estrarre il suo DNA e creare un esercito di cloni di Ratchet. Ratchet riesce a salvare Clank e insieme sconfiggono Luna e poi Otto DeStruct. In questa avventura fa la sua apparizione anche il capitano Qwark, che questa volta \u00e8 alla ricerca della sua reale famiglia, ma viene ingannato da Otto DeStruct che lo convince di essere suo figlio.\n\"Secret Agent Clank\".\nIn questo capitolo Ratchet \u00e8 stato arrestato e Clank indagher\u00e0 a fondo per provare che \u00e8 innocente. Ratchet alla fine si ritrova libero al posto di Klunk (la nemesi di Clank e che assomiglia a lui) che \u00e8 stato sconfitto da Clank.\n\"Ratchet &amp; Clank Armi di distruzione\".\nRatchet e Clank decidono di provare la turbo-slitta per andare al Palazzo di Qwark ad aiutarlo a battere diverse truppe robotiche armate. Ratchet e Clank, dopo tanto girovagare per la citt\u00e0 di Metropoli, si trovano di fronte all'imperatore dei Cragmiti Percival Tachyon, che vuole eliminare Ratchet perch\u00e9 \u00e8 l'ultimo Lombax nell'universo in cui abitano (dato che furono i Lombax a distruggere i Cragmiti durante la \"Sporca Guerra\"). I due riescono a fuggire sulla Navetta di Tachyon sulla quale era attivo il pilota automatico che ha fatto addormentare Ratchet con il criosonno e Clank con un pugno in piena faccia. I due atterrano sul Pianeta Cobalia dove incontreranno un contrabbandiere che gli dar\u00e0 un passaggio per Stratus City sul Pianeta Kortog. Scaricati dal contrabbandiere per non essere imprigionati dalle truppe di Tachyon, Ratchet e Clank si fanno strada per la citt\u00e0 per raggiungere il museo per sapere dove possano essere i Lombax. Arrivati a un vicolo cieco, Ratchet vede che Clank si \u00e8 modificato e che possono volare per i grattacieli di Stratus City. Nel museo scoprono le coordinate per il pianeta Fastoon, il pianeta dei Lombax, ma arrivati scoprono che \u00e8 stato abbandonato anni fa e trovano una vecchia nave, Aphelion, e la riparano.\nNel frattempo ricevono un videomessaggio da parte di un certo Stephan Qwarkanopolus (ovvero Qwark) che li invita sul pianeta Mukow per il festival imperiale del combattimento e che ha delle informazioni per lui e Clank. Durante il viaggio per Mukow vengono attaccati dai pirati del Capitano Slag, ma riescono a sfuggirgli. Dopo essere arrivati su Mukow, Ratchet viene camuffato come Mustacho Furioso e vince il torneo. Ratchet e Clank, dalle informazioni di Qwark, scoprono che tachyon sta cercando un \"Segreto Lombax\" e che si suppone essere nella cinta degli asteroidi di Nundac, quindi Ratchet e Clank vi si avviano. Sugli Asteroidi trovano una base segreta dove risiedono Talwin Apogee, la figlia di Max Apogee, famoso cercatore misteriosamente scomparso, e i suoi due robot Cronk e Zephir. Insieme vanno su Ardolis per riprendere l'artefatto Lombax rubato a Max. Scoprono che quella era una mappa per trovare l'artefatto Lombax su Rykan V, dove scoprono che il Segreto Lombax \u00e8 il Dimensionatore, una macchina che pu\u00f2 aprire varchi dimensionali per altri universi.\nRatchet e Clank si dividono da Talwin su Sargasso, dove incontrano l'idraulico di Novalis che oltre a dargli una lavatrice esagonale da tre centicubiti e tre quarti rivela tramite enigmatici discorsi che i Cragmiti non sono stati vaporizzati come si racconta, ma probabilmente esiliati. Dopo vengono chiamati da Qwark per tornare su Mukow e che gli d\u00e0 un'altra informazione, ovvero dell'esistenza del supercomputer Iris, che purtroppo \u00e8 sotto il controllo dei Pirati Spaziali di Slag, che si trova sulla cometa di Kreeli. Ratchet e Clank riescono ad infiltrarsi nella cometa e trovano il supercomputer Iris che rivela a loro che Tachyon \u00e8 stato cresciuto dai Lombax, ma quando scopr\u00ec le sue vere origini li attacc\u00f2 a tradimento e giur\u00f2 che avrebbe riportato i Cragmiti, e che il Dimensionatore si trova sul Pianeta Jasindu a Kerchu City, dove Max Apogee lo nascose prima di scomparire misteriosamente. La prima intenzione di Ratchet \u00e8 di andare a Kerchu City, ma Clank gli dice che nessuno dovrebbe usare un dispositivo Wormole poich\u00e9 pericoloso, ma non lo ascolta, poi Clank (avvertito dagli Zoni) gli comunica che Talwin \u00e8 stata catturata ed \u00e8 imprigionata nella prigione di Zordoom sul Pianeta Viceron, ma Ratchet, bench\u00e9 accetti di andare, crede che c'\u00e8 qualcosa che non va in Clank. Arrivati alla prigione di Zordoom riescono a salvare Talwin, Cronk e Zephir. Dopo si recano a Kerchu City, dove affronteranno i Kerchu, tra cui uno con un robot gigante che faceva da guardia al Dimensionatore. Ratchet e Clank trovano finalmente il Dimensionatore, ma i Pirati Spaziali li hanno seguiti; minacciando di uccidere Clank il Capitano Slag dice a Ratchet di consegnargli il Dimensionatore. Ratchet e Clank quindi si avviano per il passaggio di Ublik, dove affrontano il Capitano Slag.\nRatchet lo sconfigge dopo un duro duello e viene eletto nuovo Capitano dei Pirati Spaziali e riprende il Dimensionatore; Clank avverte Ratchet che il Dimensionatore \u00e8 pericoloso, ma Ratchet non lo ascolta e Qwark esce allo scoperto portandosi il Dimensionatore promettendo di gettarlo in un buco nero. Ma subito dopo Rusty Pete, l'ex-aiutante di Slag, gli dice che in realt\u00e0 Qwark sta andando sul Pianeta pi\u00f9 vicino, ovvero il Pianeta Reepor, il Pianeta dei Cragmiti, dove ci fu l'ultima battaglia tra Cragmiti e Lombax. Ratchet e Clank insieme a Talwin, Cronk e Zephir vanno su Reepor per trovare Tachyon e impedire che Qwark gli consegni il Dimensionatore. Ma \u00e8 troppo tardi: Tachyon ha imprigionato Qwark e utilizza il dimensionatore per liberare i Cragmiti. Ratchet e Clank cadono e si dividono. Al suo risveglio Ratchet non ha pi\u00f9 Clank sulla schiena e dovr\u00e0 cavarsela da solo facendosi strada uccidendo pochi dei Cragmiti che ci sono.\nRatchet ritorna da Talwin, Cronk e Zephyr disperato poich\u00e9 non trova pi\u00f9 Clank, ma all'improvviso Clank ritorna e Ratchet \u00e8 contento di rivederlo, poi la nave Aphelion li avvisa dicendo che i Cragmiti hanno invaso Meridian City sul Pianeta Igliak. Ratchet e Clank salvano Qwark e gli chiedono dove si trova Tahcyon, ma non lo sa, per\u00f2 Clank gli dice che Tachyon si trova a Fastoon. Ratchet gli chiede come fa a saperlo e Clank gli rivela che sono stati gli Zoni e allora si dirigono su Fastoon. Ratchet e Clank, insieme a Talwin, Kronk e Zephir, vanno su Fastoon e sconfiggono la maggior parte dei seguaci di Tachyon; una volta dentro le rovine Tachyon invita Ratchet a venire alla corte di Azimuth. Una volta arrivati alla corte di Azimuth Tachyon apre un varco dimensionale per permettere a Ratchet di riunirsi ai Lombax e mentre Ratchet pensa se unirsi ai Lombax o no Tachyon gli racconta che tutti i Lombax erano codardi quando sono partiti, ma che ne rimasero solo due (Ratchet e suo padre). Tachyon dice ancora che per lui \u00e8 stato un piacere uccidere il padre, ma che era un vero peccato che lui sped\u00ec Ratchet nella Galassia di Solana prima che si potessero incontrare e allora gli offre due offerte: unirsi ai Lombax oppure restare e morire. Ratchet capisce che se lascia Tachyon con il Dimensionatore nessuno pu\u00f2 essere al sicuro e che lui non andr\u00e0 da nessuna parte finch\u00e9 non verr\u00e0 distrutto e a quel punto Ratchet e Clank ingaggiano uno scontro con Tachyon.\nDopo alcuni minuti il Dimensionatore trascina Tachyon su un asteroide dove c'\u00e8 un varco dimensionale, ma quando sembra essere tutto finito Tachyon trascina con s\u00e9 Ratchet e Clank e dopo un duro scontro riescono a sconfiggerlo. Tachyon allora dice a Ratchet che non lo pu\u00f2 uccidere e che nessuno sa il suo vero scopo nell'universo e il suo vero nome tranne lui e che la sua specie non sar\u00e0 mai al sicuro; alla fine Tahcyon viene risucchiato in un buco nero. Ratchet capisce che il Dimensionatore \u00e8 rotto, Clank per\u00f2 lo aiuta dandogli la lavatrice esagonale che gli diede l'idraulico su Sargasso e allora Ratchet ordina al Dimensionatore di tornare a casa. Ratchet all'improvviso sviene, ma poi si riprende. Dopo alcune ore dalla sconfitta di Tachyon Ratchet chiede se Tachyon dicesse sul serio, Clank gli disse che non sembrava la voce di un bugiardo, ma pensa che lui abbia gi\u00e0 svolto il suo compito, ovvero aver sconfitto Tachyon e che nemmeno i Lombax ci sarebbero riusciti, poi Ratchet lo ringrazia. All'improvviso gli Zoni appaiono agli occhi dei presenti e rapiscono Clank; Ratchet cerca di liberarlo, ma non pu\u00f2 fare nulla al campo di energia degli Zoni e questi ultimi si teletrasportano. Ratchet allora si lancia alla ricerca del suo amico.\n\"Ratchet &amp; Clank: Alla ricerca del tesoro\".\n\u00c8 passato un anno da quando Clank \u00e8 stato rapito dagli Zoni e Ratchet ha usato il supercomputer Iris per trovare un collegamento con gli strani esseri, trovandolo nel pirata Angstrom Darkwater. Ratchet, insieme a Talwin, si reca sul pianeta Merdegraw per trovare il capitano, e si imbattono nella flotta del pirata Sprocket. Qui incontrano il loro vecchio amico pirata Rusty Pete, ancora depresso per la morte del suo capitano, Romulus Slag, di cui conserva ancora la testa. Vengono per\u00f2 scoperti da Sprocket e dalla sua ciurma, dai quali scoprono che Darkwater \u00e8 morto, e messi dentro un cannone indirizzato verso le Grotte del Domani per essere mangiati dai Pytor. Rusty Pete, per\u00f2, li salva, camuffato da Slag, e li fa spedire sull'isola di Hoolefar. Risvegliatosi su una spiaggia e senza pi\u00f9 le sue armi tranne l'Onnichiave, Ratchet ha una visione di Clank che per\u00f2, cos\u00ec come \u00e8 apparsa, svanisce. Ricongiuntosi con Talwin, i due arrivano alla sede degli Hoolefoid e vengono accolti dal loro sindaco Barnabus Worley.\nRatchet accetta di riparare le turbine e il ripetirore dell'isola, e il sindaco Barnabus Worley, per ringraziare i due soccorritori, gli mostra l'Occhio di Ossidiana, il pi\u00f9 potente telescopio lorentziano dell'universo, con una portata di 4,8 trilioni di Kilocubiti, potenziato, inoltre, con una Stella Fulcro, attualmente mancante. Il telescopio fu inoltre costruito proprio da Darkwater, e leggendo le pagine del suo diario scoprono che ricevette la Stella fulcro dal capo degli Zoni per poter utilizzare al meglio l'Occhio. Tuttavia, Darkwater sapeva che la Stella valeva una fortuna e cominci\u00f2 a sospettare di tradimento i suoi uomini, perfino il suo primo ufficiale, nientemeno che il defunto capitano Slag, cos\u00ec us\u00f2 un incantesimo per sigillare la sua anima all'interno del suo corpo, in modo da vegliare sulla Stella fulcro. In quel momento Rusty Pete li contatta dal molo: il pirata si offre di portarli alle Grotte del Domani, luogo dove la nave di Darkwater \u00e8 stata nascosta da Slag a seguito di un ammutinamento, e dove si trova la mappa che conduce al luogo dove si trova la Stella fulcro; inoltre rivela di aver riprogrammato la testa di Slag perch\u00e9 li conduca alla nave.\nArrivati alle Grotte del Domani, Talwin rimane separata da Ratchet e Pete da una porta malfunzionante, cos\u00ec il Lombax e il pirata proseguono da soli, facendosi guidare da Slag e superando i Pytor fino alla nave di Darkwater. Nella testa del capitano Ratchet trova la mappa, quando Rusty Pete conficca la testa di Slag nel corpo decapitato di Darkwater, rivelando che il suo unico obbiettivo era quello di far avere al suo capitano un nuovo corpo, restitundo per\u00f2 a Ratchet, in segno della loro vecchia amicizia, il Combustore e la Granata a Fusione, vedendo poi la fusione tra Slag e lo spirito stesso di Darkwater decisi ad invadere l'isola di Hoolefar. Ratchet si ricongiunge con Talwin e insieme si dirigono verso l'isola. Arrivati appena in tempo, il sindaco consegna a Ratchet la Scossa Ravager e il Lanciatornado, per poi barricarsi con tutti gli altri cittadini nella sala dell'Occhio di Ossidiana mentre Ratchet e Talwin difendono l'isola. Costretto Slag/Darkwater in ritirata, i due fanno leggere la mappa scritta in Decadroid al Contrabbandiere, che li offre di portarli al Covo di Darkwater, luogo in cui \u00e8 custodita la Stella fulcro. Arrivati al covo del pirata, prima di congedarsi, il Contrabbandiere restituisce a Ratchet il Lanciapredator e il Nanosciamatore.\nSuperate diverse sfide, Ratchet e Talwin entrano nella sala del tesoro, ma Ratchet cade in una trappola di Slag/Darkwater e Rusty Pete, che prendono in ostaggio Talwin e lasciano il Lombax ai Pytor delle sottostanti Grotte di Lythoin. Giunto all'uscita, Ratchet si scontra con Sprocket, passato dalla parte di Darkwater, e dopo averlo sconfitto ritorna dal Contrabbandiere per raggiungere la nave di Darkwater. Giunto all'ammiraglia della flotta pirata, il Contrabbandiere d\u00e0 come ulteriore supporto a Ratchet l'Alpha Distruttore. Ratchet libera Talwin e insieme si battono contro Slag e Darkwater sulla sua nave, finch\u00e9 non riescono a separare la testa di Slag dal corpo di Darkwater, che precipitano in mare; Rusty Pete, fedele al suo capitano, d\u00e0 la Stella fulcro a Ratchet e Talwin e si getta per salvarlo. Ritornati su Hoolefar, grazie alla Stella fulcro, Ratchet scopre che gli Zoni hanno rapito Clank per conto del loro vecchio nemico, il dottor Nefarious. Ratchet ora si imbarca in una nuova avventura per salvare il suo amico partendo per il settore di Bernilius.\n\"Ratchet &amp; Clank: A spasso nel tempo\".\nSono passati due anni da quando Clank venne rapito dagli Zoni e Ratchet si \u00e8 avviato per il settore di Bernilius con il Capitano Qwark. Durante il viaggio una strana anomalia temporale li investe e la nave viene messa fuori uso e atterrano su bruscamente su un pianeta, ma mentre stavano per precipitare in un burrone un'altra anomalia temporale li investe facendo fermare il tempo di ogni cosa che ha investito eccetto loro due. Ratchet e Qwark trovano una madre Fongoid a cui salvano i tre figli e arrivano al villaggio dei Fongoid. Questi ultimi ringraziano Ratchet e lo portano all'interno del Tempio di Orvus dove trover\u00e0 il vaso Zoni che gli servir\u00e0 per trovare gli Zoni sparsi per tutto l'universo ed aiutarlo ad equipaggiare l'Aphelion. Mentre Ratchet esce dal tempio il villaggio \u00e8 sotto attacco ordinato da Flint Vorselon, un mercenario al soldo del dottor Nefarious, che scambia Ratchet per un certo Azimuth e che un certo \"Orologio\" \u00e8 loro. Cos\u00ec rapiscono Qwark ed alcuni Fongoid, e Vorselon ordina di uccidere Ratchet. Ratchet va all'interno dell'astronave di Vorselon e durante il salvataggio Qwark dice a Ratchet che c'\u00e8 un certo Alister Azimuth su Torren IV e potrebbe essere un loro alleato.\nDopo aver salvato Qwark e i Fongoid Ratchet parte per il Settore di Vela per trovare questo Azimuth. Ratchet atterra su Torren IV, un pianeta abitato dai Vullard. Dopo aver aiutato alcuni Vullard Ratchet attraversa i campi di Molonoth e arriva al passo di Volgram, dove incontra uno strano individuo e gli chiede dove pu\u00f2 trovare Alister Azimuth; lo strano individuo lo attacca e Ratchet lo insegue. Dopo essere arrivato vicin alla casa dell'individuo viene messo alle strette da quest'ultimo, ma l'individuo vedendo che \u00e8 un Lombax lo libera e si presenta a lui come Alister Azimuth, un Lombax capo della guardia Pretoriana Lombax e del centro di ricerche avanzate Lombax e grande amico di Kaden, il padre di Ratchet. Azimuth spiega a Ratchet cos'\u00e8 il Grande Orologio e degli Zoni che sono i guardiani del Tempo. Ratchet, pensandoci un attimo, dice ad Azimuth che pensava che lui e suo padre furono gli unici rimasti quando i Lombax partirono e gli chiede perch\u00e9 non \u00e8 andato con loro, ma Azimuth non gli risponde e cambia discorso. Azimuth lo addestra per controllare gli overscarponi di suo padre. Dopo l'addestramento, Azimuth rivela a Ratchet che hanno un contatto all'interno del Grande Orologio e possono trovarlo ad Axiom City sul pianeta Terachnos. Ratchet e Azimuth arrivano su Terachnos e si infiltrano alle Pollyx Industries con l'aiuto di un amico di Azimuth. Ratchet e Azimuth riescono ad entrare in contatto con Nefarious senza sapere dove si trovi.\nPoco dopo vengono attaccati da un robot gigante VX-99, ma riescono a distruggerlo. Azimuth spiega a Ratchet che c'\u00e8 un Occhio di Ossidiana nel Canyon Kreel sul Pianeta Lumos. Dopo essere arrivati in una grotta nel Canyon Kreel, Ratchet chiede di nuovo ad Azimuth perch\u00e9 non \u00e8 insieme agli altri Lombax; alla prima volta non risponde, ma poi rivela a Ratchet che li ha delusi. Azimuth spiega che nonostante i Cragmiti fossero stati sconfitti bisognava difendere la Galassia, e Tachyon fece vedere ai Lombax armi molto potenti; i Lombax non si fidarono di Tachyon, ma Azimuth invece pensava che fosse la cosa giusta e gli diede libero accesso a tutta la tecnologia Lombax, ma non fu come sperava, e quando tachyon arriv\u00f2 con la sua armata di Drofidi i Lombax scapparono in un'altra dimensione, ma Kaden rest\u00f2 per trovare la moglie, ma non la trov\u00f2 e Tachyon poco dopo lo raggiunse e lo uccise. Per i suoi crimini ad Azimuth gli fu proibito di unirsi ai Lombax e da allora si ritrova in esilio, ma promette a Ratchet che se lo aiuter\u00e0 riavr\u00e0 la sua famiglia. Ratchet e Azimuth, appena usciti dalla grotta, trovano un Vullard che dice che i suoi amici sono stati attaccati dagli Agoriani, una razza bellicosa e poco intelligente; Azimuth dice a Ratchet che l'obbiettivo \u00e8 l'Occhio di Ossidiana, il Vullard sa dove si trova, ma li aiuter\u00e0 solo se i due Lombax sconfiggono gli Agoriani. Messi in fuga gli Agoriani, il Vullard li accompagna in una grotta dove \u00e8 nascosto l'Occhio di Ossidiana. Ma appena arrivati vedono che la Stella fulcro \u00e8 danneggiata e che potrebbero perdere il Segnale, ma riescono a mettersi finalmente in contatto con Clank.\nRatchet felice di vedere che l'amico robotico sta bene, gli chiede di dargli le coordinate per il Grande Orologio, ma Clank dice che non c'\u00e8 tempo e che deve andare all'Avamposto di Tombl\u00ec sul Pianeta Zanifar e tornare indietro di due anni tramite un varco temporale e salvare suo padre Orvus. Ratchet atterra su Zanifar per liberare i Fongoid, poi torna indietro nel tempo di due anni. Scopre che L'asteroide su cui erano finiti Nefarious e Lawrence alla fine di \"Ratchet e Clank 3\" \u00e8 atterrato su Zanifar e Nefarious, spacciandosi per un benefattore, convinse Orvus a venire su Zanifar per un \"consulto scientifico\". Ratchet scopre per\u00f2 che Nefarious fece prigioniero Orvus e che gli chiedeva come si entrava nella Camera di Orvus. Orvus invece sparisce nel nulla, ma Nefarious scopre che il nuovo custode dell'Orologio \u00e8 Clank. Ratchet per\u00f2 si fa scoprire, ma lancia una bomba all'occhio a Nefarious, provocandogli una crepa sull'occhio che avr\u00e0 anche nel presente dato il cambiamento del passato. Ratchet sale sull'Aphelion per cercare Clank, ma Vorselon gli dice che ha catturato Azimuth e lo invita nell'astronave per affrontarlo. Ratchet quindi si lancia al salvataggio di Azimuth. Ratchet riesce a sconfiggere un'altra volta Vorselon e a liberare Azimuth, ma il Generale dice a Ratchet che non sarebbe dovuto venire a salvarlo, per\u00f2 cambia idea quando Ratchet gli dice che \u00e8 tornato indietro nel tempo di due anni per scoprire cosa accadde a Orvus e poi i due Lombax fuggono dall'astronave. Arrivati nell'altro settore Ratchet e Azimuth ricevono un messaggio di soccorso da parte di Clank che \u00e8 stato rapito dalle Valchirie, servitrici di Nefarious. Ratchet e Azimuth avevano gi\u00e0 sconfitto Libra nel settore precedente e in questo settore riescono a battere anche Carina, ora resta solo l'ultimo Capo delle Valchiria: Cassiopeia, fidanzata di Nefarious. Ratchet e Azimuth atterrono su Vapedia.\nAzimuth dice a Ratchet di avanzare per salvare Clank. Ratchet entra nel campo di addestramento delle Valchirie e riesce a distruggere le tre macchine che servono al loro allenamento. Ratchet si trova finalmente di fronte a Cassiopeia, la quale dice che sa tutto su Ratchet e che Clank ha deciso di rimanere nel Grande Orologio e vuole abbandonare Ratchet, ma che non ne avr\u00e0 l'opportunit\u00e0 poich\u00e9 vuole ucciderli entrambi. Cassiopeia allora gli fa vedere Clank che \u00e8 svenuto e Ratchet allora ingaggia un duello mortale con la Valchiria. Dopo un lungo duello Ratchet riesce finalmente a sconfiggere Cassiopeia e a salvare Clank. Ratchet dopo aver riposato dice a Clank che gli dispiace di non aver salvato suo padre e che avrebbe dovuto fermare Nefarious prima; Clank dice che Nefarious pagher\u00e0 per le sue malefatte, ma che l'importante \u00e8 che l'orologio sia al sicuro. Azimuth dice poi che quando il passato sar\u00e0 corretto avr\u00e0 pieno supporto della guardia pretoriana Lombax. Clank per\u00f2 dice al Generale che il tempo non si pu\u00f2 modificare e che il minimo uso scorretto dell'Orologio pu\u00f2 strappare il tessuto dell'esistenza. Azimuth ribatte che potrebbe salvare l'intera razza dei Lombax, ma Clank fa ricordare a Ratchet il Dimensionatore, convincendolo delle sue parole, e che il rischio sarebbe troppo grande. Azimuth gli dice che \u00e8 il rischio che fa dei Lombax ci\u00f2 che sono e gli fa pensare che con l'Orologio salveranno anche i suoi genitori, ma Ratchet rifiuta e decide di fermare Nefarious, poi chiede al Generale di venire con loro, ma Azimuth se ne va contrariato senza rivolgere neanche un saluto ai due eroi. Ratchet e Clank, una volta saliti sull'Aphelion, vengono contattati da Qwark che grazie alle sue conoscenze si \u00e8 intrufolano nella Stazione Spaziale di Nefarious e distruggono il suo esercito di robot, ma cos\u00ec vengono scoperti e tentano di fuggire, ma Nefarious riesce a catturarli. Nefarious dichiara che con l'Orologio in suo possesso vuole sfruttare il tempo a suo vantaggio e ogni universo verr\u00e0 capovolto, creando un nuovo presente in cui gli eroi perdono sempre. Nefarious ordina di prenderli, Qwark allora usa una bomba fumogena, per\u00f2 non serve a niente e vengono catturati. Nefarious spedisce Ratchet e Clank sul Pianeta Morklon nella valle di Gimlik credendo di averli uccisi, ma grazie agli Zoni sopravvivono.\nRatchet e Clank cercono di capire dove sono finiti e trovano un Fongoid sopravvissuto alla Battaglia della Valle di Gimlik quando era ancora un ragazzino che vide l'annientamento dei Fongoid da parte degli Agoriani. Clank allora contatta il suo amico Sigmund per aprire un varco temporale per tornare indietro di dieci anni al giorno della Battaglia della Valle di Gimlik. Ratchet e Clank riescono a sconfiggere gli Agoriani e tornando al presente la Valle ora \u00e8 uno splendido luogo e riescono a farsi dare la nave che cadde nel fiume dieci anni prima e tornano alla Stazione Spaziale di Nefaroius per porre fine alle sue malefatte. Ratchet e Clank trovano Nefarious e gli ordinano di allontanarsi dal trasporto. Poi Nefarious dice a Clank che nonostante \u00e8 libero dopo tanti anni torna a fare da zainetto a Ratchet e inoltre gli dice che non \u00e8 altro che un patetico assistente, per\u00f2 Ratchet si arrabbia e dice che nessuno parla a Clank in quel modo e che quando sar\u00e0 finito tutto appogger\u00e0 qualsiasi decisione di Clank e poi ingaggiano un duello con Nefarious. Dopo un lungo duello Ratchet e Clank sconfiggono Nefarious, per\u00f2 non sanno come disattivare il pilota automatico e inoltre Lawrence \u00e8 fuggito e sembra che purtroppo non c'\u00e8 via di scampo per i due eroi, per\u00f2 arriva Azimuth che grida a Ratchet di saltare e i due si salvano. Dopo esser tornati all'Orologio Clank dice a Ratchet che deve fare da guardia all'Orologio poich\u00e9 \u00e8 stato creato per questo.\nAzimuth per\u00f2 chiede che cosa ne sar\u00e0 dei Lombax; Ratchet risponde che non temono alcun pericolo e che hanno soltanto traslocato e li troveranno, ma che il passato deve rimanere dov'\u00e8, e accompagna Clank dentro la Camera di Orvus; Azimuth gli dice che questa \u00e8 una sua responsabilit\u00e0, ma Ratchet non lo ascolta, cos\u00ec Azimuth lo colpisce con una sfera di energia della sua onnichiave e lo uccide facendolo cadere nel vuoto. Tuttavia, Clank riesce a tornare indietro nel tempo di sei minuti salvando il suo amico e quindi cercano di inseguire Azimuth e di fargli capire che sbaglia, ma Azimuth arriva alla Camera di Orvus e manda indietro il tempo di alcuni anni. Ratchet e Clank combattono contro Azimuth per farlo desistere dal suo scopo. Dopo un faticoso duello Ratchet batte Azimuth, per\u00f2 non riesce a riportare la leva del tempo e l'Orologio perde il controllo del tempo e Azimuth chiede perch\u00e9 non funziona, Ratchet gli spiega che l'Orologio non \u00e8 una macchina del tempo e che il suo scopo \u00e8 di custodirlo, non di alterarlo. Ratchet cerca di mettere la leva a posto ma lo fa Azimuth al suo posto, arrivando a sacrificarsi per salvare l'universo e permettere a Ratchet di trovare i Lombax. L'Orologio \u00e8 tornato a posto, ma Azimuth \u00e8 morto. Ratchet e Clank riparano tutti i danni causati da Nefarious e Ratchet dopo lascia Clank. Ma Clank, inaspettatamente, decide di partire con il suo amico per cercare i Lombax.\n\"Ratchet &amp; Clank: Tutti per uno\".\nDue anni dopo Ratchet insieme a Clank si ritrov\u00f2 a dover tenere gli occhi aperti sul possibile ritorno di Nefarius ma quando quest'ultimo torno dovettero insieme a Qwark, ora presidente stringere un'improbabile alleanza con Nefarius per sconfiggere un nemico pi\u00f9 grande.\nDopo aver risolto tutti i quattro si preparano per tornare a casa ma Nefarius gli ruba la nave dicendo che sar\u00e0 sempre un super cattivo e Ratchet, Clank, Qwark e tutti gli altri che erano venuti a prenderli usano un'astronave per tornare a casa.\n\"Ratchet &amp; Clank: Q-Force\".\nRatchet, Clank e Qwark si ritroveranno a fare squadra per fronteggiare una vecchia conoscenza di Qwark stesso (lo stile di gioco ritorna in prima persona, ma il gameplay sara in stile tower defence in cui i giocatori possono scegliere il personaggio con cui giocare e i bolt raccolti serviranno per acquistare le torrette e gli scudi).\n\"Ratchet &amp; Clank: Nexus\".\nUltimo capitolo della saga Future in cui i nostri eroi dovranno confrontarsi con gli Anti e i fratelli Prog.\n\"Ratchet &amp; Clank\" (PS4).\nReboot e rinarrazione del primo capitolo per PS2, con molte modifiche e tratto, anche se non interamente, dal film \"Ratchet e Clank\" (2016).\nAspetto.\nRatchet \u00e8 un Lombax con la pelliccia gialla a strisce marroni e ha degli occhi verdi. Nella prima trilogia il suo vestiario consisteva in guanti lunghi fino al gomito, scarpe, calzoni da meccanico e un cappuccio di pelle, lasciandolo a torso nudo con qualche cinghia. Nel secondo e terzo capitolo Ratchet inizia l'avventura indossando una tuta grigia accoppiata a guanti, scarponi e un casco, poi sostituiti da armature sempre pi\u00f9 sofisticate che, oltre a coprire sempre di pi\u00f9 il corpo di Ratchet, ne potenziano anche la difesa; in entrambi i giochi l'ultima armatura arriva a coprire completamente anche il viso del protagonista. In \"Gladiator\" Ratchet indossa la tuta Dread, e mano a mano che la storia procede, essa passa da un iniziale color rosso cremisi al verde scuro, poi al blu, al giallo e infine al nero. In \"Armi di distruzione\" presenta, invece, una tuta senza maniche arancione con i fianchi blu; in \"Alla ricerca del tesoro\" indossa la Tuta da Spazzino, una tuta da avventuriero blu, marrone e percorsa da una cinghia. Tre cerchi azzurri compongono il dorso e alcuni strati passano sulle ginocchia; in \"A spasso nel tempo\" indossa l'armatura Olo-Flux, un'armatura biometrica con alcune parti azzurre che sostituisce il precedente equipaggiamento; in \"Nexus\" indossa la corazza Nebulox, un'armatura con parti solide disposte sul petto, sulle mani e sui piedi, mentre tutto il resto \u00e8 formato da una tuta nera e arancione che riveste l'intero corpo. La sua arma iconica \u00e8 la fedele Onnichiave, che oltre a essere uno strumento adatto al lavoro da meccanico pu\u00f2 essere utilizzata come arma negli scontri ravvicinati e, grazie alle propriet\u00e0 magnetiche dei metalli che la costituiscono, la rende perfetta per attirare i bolts, risparmiando a Ratchet di raccoglierli manualmente.\nPersonalit\u00e0.\nNella sua prima apparizione in \"Ratchet &amp; Clank\", Ratchet appare come un giovane allegro e scherzoso che per\u00f2, dopo aver vissuto l'ignominia del tradimento da parte di Qwark, mostra un lato anche egoista e arrogante che ha bisogno di molte litigate con Clank e diverse testimonianze sull'orrore di ci\u00f2 contro cui l'amico gli chiede di lottare per capire l'importanza dell'altruismo, mostrando alla fine il suo buon cuore. Con il proseguire della serie diventa pi\u00f9 responsabile e maturo, rimanendo anche ironico, capace di accettare le sfortune che gli capitano e tentando piuttosto di risolverle e andare avanti. Per tutta la serie, comunque, Ratchet rimane un irriducibile sognatore, desideroso di avventure ed esplorazioni, oltre che un grande amante di armi e gadgets. Ultimamente ha accantonato queste caratteristiche maturando e assumendo un grande senso di giustizia e disponibilit\u00e0 verso l'universo. \nPer molto tempo il suo punto debole resta uno solo, cio\u00e8 il Capitano Qwark: l'essere stato tradito da un individuo che ammirava cos\u00ec tanto, per poi assisterne sempre pi\u00f9 spesso alla vigliaccheria e inconsistenza morale, lo ha portato a continuare a non avere alcuna fiducia in lui. Comunque alla fine Ratchet riesce a farsene una ragione e quindi, nelle apparizioni successive, riesce ad accettare l'occasionale aiuto del capitano e/o a gestire i problemi che questi combina.\nNel gioco reimmaginato del 2016 tratto dal primo capitolo e dal film, ci viene presentato Ratchet come un giovane dalle grandi doti fisiche impavido e ottimista.\nAbilit\u00e0.\nOltre a essere un ottimo meccanico, Ratchet \u00e8 anche un ottimo combattente, sia con l'Onnichiave che con varie armi e Gadget; \u00e8 anche estremamente intelligente, possiede agilit\u00e0, riflessi e velocit\u00e0 straordinari, \u00e8 scattante, atletico e, soprattutto, incredibilmente scaltro. \u00c8 inoltre uno dei migliori piloti della galassia, sia nel combattimento aerospaziale che nel semplice pilotaggio."}
{"id": "1849240", "revid": "36426", "url": "https://it.wikipedia.org/wiki?curid=1849240", "title": "Summa via sacra", "text": ""}
{"id": "1849241", "revid": "36426", "url": "https://it.wikipedia.org/wiki?curid=1849241", "title": "Incendio del 64", "text": ""}
{"id": "1849242", "revid": "101946721", "url": "https://it.wikipedia.org/wiki?curid=1849242", "title": "Longest prefix match", "text": "Il longest prefix match (detto anche Maximum prefix length match) \u00e8 un algoritmo di livello 3 utilizzato dai router con protocollo IP per selezionare una particolare linea da una tabella di routing.\nPoich\u00e9 ogni linea di una tabella di routing specifica una sottorete, \u00e8 possibile che un indirizzo IP stia in due linee distinte, cio\u00e8 che due reti siano parzialmente sovrapposte. La linea pi\u00f9 specifica, ossia quella che contenga una rete con la pi\u00f9 alta sottomaschera di rete, \u00e8 chiamata longest prefix match (valore con il pi\u00f9 lungo prefisso). Il dato \u00e8 cos\u00ec chiamato proprio perch\u00e9 il numero di bit a 1 nella maschera di sottorete \u00e8 maggiore delle reti sovrapposte.\nNel caso un router debba scegliere il Next Hop tra due reti sovrapposte, verr\u00e0 scelta la rete con il longest prefix match, in modo da rendere pi\u00f9 specifico il percorso che dovr\u00e0 fare il pacchetto. In questo modo, il pacchetto andr\u00e0 verso router che gestiscono reti pi\u00f9 piccole, rispetto a router che gestiscano reti pi\u00f9 grandi.\nAd esempio, consideriamo queste linee in una tabella di routing (viene utilizzata la notazione CIDR)\nQuando il router dovr\u00e0 indirizzare un pacchetto all'indirizzo 10.1.5.65 (appartenente a tutte e tre le sottoreti della tabella di routing), sceglier\u00e0 la riga con il longest prefix match per il Next Hop. In questo caso, verr\u00e0 utilizzata la riga 10.1.5.64/29 che ha sottomaschera di rete /29, maggiore di /28 e di /27."}
{"id": "1849244", "revid": "287204", "url": "https://it.wikipedia.org/wiki?curid=1849244", "title": "Vescovi di Forl\u00ec", "text": ""}
{"id": "1849250", "revid": "161374", "url": "https://it.wikipedia.org/wiki?curid=1849250", "title": "Aleksei Maksimovich Peshkov", "text": ""}
{"id": "1849251", "revid": "161374", "url": "https://it.wikipedia.org/wiki?curid=1849251", "title": "Alexei Peshkov", "text": ""}
{"id": "1849252", "revid": "161374", "url": "https://it.wikipedia.org/wiki?curid=1849252", "title": "Aleksey Maximovich Peshkov", "text": ""}
{"id": "1849253", "revid": "161374", "url": "https://it.wikipedia.org/wiki?curid=1849253", "title": "Maxim Gorkiy", "text": ""}
{"id": "1849254", "revid": "161374", "url": "https://it.wikipedia.org/wiki?curid=1849254", "title": "Maksim Gor'kii", "text": ""}
{"id": "1849255", "revid": "161374", "url": "https://it.wikipedia.org/wiki?curid=1849255", "title": "Maksim Gorky", "text": ""}
{"id": "1849256", "revid": "161374", "url": "https://it.wikipedia.org/wiki?curid=1849256", "title": "Maksim Gorki", "text": ""}
{"id": "1849257", "revid": "161374", "url": "https://it.wikipedia.org/wiki?curid=1849257", "title": "Alexey Gorky", "text": ""}
{"id": "1849258", "revid": "161374", "url": "https://it.wikipedia.org/wiki?curid=1849258", "title": "Maksim Gorkiy", "text": ""}
{"id": "1849267", "revid": "155634", "url": "https://it.wikipedia.org/wiki?curid=1849267", "title": "Horrea piperiana", "text": "Gli Horrea piperiana o Horrea piperatica (\"magazzini del pepe\") erano un edificio posto nei pressi del Foro Romano, al di sotto dell'attuale basilica di Massenzio.\nFacevano parte di un complesso di edifici utilitari dell'epoca flavia, sepolto sotto la basilica, e ricordato nella pianta della \"Forma Urbis\" severiana. L'attribuzione di questo edificio, in parte saggiato da scavi, venne confermata dalle fonti. Si trattava dei magazzini del pepe e delle spezie.\nSull'altro lato della Sacra via summa si trovava un altro complesso analogo, ancora visibile fino a quando gli scavi del XIX secolo lo demolirono ampiamente perch\u00e9 scambiato per costruzione medievale.\nL'area \u00e8 stata oggetto di scavi, che hanno consentito una pi\u00f9 approfondita comprensione delle strutture degli \"horrea\" obliterate per la costruzione della basilica di Massenzio."}
{"id": "1849270", "revid": "729019", "url": "https://it.wikipedia.org/wiki?curid=1849270", "title": "Ferrovia Trieste-Erpelle", "text": "La ferrovia Trieste-Erpelle (in tedesco \"Triest-Herpelje Bahn,\" in sloveno \"\u017deleznica Trst-Hrpelje\"), detta anche ferrovia della Val Rosandra, era una linea ferroviaria a scartamento ordinario che collegava le stazioni di Trieste Campo Marzio ed Erpelle-Cosina, sulla ferrovia Istriana.\nAperta nel 1887 dalle imperial-regie Ferrovie Statali austriache (kkStB), pass\u00f2 nel 1918, sotto la gestione delle Ferrovie dello Stato (FS) italiane.\nDivisa dal 1947 dal confine tra il neonato Territorio Libero di Trieste (art.21 del Trattato di Pace di Parigi del 10 febbraio 1947) e la Jugoslavia nel tratto terminale dopo la stazione di Sant'Elia, sub\u00ec una notevole contrazione del traffico che la port\u00f2 alla chiusura alla fine del 1958 e alla soppressione definitiva nel 1961.\nSmantellata nel 1966, rimase abbandonata fino all'inizio del terzo millennio, quando vennero intrapresi i lavori di trasformazione del sedime nel percorso ciclopedonale dedicato al ciclista triestino Giordano Cottur, inaugurato nel 2010.\nStoria.\nLa genesi della linea.\nLe ragioni che spinsero il governo asburgico a realizzare un secondo collegamento ferroviario e una nuova stazione a Trieste, sotto la gestione diretta dello Stato, furono sostanzialmente tre:\nIl nuovo collegamento ferroviario tra Trieste e il centro dell'impero austro-ungarico avrebbe dovuto, secondo le prime intenzioni, essere interamente sotto gestione statale e quindi esente dagli onerosissimi pedaggi imposti dalla Meridionale per il trasporto delle merci sulla propria infrastruttura. Tra le varie proposte prese in considerazione venne scelto un tracciato che staccandosi dalla Ferrovia Rodolfiana (Linz-Klagenfurt-Villaco-Tarvisio-Lubiana) nei pressi di Laak (\u0160kofja Loka), avrebbe raggiunto, con un impegnativo percorso di 88 chilometri, Divaccia sulla Meridionale; da qui bastava percorrere 12 chilometri della Ferrovia Istriana (di competenza statale come la Rodolfiana) per raggiungere Erpelle, da cui si sarebbe potuti scendere a Trieste attraverso la Val Rosandra. Il progetto comprendeva inoltre la realizzazione a carico dello Stato di un raccordo provvisorio tra la nuova stazione kkStB di Trieste Sant'Andrea e il Porto Franco adiacente agli impianti della Meridionale, che avrebbe preso il nome di Rivabahn, o Ferrovia delle Rive.\nBench\u00e9 fossero stati gi\u00e0 svolti i rilievi preliminari sull'intero tracciato del progetto originale, il persistente ottimismo sull'esito delle trattative in corso tra il governo di Vienna e la S\u00fcdbahn per ottenere agevolazioni tariffarie sul tratto Divaccia-Lubiana della Meridionale, convinse il governo a presentare al Parlamento, il 27 marzo 1882, esclusivamente la proposta per la linea di Erpelle e il raccordo delle Rive, escludendo la linea di Laak inizialmente prevista e rinunciando, almeno per il momento, all'allacciamento diretto di Trieste alla rete ferroviaria statale. Inoltre, per non compromettere l'esito degli studi per la realizzazione definitiva del suddetto allacciamento, la linea di Erpelle venne considerata come una semplice integrazione della Ferrovia Istriana, realizzando l'innesto della nuova linea nella stazione di Erpelle lato Pola, in modo da privilegiare la prosecuzione dei treni diretti a Divaccia senza inversione di marcia, operazione invece prevista per quelli diretti a Pola. Da notare, infine, che il percorso via Erpelle accorciava di circa dodici chilometri la distanza tra Trieste e Divaccia rispetto all'itinerario via Aurisina della Ferrovia Meridionale.\nIl progetto di legge fu presentato il 28 marzo 1882 alla Commissione Ferroviaria della Camera e sottoposto al Parlamento con tutte le modifiche apportate dalla commissione il 5 maggio 1883; l'approvazione della Camera giunse due giorni dopo, il 7 maggio, e quella del Senato il 18 dello stesso mese, mentre la sanzione definitiva dell'imperatore Francesco Giuseppe giunse il 1\u00ba giugno 1883 con la promulgazione della legge n. 103.\nLa costruzione e l'esercizio kkStB.\nL'articolo 3 della legge 1\u00ba giugno 1883 n. 103 prevedeva che i lavori dovessero iniziare nel 1883 ed essere ultimati entro tre anni, tuttavia il Comune di Trieste propose alcuni importanti miglioramenti che vennero accolti favorevolmente dall'Ispettorato Generale delle Ferrovie Austriache. In particolare la ferrovia, nata esclusivamente per il trasporto delle merci, venne riclassificata per essere usata anche per il servizio viaggiatori, ma questo adeguamento comport\u00f2 uno slittamento di due anni sui tempi di realizzazione e l'appalto venne aggiudicato soltanto il 18 settembre 1885 alla ditta triestina Bianchi-Rocchetti &amp; Pedoja.\nLa prima stazione della linea, cio\u00e8 Trieste Sant'Andrea (\"Triest St. Andrae\"), fu costruita nel 1886 sulla spianata strappata al mare ai piedi del colle di San Vito in occasione dell'Esposizione del 1882, piuttosto discosta dal centro della citt\u00e0, ma agevolmente raggiungibile con il tram a cavalli. Sebbene fosse il capolinea della ferrovia per Erpelle, Trieste Sant'Andrea fu realizzata come stazione passante, poich\u00e9 sull'estremit\u00e0 opposta si allacciava la Linea delle Rive (\"Rivabahn\"), che serviva da collegamento con lo scalo di Barcola Smistamento (\"Barcola Rangierbahnhof\") costruito nell'ambito dello stesso progetto.\nLa linea si inerpicava verso Erpelle con un tracciato acclive e paesaggisticamente suggestivo che risaliva la Val Rosandra con curve che scendevano spesso al di sotto dei 180 m di raggio e livellette in ascesa che superavano quasi sempre la soglia del 30 per mille, caratteristiche che imponevano l'impiego di materiale rotabile con interasse non superiore ai 4,5 m e velocit\u00e0 massima di esercizio di soli 30\u00a0km/h. Per consentire comunque il transito di 20-25 coppie giornaliere di treni merci, la ferrovia fu concepita con tre stazioni intermedie, Sant'Anna (\"St. Anna\"), Sant'Antonio in Bosco (\"Borst\") e Sant'Elia (\"Draga\"), poste a una distanza di circa 5\u00a0km l'una dall'altra. Tra Sant'Anna e Sant'Antonio in Bosco si trovava inoltre la fermata di San Giuseppe della Chiusa (\"Ricmanje\"). Gli impianti della stazione di Erpelle-Cosina (\"Herpelje-Kozina\"), divenuta nodo fondamentale della Ferrovia Istriana, furono adeguati alle mutate esigenze aggiungendo nuovi binari di servizio, una seconda rimessa locomotive e una piattaforma girevole.\nLa Trieste-Erpelle fu inaugurata e aperta all'esercizio sotto la gestione delle imperial-regie Ferrovie Statali austriache (kkStB) il 5 luglio 1887, mentre il servizio merci fu avviato la sera del 6 luglio con il primo transito sulla Linea delle Rive di un treno merci tra Barcola Smistamento e Trieste Sant'Andrea.\nL'apertura della Trieste-Erpelle si rivel\u00f2 di fondamentale importanza per la ripresa delle attivit\u00e0 portuali e commerciali della citt\u00e0 giuliana: l'offerta di condizioni pi\u00f9 vantaggiose rispetto alla Ferrovia Meridionale fece infatti convogliare sulla nuova linea una quantit\u00e0 di traffico che rasent\u00f2 spesso la saturazione, con pesanti treni merci in doppia trazione che percorrevano incessantemente la ferrovia per tutto l'arco delle ventiquattr'ore sia verso Pola che verso l'interno del territorio dell'impero austro-ungarico.\nA questo notevole volume di traffico merci si inframmezzavano 4 coppie di treni viaggiatori, che nella stazione di Erpelle-Cosina davano la possibilit\u00e0 di sfruttare le coincidenze con i treni per Pola o per Lubiana e Vienna.\nLa ferrovia della Val Rosandra port\u00f2 inoltre notevoli benefici a Erpelle e alla sua frazione Cosina che si svilupparono in breve in ogni direzione, trasformandosi da modesti villaggi carsici a paesi pieni di vita; inoltre, grazie al treno, tutta l'area circostante alla ferrovia divenne meta domenicale di centinaia di triestini.\nLa nuova stazione di Trieste Sant'Andrea.\nIl piazzale di Trieste Sant'Andrea, a cui facevano capo la Trieste-Erpelle e il raccordo con lo scalo di Barcola Smistamento (Linea delle RIve), venne ampliato gi\u00e0 dai primi tempi di esercizio con la costruzione di una piccola stazione merci con annesso un deposito di legnami, ricavata sottraendo al mare un'altra vasta area ai piedi della collina di San Vito fino in prossimit\u00e0 del molo di Santa Teresa.\nDopo gli ulteriori sviluppi del 1889, con la realizzazione del raccordo con lo Scalo Legnami e Servola, nonch\u00e9 con il Porto Petroli di San Sabba, e del 1902 con l'attestamento della Parenzana e dei relativi impianti, la modesta stazione di Sant'Andrea si trov\u00f2 a essere il punto terminale di due linee e di due raccordi, raggiungendo il limite di saturazione che ne determin\u00f2 la demolizione e il rifacimento in altra posizione nel 1906, in occasione dell'apertura del tanto atteso allacciamento diretto alla rete kkStB, costituito della linea di Wochein Jesenice-Trieste (\"Wocheinerbahn\"), parte terminale della Transalpina.\nLa nuova stazione di Trieste Sant'Andrea venne costruita come stazione di testa al posto del deposito legnami a sud del molo di Santa Teresa, in posizione molto pi\u00f9 prossima al centro cittadino, sotto forma di un imponente edificio dotato di un'ampia tettoia metallica sorretta da due ali laterali in muratura, che ospitava quattro binari destinati rispettivamente alle partenze e agli arrivi della Transalpina (1\u00ba e 4\u00ba) e della linea di Erpelle (2\u00ba e 3\u00ba). Il binario a scartamento ridotto (750\u00a0mm) della Parenzana si attestava invece a fianco del quarto binario, all'esterno della tettoia, lungo un marciapiede protetto da pensilina.\nLa vecchia stazione fu demolita nel 1906 e al suo posto vennero posati i binari e gli impianti per il nuovo scalo di smistamento e il deposito locomotive di Trieste Sant'Andrea.\nOltre che per lo spostamento della stazione capolinea, il tracciato della Trieste-Erpelle fu coinvolto pesantemente dalla Transalpina per la necessit\u00e0 di affiancare le due linee nel tratto cittadino, che comport\u00f2 l'allargamento della sede dei binari in ingresso alla stazione con il rifacimento o la costruzione ex-novo dei muri di sostegno e delle passerelle di scavalco. L'affiancamento dei binari nel rione di San Giacomo richiese inoltre il rifacimento dei ponti in ferro e delle relative spalle con la posa di due travate a semplice binario accostate sulle vie Alberti (ex D'Alviano), del Broletto e dell'Industria e di una travata a doppio binario sulla via San Marco.\nLa Transalpina e il declino.\nL'apertura della Transalpina permise di accorciare di 50\u00a0km il percorso verso Vienna e di ben 290\u00a0km quello verso Salisburgo rispetto alla Ferrovia Meridionale, favorendo una strepitosa ascesa commerciale della citt\u00e0 di Trieste, ma penalizzando fortemente la Trieste-Erpelle facendo venir meno i presupposti che ne avevano portato alla realizzazione come itinerario di bypass della Meridionale.\nDell'incessante traffico merci e viaggiatori che aveva interessato la linea della Val Rosandra per un ventennio dalla sua apertura sopravvisse solo una discreta parte di quello diretto verso l'Istria e Pola, che si ridusse ulteriormente nel 1914 con lo scoppio della Prima Guerra Mondiale e sub\u00ec una paralisi pressoch\u00e9 totale l'anno successivo con l'entrata in guerra dell'Italia, fino a cessare completamente per alcuni giorni dopo l'armistizio del 4 novembre 1918.\nL'esercizio FS.\nIl primo dopoguerra.\nNel novembre 1918 le Ferrovie dello Stato assunsero tra notevoli difficolt\u00e0 l'esercizio della linea, che rimase in condizioni di provvisoriet\u00e0 fino alla ratifica del passaggio all'Italia di Trieste e della Venezia Giulia col Trattato di Rapallo del 1920.\nFu invece avviata solertemente l'imposizione dei soli nomi in italiano alle stazioni, con la sostituzione di tutte le tabelle originarie: le variazioni toponomastiche, ufficializzate con Ordine di Servizio n. 47 del 1\u00ba giugno 1919, ma gi\u00e0 presenti nel primo orario viaggiatori FS del 1\u00ba gennaio 1919, interessarono in particolare la fermata di \"Ricmanje\", che divenne San Giuseppe di Rusmagna, e le stazioni di \"Borst\" e \"Herpelje-Kozina\", che divennero rispettivamente Mocc\u00f2 ed Erpelle-Cosina.. La \"rivoluzione toponomastica\" venne poi completata sotto il regime fascista con l'Ordine di Servizio FS n. 92 del 26 luglio 1923, che formalizz\u00f2 le variazioni di Trieste Sant'Andrea in Trieste Campo Marzio, Sant'Anna in Sant'Anna di Trieste, San Giuseppe di Rusmagna in San Giuseppe della Chiusa, Mocc\u00f2 in Sant'Antonio-Mocc\u00f2 e Draga in Sant'Elia.\nLa repentina e radicale modifica delle direttrici commerciali conseguenti al nuovo assetto territoriale di Trieste e della Venezia Giulia, nonch\u00e9 il passaggio sotto un'unica gestione di tutte le linee ferroviarie afferenti al capoluogo giuliano, ebbero l'effetto di attirare verso la Meridionale e il nuovo valico di Postumia la maggior parte dei traffici merci e viaggiatori tra l'Italia e i paesi balcanici, ridimensionando la Trieste-Erpelle, gi\u00e0 penalizzata dall'apertura della Transalpina nel 1906, al ruolo di tronco iniziale della linea Trieste-Pola e riducendo a poco pi\u00f9 di un raccordo il tratto Divaccia-Erpelle della Ferrovia Istriana.\nIl traffico si mantenne a un livello mediocre, con tre sole coppie giornaliere di treni viaggiatori o misti per Pola, fino all'inizio degli anni '30 del XX secolo, dopodich\u00e9 inizi\u00f2 progressivamente a crescere, attestandosi abbastanza stabilmente a livelli pi\u00f9 che accettabili che ne garantirono la sopravvivenza in un periodo che vide la chiusura di numerose linee secondarie, tra cui la Parenzana nel 1935.\nAnche se la modesta entit\u00e0 del traffico la fece escludere, al pari della Ferrovia Istriana, dal piano nazionale che nel 1935 port\u00f2 a Trieste la trazione elettrica a 3 kV in corrente continua, la Trieste-Erpelle fu soggetta a diverse migliorie che videro, tra l'altro, l'applicazione ai passaggi a livello stradali delle barriere con comando a filo azionato dai caselli o dalle stazioni, la sostituzione degli apparati di sicurezza delle stazioni, il rifacimento della linea telefonica e la sostituzione di rotaie e traverse lungo tutto il tracciato. Venne inoltre costruito un corpo aggiuntivo al casello di San Giuseppe della Chiusa (\"Ricmanje\"), gi\u00e0 abilitato a fermata delle kkStB nei primi anni di esercizio, per far fronte al crescente numero di abitanti del luogo che si servivano del treno per raggiungere Trieste.\nIl miglioramento pi\u00f9 significativo venne introdotto nel 1938 con l'impiego sulla Trieste-Pola delle automotrici FIAT (allora chiamate littorine) ALn 56, seguite l'anno successivo dalle ALn 556, che oltre a una rilevante riduzione dei costi di esercizio, consentivano di aumentare la velocit\u00e0 massima da 30 a 55\u00a0km/h sul tortuoso e acclive tracciato della Trieste-Erpelle, accorciando di circa 10 minuti il tempo di percorrenza di un'ora delle locomotive a vapore.\nIl massimo dell'efficienza per il traffico viaggiatori venne raggiunto con l'orario invernale del 1939, con cui le littorine impiegate sui treni diretti permisero di raggiungere Erpelle in soli 3a minuti e di coprire in due ore e mezza i 130\u00a0km tra Trieste e Pola. Questa situazione fu per\u00f2 di breve durata perch\u00e9 l'entrata in guerra dell'Italia nel 1940 provoc\u00f2 una grave carenza di carburanti che costrinse al ritiro dal servizio delle littorine e al ritorno sulla Trieste-Pola di tutte le locomotive a vapore disponibili nel deposito di Trieste Campo Marzio.\nLa Seconda Guerra Mondiale.\nI primi anni di guerra non ebbero effetti rilevanti sul servizio, che continu\u00f2 a essere assicurato regolarmente nonostante la progressiva diminuzione dei viaggiatori.\nL'evento pi\u00f9 significavo in questo periodo di relativa tranquillit\u00e0 si verific\u00f2 a seguito dell'aumento della rilevanza strategica del Porto Petroli di Trieste San Sabba dopo l'occupazione italiana della Slovenia nella primavera 1941 e della conseguente decisione di raddoppiare il binario della Linea Bassa nel tratto tra Trieste Campo Marzio Smistamento e Trieste Servola. Per ottenere lo spazio per il secondo binario fu infatti necessario intervenire sulla linea di Erpelle, facendola confluire nella Transalpina con il nuovo Bivio San Giacomo e privandola dell'ingresso indipendente a Campo Marzio.\nDopo l'armistizio dell'8 settembre 1943 e la dissoluzione dell'esercito italiano le zone pi\u00f9 interne dell'Istria furono invase dai partigiani filo-jugoslavi, mentre Trieste e il resto della regione furono occupate dalle truppe tedesche, che posero le ferrovie sotto il controllo diretto della Deutsche Reichsbahn.\nSegu\u00ec un periodo di sabotaggi con conseguenti distruzioni e deragliamenti a cui venne posto rimedio, nonostante i pochi mezzi disponibili, da parte dei militari tedeschi con l'aiuto forzato dei ferrovieri italiani, fino al crollo della Germania nel 1945 e alla paralisi definitiva dell'esercizio ferroviario.\nIl secondo dopoguerra.\nDopo l'occupazione quasi totale della Venezia Giulia da parte dell'esercito jugoslavo nel maggio 1945 e la liberazione di Trieste dalle ultime sacche di resistenza tedesche da parte anglo-americana, gli eserciti occupanti giunsero a un accordo che comport\u00f2 la suddivisione della Venezia Giulia in due zone, divise dalla Linea Morgan: la Zona A, sotto controllo anglo-americano, e la Zona B, sotto controllo jugoslavo. La Trieste-Erpelle fu tagliata da questa linea di demarcazione in corrispondenza della progressiva chilometrica 16+500, situata oltre 1500 m dopo il fabbricato viaggiatori di Sant'Elia in direzione di Erpelle-Cosina, mentre la Ferrovia Istriana venne a trovarsi nella Zona B con la sola eccezione dell'ultimo tratto di 3\u00a0km dal bosco di Siana a Pola, che ricadeva nella Zona A.\nIl servizio ferroviario in entrambe le zone rimase affidato al personale FS, sotto il controllo militare anglo-americano nella Zona A e sotto il controllo dell'Ispettorato delle Ferrovie, appositamente costituito dal Comando Supremo dell'Armata Jugoslava, nella Zona B.\nIn queste condizioni di precariet\u00e0 il servizio viaggiatori rimase limitato a un solo treno per Pola e due per Erpelle. I controlli da parte anglo-americana venivano effettuati nella stazione di Sant'Elia, mentre da parte jugoslava i militari salivano sul treno in corrispondenza della linea di demarcazione e rimanevano a bordo per tutto il tragitto fino al rientro nella Zona A poco prima di Pola.\nL'Amministrazione Provvisoria delle Ferrovie del Territorio Libero di Trieste (APFTLT).\nCol Trattato di Parigi del febbraio 1947 venne sancito il passaggio di Pola, Fiume e della maggior parte dell'Istria alla Jugoslavia e venne altres\u00ec costituito il Territorio Libero, comprendente Trieste, Capodistria, Buie e parte dell'Istria fino al fiume Quieto, entro i cui confini furono ridefinite le zone A e B di occupazione militare anglo-americana e jugoslava, lasciando irrisolta la delicata questione di Trieste e inasprendo ulteriormente i gi\u00e0 tesi rapporti tra Italia e Jugoslavia.\nLa ridefinizione delle zone A e B fece arretrare la linea di demarcazione dalla progressiva chilometrica 16+500 della Linea Morgan alla progressiva 15+209, poco oltre la punta scambi di Sant'Elia, a circa 300 m dal fabbricato viaggiatori, mentre pass\u00f2 definitivamente alla Jugoslavia la parte di linea dalla progressiva 16+500 alla stazione di Erpelle. La ferrovia della Val Rosandra si trov\u00f2 dunque a dover attraversare la linea di demarcazione fra gli occupanti e sia il nuovo confine con la Jugoslavia, anche se i controlli da parte jugoslava avvenivano solo in corrispondenza della linea di demarcazione.\nCon la costituzione del Territorio Libero fu soppresso il Compartimento FS di Trieste trasferendone il personale nell'Amministrazione Provvisoria delle Ferrovie del Territorio Libero di Trieste (APFTLT), creata in seno al Dipartimento dei Trasporti del Governo Militare Alleato.\nTale amministrazione prese in carico il servizio fino ad Erpelle, mentre le Ferrovie Jugoslave riorganizzavano il servizio sulla direttrice Divaccia - Pola. Il nuovo orario dell'estate 1947 prevedeva 4 coppie di treni per Erpelle, di cui tre offrivano la coincidenza per Pola.\nLa variazione dei confini, lasciando aperta la questione di Trieste, cre\u00f2 un clima di aperta ostilit\u00e0 tra i due paesi, con incidenti lungo la linea di demarcazione: pi\u00f9 volte i militari jugoslavi diressero raffiche di mitra contro il treno in corsa nel tratto di ferrovia che costeggiava la demarcazione all'uscita della Val Rosandra. Il perdurare di questo stato di pericolo, per l'incolumit\u00e0 dei viaggiatori, port\u00f2 a limitare provvisoriamente la circolazione dei treni tra Trieste e Sant'Antonio-Mocc\u00f2, all'inizio del 1948. Tuttavia, poich\u00e9 il trattato di pace prevedeva la garanzia del servizio ferroviario tra Trieste e Pola, la limitazione a Sant'Antonio-Mocc\u00f2 fu eliminata dopo qualche mese e il servizio venne riorganizzato con sei coppie, di cui 4 limitate a S.Elia e due per Erpelle, da cui si poteva proseguire per l'Istria e Pola con scomode coincidenze, mentre il traffico merci era quasi inesistente. Dopo meno di un anno venne soppressa la coppia serale per Erpelle e per tutti gli anni successivi l'orario rimase sostanzialmente invariato. Quello del 1954 fu l'ultimo sotto la gestione dell'Amministrazione Provvisoria delle Ferrovie del Territorio Libero di Trieste, che cess\u00f2 di esistere con il ritorno all'Italia della citt\u00e0 giuliana il 26 ottobre 1954.\nIl ritorno dell'amministrazione FS.\nLa linea di Erpelle, ribattezzata Trieste Campo Marzio-Sant'Elia-Confine di Stato, fu restituita alle FS con la Meridionale e la Transalpina, ricostituendo dal 1\u00ba luglio 1955 il Compartimento di Trieste.\nL'orario estivo FS del 1955, quasi identico a quello dell'APFTLT, rimase in vigore con pochissimi aggiustamenti fino alla chiusura della linea; esso prevedeva una coppia di treni accelerati (1723/1722) in servizio internazionale da Trieste a Erpelle con coincidenza per Pola in quest'ultima localit\u00e0; altre quattro coppie di accelerati (1721/1720, 1725/1724, 1729/1728 e 1731/1730) erano invece limitate a Sant'Elia.\nLa tipologia di utenza rimase sostanzialmente quella dell'inizio degli anni '50, con treni merci sempre meno frequenti e treni viaggiatori frequentati abitualmente dagli abitanti delle localit\u00e0 prossime alle stazioni, per i quali venivano spesso effettuate \"fermate di favore\" lungo il percorso. La domenica i treni erano affollati dai gitanti e in particolari occasioni, come per la festa di San Giuseppe della Chiusa il 19 marzo, circolavano convogli di sei carrozze condotti da due locomotive in doppia trazione, mentre nella stagione estiva il treno veniva utilizzato dai bagnanti per recarsi al Bagno Comunale Lanterna presso la stazione Campo Marzio.\nIl servizio ordinario era svolto con una locomotiva a vapore, normalmente del gruppo 728, e due carrozze viaggiatori di terza classe, oppure una carrozza e un bagagliaio.\nI convogli saliti da Trieste erano costretti a ridiscendere col tender avanti, poich\u00e9 la stazione di Sant'Elia era priva di piattaforma girevole; la stessa situazione si verificava anche per il treno che proseguiva per Erpelle, nonostante questa stazione ne fosse provvista. Ricomparvero brevemente le littorine ALn 56 FIAT, ma furono presto ritirate dal servizio perch\u00e9 il deposito di Trieste Campo Marzio non era attrezzato per la manutenzione dei motori Diesel.\nLa chiusura.\nVerso la fine degli anni '50 si registr\u00f2 un incremento di utenti, tanto che nel periodo estivo del 1958 venne prolungata un'ulteriore corsa per Erpelle in serata, con coincidenza per Pola, ma la Trieste-Erpelle era gi\u00e0 stato inserita nell'elenco di linee marginali da sopprimere e molte furono le voci contrarie alla sua sopravvivenza, comprese quelle della stampa locale. L'Italia e la Jugoslavia, nel rispetto del Trattato di Pace, si accordarono per la chiusura di questo transito ferroviario, compensandolo con la riapertura della linea tra Gorizia e Nova Gorica.\nLa sospensione provvisoria del servizio a decorrere dal 1\u00ba gennaio 1959 fu comunicata ufficialmente dalle FS nell'estate 1958. Il 31 dicembre 1958 fu l'ultimo giorno di servizio ferroviario, che venne rimpiazzato dal giorno successivo da un autoservizio sostitutivo con orario analogo a quello del treno, affidato all'azienda locale \"La Stradale\" che gestiva gi\u00e0 l'autolinea Trieste-Sant'Antonio-San Dorligo della Valle.\nLa stazione di Trieste Campo Marzio fu cos\u00ec privata completamente il traffico viaggiatori e, con la soppressione dell'Ufficio Movimento nel gennaio 1959, i suoi quattro binari furono declassati a tronchini di manovra o di ricovero; di essa rimasero attivi per qualche tempo solo la biglietteria e la sala di attesa per gli utenti dell'autoservizio sostitutivo.\nLa sospensione provvisoria divenne definitiva il 1\u00ba gennaio 1960 e fino al luglio 1959 la linea fu ancora percorsa da alcuni \"treni ramazza\" con cui vennero recuperati tutti i materiali e le attrezzature, con la sola eccezione del binario e dei parapetti metallici. Con la chiusura della Trieste-Erpelle fu pure soppresso il deposito locomotive di Trieste Campo Marzio, che fu smantellato nel corso del 1961.\nLa soppressione della linea avvenne con il Decreto del Presidente della Repubblica 25 agosto 1961, n. 1018.\nDall'estate 1961 l'autoservizio sostitutivo fu limitato a Sant'Elia, sopprimendo il collegamento con Erpelle, e la progressiva contrazione dei viaggiatori indusse le FS a ridurre da 5 a 4 e poi a 3 le corse giornaliere, di cui quella del mattino divenne solo feriale dal 1\u00ba gennaio 1977, fino a giungere alla definitiva soppressione del servizio il 12 giugno successivo.\nLo smantellamento.\nIl tratto oltre confine fu smantellato nel 1961 recuperando i manufatti di ferro, il binario e il pietrisco della massicciata senza nemmeno attendere il decreto di soppressione della parte italiana: la penuria di rotaie e la qualit\u00e0 scadente di quelle prodotte in Jugoslavia determin\u00f2 infatti il recupero affrettato del materiale per sostituire quello usurato nel tratto Rozzo-Pinguente (\"Ro\u010d-Buzet\") della Ferrovia Istriana.\nLa linea di Erpelle, bench\u00e9 ormai chiusa e scollegata dalle reti italiana e jugoslava, sub\u00ec nel 1964 un intervento di viabilit\u00e0 stradale nel tratto cittadino affiancato alla Transalpina: nel corso dell'ampliamento del viale dei Campi Elisi fu infatti deciso di attraversare il terrapieno su cui correvano le due linee ponendo al suo posto un ponte a travata metallica a doppio binario che scavalcasse il nuovo percorso stradale.\nLa ferrovia fu disarmata nel 1966 nel tratto italiano, provvedendo preventivamente a liberare la sede ferroviaria dalla vegetazione infestante, a ripulire le gole delle rotaie in corrispondenza dei passaggi a livello stradali e a ricollegare il binario all'estremit\u00e0 lato Sant'Elia dello scalo di Trieste Campo Marzio Smistamento. Lo smantellamento venne effettuato a partire da Sant'Elia con un \"treno ramazza\" composto generalmente una locomotiva a vapore del gruppo 740 e da alcuni carri pianale, su cui vennero caricati rotaie, traverse e ponti in ferro.\nIl recupero come pista ciclopedonale.\nAll'inizio degli anni '80 del XX secolo, dopo una lunga serie di infruttuose lamentele per il vergognoso stato di abbandono in cui versava il sedime della Trieste-Erpelle, i cittadini del rione di San Giacomo presentarono al Comune di Trieste una proposta di conversione in strada pedonale, ma questa rimase lettera morta.\nCirca dieci anni dopo il Consiglio Provinciale di Trieste riformul\u00f2 una proposta di trasformazione in percorso ciclopedonale, che venne trasmessa alla Regione Friuli Venezia Giulia nel febbraio 1991 e da questa approvata soltanto nel 1998.\nCon un investimento di almeno 7,9 milioni di euro e 10 anni di lavori, pi\u00f9 volte fermati dalle occupazioni e discariche abusive che avevano invaso il sedime ferroviario nel tratto urbano, la ciclabile di 12\u00a0km tra San Giacomo e il confine italo-sloveno presso Draga \u00e8 stata inaugurata il 16 ottobre 2010, sebbene fosse percorribile nella sua interezza gi\u00e0 nel 2009.\nIl tracciato ciclabile su sedime ferroviario inizia in Ponziana ed \u00e8 accessibile da via Orlandini, di fronte al n. civico 13. Prosegue per altri 5 chilometri in Slovenia, terminando nei pressi di Cosina dove viene interrotta dall'autostrada \u0160entilj - Capodistria.\n\u00c8 parte del percorso ciclabile europeo EuroVelo 8 Mediterraneo che collega Cadice ad Atene.\nPercorso.\nLa linea ferroviaria partiva dalla stazione di Trieste Campo Marzio, ora sede dell'omonimo Museo ferroviario, per giungere alla stazione di Erpelle\u00a0\u2013 Cosina sulla Ferrovia Istriana. Passava nei pressi della frazione triestina di Sant'Anna e delle localit\u00e0 di San Giuseppe della Chiusa, Sant'Antonio in Bosco e Draga, tutte ora situate nel comune di San Dorligo della Valle. La stazione ubicata nei pressi di Sant'Antonio serviva anche l'abitato di Mocc\u00f2, da cui deriva la nomenclatura composita dell'impianto ferroviario.\nIl tracciato partiva da quota 2,874 m s.l.m. a Trieste Campo Marzio e raggiungeva quota 490,710\u00a0m a Erpelle-Cosina, con una pendenza massima di 32,7\u00a0mm/m e media di 24,9\u00a0mm/m.\nPoich\u00e9 le kkStB consideravano la linea della Val Rosandra parte integrante della Ferrovia Istriana, l'origine delle progressive chilometriche (km 0+000) fu posta inizialmente in corrispondenza dell'asse del fabbricato viaggiatori della stazione di Erpelle-Cosina; con il subentro delle FS, che consideravano invece prioritario il collegamento Trieste-Pola, l'origine fu spostata nella nuova stazione di Trieste Sant'Andrea (poi Trieste Campo Marzio), invertendo il senso di conteggio."}
{"id": "1849271", "revid": "486946", "url": "https://it.wikipedia.org/wiki?curid=1849271", "title": "Operazione Neptune", "text": ""}
{"id": "1849274", "revid": "17129592", "url": "https://it.wikipedia.org/wiki?curid=1849274", "title": "Bastione del Maiano", "text": ""}
{"id": "1849275", "revid": "729019", "url": "https://it.wikipedia.org/wiki?curid=1849275", "title": "Aeroporto di Bost", "text": "LAeroporto di Bost (Codice aeroportuale IATA: BST; Codice ICAO: OABT) \u00e8 un aeroporto civile dell'Afghanistan, situato nella provincia di Helmand, 5 km a nord della confluenza fra i fiumi Arghandab e Helmand, sulla riva orientale di quest'ultimo. L'aeroporto \u00e8 collegato alla citt\u00e0 di Lashkar Gah tramite una stretta strada sterrata."}
{"id": "1849276", "revid": "4327", "url": "https://it.wikipedia.org/wiki?curid=1849276", "title": "Baluardo delle Palle", "text": ""}
{"id": "1849277", "revid": "110519760", "url": "https://it.wikipedia.org/wiki?curid=1849277", "title": "Stoplesteinan", "text": "Stoplesteinan (conosciuto anche come \"Stoplesteinane\") \u00e8 un cerchio di pietre sito presso Egersund, nel Rogaland, Norvegia. La popolazione locale spesso fa riferimento ad esso come ad un Stonehenge in miniatura, anche se l'unica cosa che i due anelli di pietra hanno in comune \u00e8 che entrambe sono fatti con massi di roccia collocati in un modo circolare. Il monumento ha un diametro di circa 21 metri e si compone di 16 pietre erette. Alcune delle pietre sono alte fino a 1,2 metri. Il nome probabilmente deriva dalla parola \"stopla\", che pu\u00f2 significare mucchio, ammasso. La vecchia strada panoramica, \"St Olafs vei\", tra Egersund e Sokndal, passa alla destra del sito. Essa \u00e8 visibile come una striscia di verde nella vegetazione, vicino al cerchio di pietre. Recentemente un pannello informativo \u00e8 stato realizzato a circa 10-20 metri a sud-est di Stoplesteinan, con il sostegno dell'UE e i fondi di sviluppo regionale INTERREG IIC-programma per il Mare del Nord.\nOrigini e teorie.\nNon \u00e8 noto come e perch\u00e9 il cerchio di pietra \u00e8 stato costruito. In base al folklore locale, Stoplesteinan risale all'epoca vichinga, il che significa che \u00e8 stato costruito tra 800 e 1000 d.C. Una diversa teoria, che alcuni archeologi pensano sia pi\u00f9 corretta, suppone che si tratti di un monumento eretto sulla sommit\u00e0 di un luogo di sepoltura.\nMonumenti di pietra simili esistono in Norvegia e in Nord Europa. Alcuni di questi sono stati scavati e sono stare rinvenute tombe risalenti dalla fine dell'et\u00e0 del bronzo fino alla fine dell'et\u00e0 del ferro, datate tra il 500 a.C. a 600 d.C. in Scandinavia. Non \u00e8 noto se il sito di Stoplesteinan \u00e8 stato utilizzato per delle sepolture, tuttavia non \u00e8 improbabile che un monumento risalente a periodi pi\u00f9 antichi sia stato riusato nel corso dell'epoca vichinga.\nUno scavo condotto nel corso del 1930 ha rilevato che il terreno centrale del cerchio fu lastricato di pietre. Tracce di materiale combusto rinvenuto \"in situ\" indica che la teoria di un luogo di sepoltura pu\u00f2 essere valida. Snorri Sturluson, nella sua Heimskringla dice: \"fyrsta \u00f6ld er k\u00f6llu\u00f0 bruna\u00f6ld; \u00fe\u00e1 skyldi brenna alla dau\u00f0a menn ok reisa eptir bautasteina\" (Il primo periodo \u00e8 chiamato l'\"et\u00e0 del fuoco\", dato che tutti i morti furono bruciati e monumenti di pietra furono eretti per loro).\nMonumenti simili.\nIn Svezia vi sono un gran numero di siti simili chiamati \"domarringar\" (anelli del giudice). Essi hanno spesso un numero dispari di pietre, di solito 7, 9 o 11. Spesso essi hanno anche una grande pietra rivolta ad est, e la maggior parte sono siti di sepoltura risalenti alla fine dell'et\u00e0 del ferro. Ci sono anche monumenti in pietra di forma ellittica e a spigoli vivi, simili ad una nave. Uno di questi \u00e8 chiamato le Pietre di \u00c5le e vi sono teorie che ipotizzano un loro uso calendariale basato sulla posizione del sole."}
{"id": "1849279", "revid": "4327", "url": "https://it.wikipedia.org/wiki?curid=1849279", "title": "Baluardo dell'Oriolo", "text": ""}
{"id": "1849284", "revid": "115030717", "url": "https://it.wikipedia.org/wiki?curid=1849284", "title": "Radu\u017enyj (Oblast' di Vladimir)", "text": "Radu\u017enyj \u00e8 una citt\u00e0 della Russia europea centrale (oblast' di Vladimir), situata alla confluenza dei fiumi \"Pol'\", \"Bu\u017ea\" e \"U\u017ebol\", 12 km a sud del capoluogo.\nFondata nel 1971 come insediamento per i lavoratori di alcune fabbriche che lavoravano per conto del Ministero della Difesa, venne battezzata \"Vladimir-30\"; nel 1991 si vide concesso lo \"status\" di citt\u00e0 e venne ribattezzata con l'attuale nome. A causa della sua importanza dal punto di vista difensivistico militare, \u00e8 amministrata direttamente dal governo centrale russo e per lo stesso motivo \u00e8 stata dichiarata \"citt\u00e0 chiusa\".\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1849286", "revid": "80339", "url": "https://it.wikipedia.org/wiki?curid=1849286", "title": "Vladimir 30", "text": ""}
{"id": "1849288", "revid": "80339", "url": "https://it.wikipedia.org/wiki?curid=1849288", "title": "Vladimir-30", "text": ""}
{"id": "1849290", "revid": "27723", "url": "https://it.wikipedia.org/wiki?curid=1849290", "title": "Sindaco di Bologna", "text": ""}
{"id": "1849291", "revid": "4327", "url": "https://it.wikipedia.org/wiki?curid=1849291", "title": "Baluardo di San Michele", "text": ""}
{"id": "1849294", "revid": "884077", "url": "https://it.wikipedia.org/wiki?curid=1849294", "title": "Serie A1 1998-1999 (rugby a 15)", "text": "La serie A1 1998-99 fu il 69\u00ba campionato nazionale italiano di rugby a 15 di prima divisione.\n che, per la seconda stagione consecutiva, si incontrarono con una formula a due gironi da 6 in prima fase e due successive \"poule\" scudetto-salvezza che determinarono la griglia dei \"play-off\".\nPer la seconda stagione a seguire la finale fu disputata tra e ; per i trevigiani si tratt\u00f2 della quinta finale consecutiva, undicesima in dodici stagioni di campionato deciso ai \"play-off\".\nCome nella stagione precedente, si impose il Benetton, anche se l'incontro, terminato 23-14, fu pi\u00f9 aperto di quello di un anno prima, terminato senza mete e con il punteggio di 9-3: due mete a uno e quattro calci piazzati a tre per Treviso furono lo \"score\" dell'incontro, disputatosi al Battaglini di Rovigo; nell'occasione il Benetton conquist\u00f2 il suo ottavo scudetto, terzo consecutivo, record dell'era-\"playoff\" anche se, a livello pi\u00f9 generale, nel dopoguerra l'impresa era gi\u00e0 stata compiuta dal che aveva vinto 5 scudetti consecutivi dal 1970 al 1974 e, a seguire, dal (dal 1951 al 1954), dalle (dal 1958 al 1961) e, di nuovo, dallo stesso Petrarca (dal 1984 al 1987), vincitori di 4 titoli consecutivi.\nL', ormai fuori dall'orbita-AC Milan e privo di finanziamenti dopo lo smantellamento delle attivit\u00e0 sportive extracalcistiche operato da Silvio Berlusconi, alla fine del torneo 1997-98 si fuse con il a cui port\u00f2 giocatori e titolo sportivo; la squadra cos\u00ec nata prese il nome di Amatori &amp; Calvisano, e tale fu il suo nome fino al 2002 quando la ricostituita Amatori riacquis\u00ec la propria denominazione e titolo.\nA causa dell'uscita del Milan dalla serie A1, furono tre le squadre che salirono dalla serie A2 1997-98, il , il e il ; quest'ultima retrocedette a fine stagione insieme alle , che l'anno prima si erano salvate abbastanza agevolmente.\nFormula.\nIl campionato fu diviso in due fasi: la prima fase di due gironi da sei squadre ciascuno: le prime tre di ogni girone accedettero alla Poule scudetto mentre le ultime tre alla Poule salvezza.\nDi quest'ultima, la quinta e la sesta classificata retrocedettero in serie A2.\nDella Poule scudetto accedettero ai \"play-off\" per il titolo le prime quattro; la quarta classificata dovette affrontare un turno preliminare contro la vincitrice del campionato di A2, e la vincitrice fu ammessa alle semifinali come quarta classificata.\nIn semifinale la vincitrice della Poule scudetto affront\u00f2 la quarta classificata, e la seconda affront\u00f2 la terza; tutti gli incontri dai preliminari alla semifinale furono disputati in gara unica, in casa della formazione miglior classificata nella Poule.\nLa finale fu in gara unica in campo neutro tra le due vincitrici delle semifinali."}
{"id": "1849295", "revid": "4327", "url": "https://it.wikipedia.org/wiki?curid=1849295", "title": "Baluardo delle Monache", "text": ""}
{"id": "1849299", "revid": "4327", "url": "https://it.wikipedia.org/wiki?curid=1849299", "title": "Baluardo di San Francesco", "text": ""}
{"id": "1849304", "revid": "119897243", "url": "https://it.wikipedia.org/wiki?curid=1849304", "title": "Hits Out of Hell", "text": "Hits Out of Hell \u00e8 un album raccolta di Meat Loaf, pubblicata nel 1984.\nComprende 7 canzoni di Jim Steinman e la hit inedita \"Modern Girl\", composta per \"Bad Attitude\", album che sarebbe uscito nello stesso anno, poco tempo dopo.\nVersione video.\nHits out of Hell \u00e8 anche una raccolta di video musicali di Meat Loaf degli anni settanta e ottanta, che usc\u00ec in contemporanea con l'album."}
{"id": "1849307", "revid": "124123", "url": "https://it.wikipedia.org/wiki?curid=1849307", "title": "Katsura Hoshino", "text": "I suoi lavori comprendono il manga di debutto \"Continue\", la serie ancora in corso di pubblicazione \"D.Gray-man\" e il suo capitolo pilota \"Zone\", \"Book-man\", e altri.\nInizialmente non si sapeva se fosse uomo o donna. Sulla base del suo stile di disegno e sui suoi passati commenti, particolarmente verso il personaggio di Miranda Lotto, i fan Giapponesi hanno ritenuto che Hoshino fosse una donna. La conferma \u00e8 arrivata nel 2008, quando \u00e8 andata in Germania per presentare \"D.Gray-man\" alla convention AnimagiC. Hoshino \u00e8 conosciuta anche per avere due sorelle gemelle pi\u00f9 grandi e un fratello pi\u00f9 giovane. \nHoshino \u00e8 l'autrice del capitolo pilota \"Zone\", che venne pubblicato da Sh\u016beisha sulla rivista \"Akamaru Jump\". Da questo pilota deriv\u00f2 la serie manga \"D.Gray-man\", che debutt\u00f2 nel 2004. A causa di problemi di salute Hoshino fu costretta a mettere in pausa fino a luglio 2015 dove \"D.Gray-man\" riprese nella nuova rivista di Shueisha \"Jump Square Crown\". Il manga, cos\u00ec come anche due racconti, sono stati adattati in una serie anime. Il manga \u00e8 inoltre stato pubblicato in dieci paesi, compresi gli Stati Uniti. Il suo manga d'esordio \"Continue\" apparve su \"Weekly Sh\u014dnen Jump\" nel 2003. In aggiunta, scrisse anche un manga autoconclusivo dal titolo \"Book-man\"."}
{"id": "1849308", "revid": "547034", "url": "https://it.wikipedia.org/wiki?curid=1849308", "title": "Maharaja di Gwalior", "text": "I maharaja di Gwalior appartengono alla dinastia degli Scindia, che nel XVIII secolo fondarono uno Stato con capitale la citt\u00e0 di Gwalior, all'interno della Confederazione Maratta.\nI maharaja regnarono in modo assoluto fino al 1948 e conservarono lo status principesco e una dotazione garantita dal governo fino al 28 dicembre 1971.\nGli Scindia, anche dopo questa data, hanno mantenuto una notevole influenza politica ed economica e continuano, come le altre dinastie principesche indiane, a fregiarsi dei titoli tradizionali.\nTitolo.\nDi seguito \u00e8 riportato il titolo ufficiale dei maharaja di Gwalior dopo l'atto di sottomissione alla Corona britannica (1861):\nSua Altezza \"Ali Jah, Umdat ul-Umara, Hisam us-Sultanat, Mukhtar ul-Mulk, Azim ul-Iqtidar, Rafi-us-Shan, Wala Shikoh, Muhtasham-i-Dauran, Maharajadhiraj Maharaja Shrimant\" (nome) \"Scindia Bahadur, Shrinath, Mansur-i-Zaman, Fidvi-i-Hazrat-i-Malik-i-Mua'zzam-i-Rafi-ud-Darjat-i-Inglistan\" (Sua Altezza l'Eminente Dignit\u00e0, Pilastro della Nobilt\u00e0, Spada del Regno, Agente del Regno, Capo della Suprema Autorit\u00e0, Alto in Prestigio, Eminente in Dignit\u00e0, il pi\u00f9 Potente dello Stato, Gran Principe (Re) sui Principi (Re) del Valoroso Scindia, Signore della Fortuna, il Vincitore del Tempo, Vassallo di Sua Maest\u00e0 l'Onorato ed Eminente Re d'Inghilterra)"}
{"id": "1849309", "revid": "110157", "url": "https://it.wikipedia.org/wiki?curid=1849309", "title": "Lincoln (album)", "text": "Lincoln \u00e8 il secondo album dei They Might Be Giants, che prende il nome dalla citt\u00e0 in cui fu registrato. Contiene \"Ana Ng\", una famosa traccia del duo.\nQuesto album ha venduto un numero considerevole di copie, ha superato la vendita di un famoso disco degli U2. La prima traccia, Ana Ng, \u00e8 la 89\u00b0 hit del Regno Unito."}
{"id": "1849311", "revid": "17130036", "url": "https://it.wikipedia.org/wiki?curid=1849311", "title": "Fortezza di Grosseto", "text": ""}
{"id": "1849319", "revid": "1869172", "url": "https://it.wikipedia.org/wiki?curid=1849319", "title": "Burn (Mobb Deep)", "text": "Burn \u00e8 il primo singolo del gruppo rap statunitense Mobb Deep estratto dall'album \"Infamy\". \u00c8 stato prodotto da Havoc e vi hanno partecipato Big Noyd e la rapper Vita (famosa per le sue varie partecipazioni a singoli di artisti della \"The Inc. Records\").\nDescrizione.\nLa canzone \u00e8 presente nell'album con il titolo di \"The Learning (Burn)\" e il suo testo \u00e8 stato scritto dagli stessi Havoc, Prodigy, Vita e Big Noyd. La prima strofa \u00e8 rappata da Havoc, la seconda da Big Noyd e la terza da Prodigy, mentre Vita canta il ritornello.\n\"Burn\" ha raggiunto la posizione n.99 nella chart \"Billboard Hot 100\" (rivelandosi qui un insuccesso), la n.56 nella \"Hot R&amp;B/Hip-Hop Songs\" e la n.14 nella \"Hot Rap Tracks\".\nVideo musicale.\nIl videoclip \u00e8 stato girato in bianco e nero e si svolge per la maggior parte della sua durata in un ampio salone in cui i Mobb Deep e Big Noyd, vestiti in abiti invernali, cantano su di un palco di fronte a molte persone.\nTracce.\nLato A\nLato B"}
{"id": "1849320", "revid": "287204", "url": "https://it.wikipedia.org/wiki?curid=1849320", "title": "Uragano Erika", "text": "L'uragano Erika \u00e8 stato un uragano che ha colpito l'estremit\u00e0 nord-orientale del Messico vicino al confine fra Texas e Tamaulipas nella met\u00e0 di agosto della stagione degli uragani atlantici del 2003. Erika \u00e8 stato l'ottavo ciclone tropicale, la quinta tempesta tropicale ed il terzo uragano della stagione. All'inizio, il Centro Nazionale Uragani (National Hurricane Center, NHC) non diede la definizione operativa di \"uragano\" poich\u00e9 i dati iniziali mostravano venti di 70 miglia orarie (115 km/h) al picco d'intensit\u00e0. Solo dopo che i dati successivi furono analizzati, l'NHC rivide la classificazione a Categoria 1 di intensit\u00e0 nella scala di uragani Saffir-Simpson."}
{"id": "1849321", "revid": "69794", "url": "https://it.wikipedia.org/wiki?curid=1849321", "title": "Enzo Misefari", "text": "Fratello di Bruno (conosciuto come l'\"Anarchico di Calabria\") e Ottavio (calciatore reggino tra i pi\u00f9 conosciuti nei primi anni del secolo), \u00e8 stato protagonista delle lotte per il Socialismo nel Mezzogiorno: tra i fondatori e dirigenti dell'antifascismo clandestino in Calabria, nel Dopoguerra \u00e8 stato componente del Comitato Direttivo Nazionale della CGIL e deputato del Partito Comunista.\nVita.\nGi\u00e0 all'et\u00e0 di 12 anni, influenzato fortemente dal fratello Bruno, ader\u00ec all'ideologia socialista, acquisendo molto presto una sua autonomia di pensiero; infatti, diversamente da Bruno che ader\u00ec alla teoria di Bakunin, Enzo abbracci\u00f2 le tesi del sindacalismo rivoluzionario di Georges Sorel. Costretto a prestare servizio militare a Palermo e alla scuola ufficiali di Caserta, manifest\u00f2 in maniera esplicit\u00e0 la sua avversione alla guerra e pertanto fu degradato ed inviato al confino a Lipari.\nA Lipari pot\u00e9 dedicarsi allo studio della storia del Regno di Napoli e degli altri regni dei Borboni nell'Europa. Nell'isola, appena cessata la guerra, fond\u00f2 una sezione socialista e una \u00ablega operaia\u00bb. Fu per questo motivo denunciato dalle autorit\u00e0 locali e fu punito con il confino a Ponza, dove provoc\u00f2 un ammutinamento che fu sedato in breve tempo. Misefari segretamente invi\u00f2 ai deputati socialisti un esposto sulle condizioni dei confinati.\nRitornato a Reggio Calabria partecip\u00f2, insieme ai contadini, alle lotte per l'occupazione delle terre che precedettero l'avvento del fascismo. Si dedic\u00f2 all'attivit\u00e0 di pubblicista divenendo, tra l'altro, redattore dell'\u00abAmico del popolo\u00bb fondato dal fratello Bruno. \u00c8 intorno alla met\u00e0 degli anni venti che con lui inizi\u00f2 anche l'attivit\u00e0 clandestina de \u00abI figli del popolo\u00bb, destinata per\u00f2 al fallimento.\nTra il 1927 e il 1932 Misefari guarda con interesse al PCI., continuando nel frattempo la sua attivit\u00e0 antifascista.\nIntorno al 1928 strinse un forte rapporto di amicizia con il poeta Salvatore Quasimodo, il quale si era trasferito a Reggio Calabria per svolgere il lavoro di geometra presso il Genio Civile. \u00c8 proprio Misefari che avr\u00e0 un peso importante per le successive scelte politiche del poeta. Restano fortunatamente in archivio tutte le lettere di Quasimodo a Misefari, che offrono interessanti informazioni sulla poetica del futuro premio Nobel e sull'ambiente letterario e culturale del tempo.\nDopo la morte del fratello Bruno avvenuta nel 1936, dopo un breve periodo di crisi, Misefari riprese l'attivit\u00e0 clandestina antifascista ispirata ai principi comunisti. Tra il 1936 e il 1943 fu rifondato clandestinamente il PCI in provincia di Reggio Calabria e, anche per tramite di Misefari, si colleg\u00f2 con quelli della provincia di Cosenza e di Catanzaro. Dopo lo sbarco, con il ritorno nella legalit\u00e0, la segreteria provinciale del partito fu consegnata da Misefari a Eugenio Musolino (rientrato pochi giorni prima dal confino di polizia). Nelle settimane precedenti Misefari aveva fondato il \"Comitato di concentrazione antifascista\" insieme con Guglielmo Calarco (esponente socialista) ed Eugenio Laface (comunista).\nIn Calabria, Enzo Misefari fu il solo processato politico del periodo dell'occupazione alleata, per il seguente motivo: \"...on or about the 2nd day of january 1944 took part in a communist assembly at Bova Marina\".\nNel gennaio del 1945 la CGIL di Reggio Calabria lo nomin\u00f2 segretario generale. Quale membro della Confederazione generale della CGIL e quale appartenente al PCI, Misefari visse in prima persona le grandi lotte operaie e contadine svoltesi in Italia (ed in particolar modo nel Mezzogiorno), partecip\u00f2 ai lavori del partito e fu inserito nelle liste proposte agli elettori per gli enti locali e il Parlamento.\nNegli anni successivi viene infatti eletto consigliere comunale a Reggio Calabria, poi consigliere provinciale nel collegio di Rosarno ed infine deputato nella terza legislatura nel 1958. Nel 1963, per via dei contrasti con la direzione del partito abbandon\u00f2 il PCI.\nDal 1964 in poi Misefari si dedic\u00f2 all'organizzazione dei gruppi marxisti - leninisti in Italia. Entr\u00f2 in contatto con Ludovico Geymonat. A Vicenza, con altri compagni, fond\u00f2 il Partito Comunista d'Italia (marxista-leninista) ed entr\u00f2 in contatto con gli elementi filocinesi di Milano e con il Partito Comunista Albanese.\nNel 1969, a causa di contrasti di natura ideologica dovuti ad articoli pubblicati sul giornale del PCdI \"Il Partito\" che\ncriticavano i principi del marxismo - leninismo, Misefari diede le dimissioni dal partito e ritorn\u00f2 a Reggio Calabria, dove inizi\u00f2 la sua attivit\u00e0 di storico e letterato.\nFino alla sua morte si dedic\u00f2 agli studi, in particolare quelli riguardanti la storia sociale e politica della Calabria, con particolare riferimento al periodo dell'occupazione fascista e agli anni delle rivolte contadine precedenti l'avvento del regime.\nA Enzo Misefari \u00e8 stata intitolata una via nella citt\u00e0 di Reggio Calabria."}
{"id": "1849324", "revid": "767487", "url": "https://it.wikipedia.org/wiki?curid=1849324", "title": "Theory in Practice", "text": "Theory in Practice \u00e8 una band svedese Technical Death metal che annovera molte influenze dal Progressive metal.\nStoria dei Theory in Practice.\nLa band scrive canzoni molto tecniche e complesse con frequenti cambi di tempo. La loro formazione risale al Luglio 1995. Dopo un anno di prove ed esibizioni live, registrarono una demo chiamata \"Submissive\" presso gli Abyss Studio. Dopo la demo, hanno registrato tre album completi. Dal 2002 al 2015 la band \u00e8 rimasta inattiva. Nel 2015 hanno pubblicato un EP: Evolving Transhumanism"}
{"id": "1849327", "revid": "6923", "url": "https://it.wikipedia.org/wiki?curid=1849327", "title": "Here Come the ABCs", "text": "Here Come the ABCs \u00e8 l'undicesimo album del gruppo musicale statunitense They Might Be Giants, pubblicato nel 2005 dall'etichetta discografica Disney Sound.\nIl disco.\n e ne \u00e8 stato realizzato anche un DVD. Le tracce si differenziano dagli altri album perch\u00e9 molte contengono delle lettere, come L M N O, etc e le tracce sono incredibilmente ben 25, perch\u00e9 alcune durano poco, uno o due minuti; sono anche umoristiche."}
{"id": "1849330", "revid": "438678", "url": "https://it.wikipedia.org/wiki?curid=1849330", "title": "La mascotte dell'aeroporto", "text": "La mascotte dell'aeroporto (\"Bright Eyes\") \u00e8 un film del 1934 diretto da David Butler. Emblema del film \u00e8 la famosa canzone \"On the Good Ship Lollipop\".\nTrama.\n\"Shirley\" \u00e8 una bimba dai riccioli biondi figlia della donna di servizio di una ricca famiglia. Suo padre \u00e8 morto in un incidente aereo (era pilota di aeroplani) ed un amico e collega del padre la porta spesso con s\u00e9 all'aeroporto, dove \u00e8 diventata la mascotte dei piloti. L'amico \u00e8 anche innamorato della madre, e si considera ormai come il padre putativo della piccola; ma i due non possono sposarsi a causa delle loro difficolt\u00e0 economiche.\nLa donna e la bambina vivono presso la ricca famiglia di cui la madre \u00e8 serva; una famiglia di snob autoritari che non fa mai mancare umiliazioni alle poverette. In particolare, la figlia dei padroni, una bambina brutta e cattiva, tormenta Shirley con ogni genere di scherzi, e quando quest'ultima recupera una bambola che lei ha gettato via, gliela strappa e la distrugge. I suoi genitori, invece, stanno aspettando la morte dello zio (paralizzato sulla sedia a rotelle) per intascarne l'eredit\u00e0. Fra lo zio e Shirley si stabilisce un rapporto di tenerezza e simpatia.\nI padroni vietano alla madre di Shirley di far venire a casa loro il suo fidanzato pilota; la madre \u00e8 costretta ad andare all'aeroporto per vederlo. Il giorno di Natale, mentre organizzano una sorpresa per Shirley, che si trova all'aeroporto, la madre viene investita da un'automobile e muore. Il fidanzato \u00e8 costretto a dare la tragica notizia alla bimba, che inizia a tenere con s\u00e9.\nIl vecchio zio dei padroni, affezionato alla piccola, la vorrebbe adottare, ma il pilota si rifiuta e scappa con lei. Successivamente si svolge un processo, per cui la bambina viene affidata al vecchio, a causa delle scarse disponibilit\u00e0 economiche del pilota. Ma, alla fine del processo, il vecchio annuncia che andranno a vivere tutti e tre insieme in una casa, diseredando i suoi nipoti e lasciando tutti i suoi beni alla piccola Shirley.\nDistribuzione.\nIl film venne girato in B/N e fu distribuito dalla Fox Film Corporation. In tempi pi\u00f9 recenti, la pellicola venne colorizzata; il film, anche a colori, \u00e8 stato distribuito in DVD, nella versione colorata che generalmente passa in tv.\nIn Italia.\nI film di Shirley Temple iniziano ad arrivare nelle sale cinematografiche italiane a partire dal 1935, quasi al ritmo di uno all'anno, con enorme successo di pubblico. Per il doppiaggio venne scelta la piccola attrice Miranda Bonansea, figlia del fotografo di Real Casa Savoia Piero Bonansea. In quel periodo, risiedeva a Roma presso lo zio amministratore di compagnie teatrali, che la introdusse nel mondo del cinema per farle interpretare, piccole parti in film e nel doppiaggio di voci infantili. Miranda Bonansea rimase la doppiatrice abituale della Temple sino alla fine dell'attivit\u00e0 dell'attrice americana, ma le sue versioni d'epoca dei film di Shirley bambina sono sparite del tutto negli anni ottanta (non quelle delle pellicole adolescenziali, per\u00f2) scegliendo come nuove voci prevalentemente Ilaria Stagni e Barbara De Bortoli.\nMiranda Bonansea \u00e8 stata attiva nel mondo del doppiaggio per oltre 70 anni, fino al 2009.\nManifesti e locandine.\nLa realizzazione dei manifesti del film, per l'Italia, fu affidata al pittore cartellonista Anselmo Ballester."}
{"id": "1849335", "revid": "468892", "url": "https://it.wikipedia.org/wiki?curid=1849335", "title": "Orlin", "text": ""}
{"id": "1849349", "revid": "125252875", "url": "https://it.wikipedia.org/wiki?curid=1849349", "title": "Piattaforma di lavoro aerea", "text": "Una piattaforma di lavoro aerea \u00e8 una macchina che permette il sollevamento e lo stazionamento in quota di uno o pi\u00f9 operatori, evitando il montaggio di ponteggi o trabattelli. Queste attrezzature sono generalmente usate nel settore edile e impiantistico e negli ultimi anni hanno avuto un'enorme diffusione con il crearsi in tutto il territorio italiano di numerose aziende noleggiatrici. \n \nStoria della piattaforma aerea.\nLa prima piattaforma aerea fu inventata negli Stati Uniti d'America da John L. Grove nel 1969. La sua idea nacque immaginando di far eseguire lavorazioni in altezza con del materiale, risparmiando tempo, denaro senza il bisogno dei ponteggi: ad un carro motorizzato aggiunse un braccio sollevatore e all'estremo del braccio mont\u00f2 un cestello porta persone, un'idea semplice che cambi\u00f2 la concezione di lavorare. Oggi questa macchina \u00e8 custodita nel museo della pi\u00f9 grande e rinomata azienda mondiale, produttrice di piattaforme aeree: la JLG (che ha come fondatore John L. Grove).\nNel 1973 venne introdotta per la prima volta, sempre dalla JLG, la piattaforma di lavoro \"verticale\" o \"scissor lift\", ossia una piattaforma con un pantografo apribile idraulicamente posto sotto il cestello.\nTipologie di piattaforme aeree.\nPiattaforme elevatori verticali di persone (\"Vertical mast\").\nSono le pi\u00f9 piccole piattaforme, sono esclusivamente elettriche, dotate di un carro semovente e un cestello per una sola persona che si innalza senza l'ausilio di un pantografo. Macchina usata in interni con spazi ristretti; essendo molto leggera pu\u00f2 lavorare anche in superfici con un limite di sovraccarico, inaccessibili per qualunque altra piattaforma a pantografo.\nPiattaforme verticali elettriche (\"Electric Scissor\").\nLa piattaforma verticale elettrica \u00e8 composta da un carro, la parte di elevazione verticale a pantografo idraulico e la cesta porta individuo con i comandi della macchina.\nL'alimentazione principale della piattaforma \u00e8 costituita dalle batterie di trazione in serie (4-8-12 a seconda dei modelli) che alimentano il motore elettrico e che insieme alla pompa forma il gruppo motor-pompa che crea ogni movimento della macchina; il \"cervello\" che gestisce e controlla l'insieme \u00e8 costituito dalla centralina. \nPiattaforme verticali Diesel (\"Combustion powered scissor\").\nLa piattaforma verticale Diesel ha il funzionamento identico a quello delle piattaforme verticali elettriche, cambia solo l'alimentazione che \u00e8 a motore Diesel.\nIl motore Diesel innesca una pompa principale che permette ogni movimento idraulico della macchina. Questi modelli diesel raggiungono altezze molto pi\u00f9 elevate di quelle elettriche variando da un minimo di 10 metri fino a 20 metri di altezza.\nLa piattaforma diesel \u00e8 concepita per lavorare in esterni anche su terreni duri e accidentati. La maggior parte di questi modelli sono provvisti di martinetti (stabilizzatori per il terreno) come optional dalla casa costruttrice: lo stabilizzatore \u00e8 un pistone idraulico che si apre verso il terreno avendo a capo dello stelo una piastra di appoggio piana che stabilizza la pressione del pistone sul terreno, potendo cos\u00ec avere un innalzamento della macchina; in tutto sono 4 gli stabilizzatori sulle verticali diesel, posti nei quattro angoli della macchina. \nPiattaforme articolate/telescopiche Diesel (\"Engine powered boom lift\").\nSono le pi\u00f9 grandi piattaforme aeree di lavoro capaci di raggiungere altezze di lavoro straordinarie grazie ai loro bracci articolati e telescopici. Esistono svariati modelli dal pi\u00f9 piccolo che raggiunge un'altezza di 15 metri fino alle pi\u00f9 imponenti che superano i 40 metri di altezza. Alcuni modelli tra i pi\u00f9 sofisticati sono capaci di possedere 5 centraline di controllo, ulteriori sicurezze speciali e assali estendibili che aumentano la capacit\u00e0 e la stabilit\u00e0 della macchina.\nPiattaforme a ragno (\"Spider lift\").\nLe Piattaforme Ragno si compongono di un telaio di base a cui sono vincolati quattro stabilizzatori articolati, azionati idraulicamente, e una torretta girevole su ralla.\nQuesta sostiene, nella parte superiore, un gruppo bracci telescopici o articolati con all\u2019estremit\u00e0 il cesto; tutti i movimenti sono azionati da martinetti e motori oleodinamici.\nL\u2019attrezzatura \u00e8 sopportata da cingoli o ruote in gomma integrati nel telaio di base.\nPu\u00f2 disporre di diverse sorgenti di energia: generalmente motore Diesel e motore elettrico o batterie per la movimentazione dei bracci e la traslazione.\nQueste Piattaforme sono concepite per risolvere accessi difficili.\nCarrelli telescopici (\"Telehandlers\").\nI carrelli telescopici o chiamati erroneamente \"muletti diesel\" sono mezzi edili impiegati spesso per la movimentazione e sollevamento di carichi mediante forche regolabili; a differenza di un comune muletto le cui forche si muovono unicamente in senso verticale, il carrello \u00e8 costituito da un braccio telescopico che si muove in modo angolare, manovrabile dalla cabina, estendibile idraulicamente fino a lunghezze che variano a seconda dei modelli.\nL'uso degli stabilizzatori aumenta la stabilit\u00e0 e la portata massima di carico della macchina durante le operazioni di sollevamento; per avere un controllo sul carico un computer di bordo riconosce automaticamente se si opera su gomme o su stabilizzatori.\nAuto-carrate.\nFurgoni diesel targati che possono circolare per le vie urbane e che montano nel retro-treno uno o pi\u00f9 bracci idraulici ed estendibili come una qualsiasi piattaforma; risulta pi\u00f9 comodo per un operatore scegliere questo tipo di mezzo in quanto pu\u00f2 spostarsi senza l'ausilio di un camion per il trasporto; le auto-carrate sono progettate per lavorare esclusivamente su stabilizzatori piazzati ed alcuni modelli di enormi dimensioni possono raggiungere altezze di lavoro superiori ai 50 metri.\nPrincipio di funzionamento di una piattaforma.\nTutti i movimenti della macchina vengono assicurati dall'energia idraulica fornita da una pompa a ingranaggi azionata da un motore elettrico o Diesel a seconda dei modelli sopraelencati. I pistoni idraulici (martinetti) che permettono il sollevamento della macchina e il resto dei movimenti vengono comandati da un distributore, controllato a sua volta da una centralina che provvede alla progressivit\u00e0 del movimento (la centralina negli ultimi 10 anni ha sostituito l'utilizzo dei vecchi azionamenti a rel\u00e8).\nIl segnale elettrico prodotto dall'azione di un pulsante manovrato viene letto dalla centralina che a sua volta in uscita manda un segnale direttamente a un'elettrovalvola che propone il movimento desiderato. \n\u00c8 importante sottolineare che tutte le piattaforme aeree sono normalmente frenate e lo sblocco dei freni avviene una volta che noi azioniamo il comando di spostamento (freno negativo). \nOgni macchina, dalla pi\u00f9 semplice alla pi\u00f9 complessa, possiede 2 postazioni di controllo; mediante un selettore a chiave installato nel quadro comandi a terra \u00e8 possibile selezionare quale postazione attivare per utilizzare la macchina:\nUna piattaforma aerea \u00e8 composta principalmente da 4 parti o componenti essenziali:\nBatterie di trazione (solo per piattaforme elettriche).\nLe batterie di trazione sono pacchi di batterie ricaricabili in serie installate in gran scala dai pi\u00f9 piccoli fino ai grandi carrelli elevatori e tutti i mezzi elettrici edili, comprese le piattaforme aeree elettriche.\nLe batterie forniscono una grande resa e durata nel tempo di lavoro ma sicuramente migliore \u00e8 il carica batterie, tanto pi\u00f9 le batterie saranno efficienti e durature. Una volta alla settimana \u00e8 consigliata la procedura di manutenzione delle batterie controllando la quantit\u00e0 di acqua demineralizzata all'interno degli elementi e la densit\u00e0 del liquido acido che esercita la reazione chimica. Durante la fase di ricarica, si ottiene una produzione di idrogeno e ossigeno ai due poli delle singole celle, e se la produzione dei due gas \u00e8 pi\u00f9 alta della loro velocit\u00e0 di fuga, la batteria pu\u00f2 esplodere; per questo ogni tappo della batteria possiede pi\u00f9 di un foro di sfogo.\nSicurezze presenti sulle piattaforme.\nTrattandosi di macchine edili che operano in condizioni difficili quali possono essere i grandi cantieri e portando uomini a lavorare ad altezze sorprendenti, queste macchine sono dotate di impianti di sicurezza\nControllo dell'inclinazione.\nL'inclinometro \u00e8 uno strumento di sicurezza, applicato a una macchina, che consente il controllo dell'inclinazione.\nPu\u00f2 essere elettronico o un semplice dispositivo a bolla d'aria con caratteristica on-off per interdire tutti i movimenti qualora la macchina si trovi su di un piano inclinato oltre i limiti ammessi. In posizione di lavoro oltre una certa altezza che varia da modello a modello, il modulo di controllo dell'inclinometro emette un segnale sonoro d'allarme se si supera la massima inclinazione ammissibile.\nI comandi di sollevamento e traslazione vengono disattivati e per il ripristino del corretto funzionamento della macchina bisogna ridiscendere.\nL'inclinometro capta sia la pendenza del piano longitudinale e sia quella trasversale.\nAlcune case produttrici danno la possibilit\u00e0 di personalizzare l'effetto di questa sicurezza direttamente dalla centralina, potendo scegliere oltre al blocco di ogni movimento, al solo rallentarli tutti o addirittura di non bloccare niente avendo come unica segnalazione d'allarme la spia luminosa sui comandi in cesta e il segnale acustico.\nQuesta \u00e8 una sicurezza concepita a fronte dei luoghi di lavoro in cui andranno ad operare le macchine come cantieri sabbiosi, terreni in pendenza con buche e con qualsiasi inconveniente sul terreno che pregiudichi l'incolumit\u00e0 del personale.\nDiscesa d'emergenza.\nLa discesa d'emergenza \u00e8 un'operazione che permette di scendere con la macchina nelle situazioni di guasto, dando la possibilit\u00e0 all'operatore di portarsi a terra in sicurezza. Qualsiasi sia l'origine e la tipologia di guasto della macchina la discesa d'emergenza dovrebbe bypassare qualsiasi guasto:\nModello di discesa d'emergenza utilizzato su verticali elettriche/diesel (soprattutto di marca Haulotte) che \u00e8 composto da un filo metallico collegato alla valvola del pistone principale. Il principio di funzionamento \u00e8 molto semplice, analogo a quello dei freni di una bicicletta; azionando da terra questo filo metallico, la tensione provocata giunge alla valvola che si aprir\u00e0 forzatamente e provocher\u00e0 una perdita di pressione del pistone che consentir\u00e0 di abbassare la macchina del tutto.\nModello di discesa d'emergenza usato su piattaforme diesel, composto da un'elettropompa idraulica ad azione manuale; In caso di guasto sia dai comandi in cesta sia da quelli a terra, \u00e8 possibile azionare la pompa mediante pulsante; prendendo completamente l'energia della batteria d'avviamento la elettropompa consente il movimento della macchina.\nAlcune case costruttrici preferiscono installare questo modello di emergenza composto da una levetta metallica ad azione manuale da inserire su una pompa ausiliaria collocata a terra accanto all'intero blocco di valvole.\nRiduzione/taglio della traslazione.\nLa riduzione della traslazione \u00e8 una sicurezza che consiste nel diminuire drasticamente la velocit\u00e0 di spostamento della macchina che abbia raggiunto una certa quota di altezza: il rischio di ribaltamento e incidenti \u00e8 maggiore quanto pi\u00f9 una macchina \u00e8 spiegata in altezza e una velocit\u00e0 di spostamento troppo elevata comprometterebbe l'incolumit\u00e0 dell'operatore.\nQuesta sicurezza \u00e8 presente su tutti i modelli di piattaforma e interviene ogni qual volta che ci si alza con i bracci o pantografo per salire in quota; a far scattare tale sicurezza \u00e8 un fine corsa elettrico (micro) che si comporta come un contatto normalmente chiuso che si attiva con l'innalzamento della piattaforma.\nIl taglio della traslazione \u00e8 un'ulteriore sicurezza che annulla definitivamente lo spostamento della macchina dopo una certa altezza e ci\u00f2 avviene sempre mediante fine corsa elettrico. \nAllarmi sonori.\nGli allarmi sonori sono avvertimenti acustici che attirano l'attenzione dell'operatore della piattaforma; ogni macchina pu\u00f2 essere dotata di cicalino a suono ripetitivo che si eccita nel momento in cui ci muoviamo; tutte le macchine sono dotate di clacson ad azione manuale e un allarme sonoro di altro genere che segnala quando la macchina si trova a un'inclinazione pericolosa per lavorare.\nAntischiacciamento.\nL'antischiacciamento \u00e8 installato nelle piattaforme verticali a pantografo, per evitare che in fase di chiusura della macchina avvengano schiacciamenti tra i bracci incrociati: grazie all'installazione di un ulteriore \"finecorsa elettrico\" tutte le macchine verticali, 2 metri prima della chiusura completa, si bloccano in aria per 3 secondi evitando cos\u00ec di danneggiare cose o persone e consentendo all'operatore di verificare che nessuno sia nei pressi dei bracci della macchina.\nAntiribaltamento.\nL'antiribaltamento \u00e8 installato solo nelle piattaforme verticali elettriche e consiste in due minigonne azionate idraulicamente poste ai due lati della macchina che vanno ad appoggiarsi a terra per aumentare la stabilit\u00e0 della macchina; entrambe sono provviste di finecorsa elettrico per assicurare l'apertura totale di entrambe le minigonne; nel caso in cui una delle due non si aprisse interviene una sicurezza che blocca l'innalzamento della macchina a una certa altezza.\nSovraccarico in cesta.\nIl sovraccarico \u00e8 una delle sicurezze pi\u00f9 importanti installate sulle piattaforme aeree, in quanto quantifica il peso reale che risiede in cesta durante le operazioni di lavoro; la macchina \u00e8 tarata dalla casa costruttrice in modo tale da inibire qualsiasi movimento in caso ci sia un eccesso di peso che vada oltre la portata massima stabilita.\nObbligatori per legge in Italia dal 2001, i sistemi di rivelamento carico pi\u00f9 usati e installati sono:\nRegole di sicurezza per gli operai addetti.\nLa norma sulla sicurezza sul lavoro (il D. Lgs 81/2008 Allegato VI punto 4 \"Disposizioni concernenti l'uso della attrezzature di lavoro che servono a sollevare persone\") obbliga gli operai addetti a usare la cintura di sicurezza. L'imbracatura di sicurezza con cordino agganciato al cestello trattiene l'operaio nel caso di sbalzi imprevisti nella movimentazione della Piattaforma, a causa di dislivelli del pavimento, di urti accidentali, di cedimenti strutturali del braccio telescopico. \nNon \u00e8 consentito effettuare lo sbarco dal cestello per accedere a luoghi in altezza (es. nelle coperture di edifici), a meno di indicazioni specifiche fornite nel libretto della piattaforma."}
{"id": "1849366", "revid": "1575394", "url": "https://it.wikipedia.org/wiki?curid=1849366", "title": "Sarah Aaronsohn", "text": "Faceva parte del gruppo Nili, formato da spie ebraiche che lavoravano per gli inglesi durante la Prima guerra mondiale, ed era sorella del botanico Aaron Aaronsohn. Spesso ci si riferisce a lei con l'appellativo di \"eroina del Nili\".\nBiografia.\nPrimi anni.\nSarah nacque e mor\u00ec in Zikhron Ya'aqov, Palestina, che a quel tempo era una provincia dell'Impero ottomano. Visse per un breve periodo a Istanbul fino al 1915, epoca in cui ritorn\u00f2 a casa a Zikhron Ya'aqov per fuggire da un matrimonio infelice.\nDecisione di dedicarsi allo spionaggio.\nSulla via del ritorno tra Istanbul e Haifa Sarah assistette personalmente al Genocidio armeno. Nella sua testimonianza descrive di aver visto centinaia di corpi di uomini, donne, bambini e malati armeni caricati su treno ed un massacro di circa 5.000 armeni scagliati su piramidi di rovi in fiamme. Secondo Haim Herzog, Sarah decise di favoreggiare le forze Inglesi dopo che fu testimone del Genocidio Armeno protratto dagli Ottomani in Anatolia.\nIl gruppo di spionaggio Nili.\nSarah, i suoi fratelli Aaron ed Alex e il loro amico Avshalom Feinberg fondarono e condussero il Nili. Sarah sovraintendette le operazioni del gruppo di spionaggio e pass\u00f2 informazioni agli agenti britannici. Quando Aaron Aaronsohn era fuori, lei guidava le operazioni di spionaggio in Palestina. Viaggi\u00f2 spesso lungo il vasto territorio dell'Impero Ottomano registrando importanti informazioni utili per gli inglesi, portandole direttamente in Egitto. Nel 1917, Alex discusse con lei sull'opportunit\u00e0 di rimanere nel Egitto, all'epoca sotto controllo britannico, poich\u00e9 sospettava ritorsioni dalle autorit\u00e0 Ottomane. Malgrado ci\u00f2 lei prefer\u00ec ritornare a Zichron Ya'aqov per continuare le attivit\u00e0 della Nili.\nScoperta e morte.\nNel settembre del 1917 gli ottomani catturano il suo piccione viaggiatore con un messaggio agli inglesi e decriptarono il codice Nili. In ottobre gli ottomani circondarono Zikhron Ya'aqov ed arrestarono molte persone, Sarah inclusa. Dopo quattro giorni di tortura riusc\u00ec a suicidarsi sparandosi un colpo di pistola per evitare altre torture e proteggere i suoi colleghi.\nNella sua ultima lettera ha espresso la speranza che con le sue attivit\u00e0 nel Nili abbiamo avvicinato la realizzazione di una nazione ebraica per gli ebrei nella terra di Israele."}
{"id": "1849372", "revid": "729019", "url": "https://it.wikipedia.org/wiki?curid=1849372", "title": "Myasishchev VM-T", "text": "Il VM-T Atlant era un aereo per il trasporto di carichi di grande dimensione realizzato in Unione Sovietica nell'ambito del programma Buran. Derivato dal bombardiere Myasishchev M-4, \u00e8 stato ritirato dal servizio nel 1989.\nSviluppo.\nIl requisito per un aereo in grado di trasportare carichi di grandi dimensioni venne emesso nel 1978, nell'ambito dell'ambizioso programma Buran. L'esigenza era quella di movimentare per via aerea i grandi componenti della navetta spaziale sovietica. Nello specifico, i requisiti erano i seguenti:\nIn risposta a tale specifica, Myasishchev, responsabile dell'ufficio tecnico omonimo, decise di utilizzare la fusoliera del riuscito bombardiere Myasishchev M-4, che all'epoca era utilizzato come aereo per il rifornimento in volo (versione 3M). Le modifiche previste avrebbero riguardato, fondamentalmente, l'installazione di supporti per trasportare carichi esterni di grandi dimensioni (non sistemabili internamente alla fusoliera) sul dorso della fusoliera. Il nome del progetto era 3M-T.\nMentre il progetto veniva portato avanti, furono consegnati al SibNIA (Istituto di Ricerca Statale Siberiano) tre aerei M-4, che avrebbero dovuto essere modificati per il nuovo impiego. Su questi tre velivoli vennero effettuati tutta una serie di controlli strutturali, in modo da verificare la compatibilit\u00e0 della cellula al nuovo utilizzo. Concluse le verifiche, i tre aerei vennero sottoposti ad una revisione zero-ore, che riguard\u00f2 anche la sostituzione dell'impianto propulsivo con uno pi\u00f9 potente.\nIl primo esemplare, senza carichi esterni, vol\u00f2 per la prima volta il 29 aprile 1981. In questo periodo, l'aereo era stato chiamato VM-T Atlant in onore di Myasishchev, morto pochi anni prima. Il primo volo con il carico esterno ebbe luogo il 6 gennaio 1982.\nComplessivamente, ne vennero allestiti tre esemplari: uno utilizzato esclusivamente per le prove statiche a terra, e gli altri due volanti. I due aerei ricevettero le matricole civili RF-01502 ed RF 01402.\nTecnica.\nDal punto di vista tecnico, fu necessario superare parecchi problemi, legati soprattutto all'enorme resistenza aerodinamica prodotta dai grandi carichi sul dorso. In particolare, si trattava di trasportare carichi che erano il doppio del diametro della fusoliera. Tali problemi vennero risolti grazie ad una serie di modifiche di tipo strutturale. La fusoliera venne allungata di 7 metri, e furono montati nuovi piani di coda a doppia deriva verticale.\nGli enormi carichi erano fissati sul dorso grazie a ben quattordici punti di attacco, che consentivano di trasportare con successo tutti i quattro tipi di carichi previsti. Le componenti venivano sistemate sulla fusoliera grazie ad una serie di gigantesche strutture, costruite presso i centri di produzione.\nL'impianto propulsivo era costituito da quattro VD-7M, originariamente progettati per i Tu-22, che avevano postbruciatori ed ugelli variabili (e quindi prestazioni in generale superiori rispetto ai motori \u201cdi serie\u201d degli M-4).\nNotevoli furono le modifiche anche alla strumentazione elettronica: in particolare, i due aerei ricevettero un nuovo impianto di controllo del volo, probabilmente per cercare di favorirne il pilotaggio.\nUtilizzo.\nGli Atlant entrarono i servizio nel 1982. Nonostante le forti penalizzazioni aerodinamiche, con le conseguenti difficolt\u00e0 di pilotaggio, si rivelarono aerei riusciti, che compirono con successo ben 150 voli dai centri di produzione di componenti spaziali al cosmodromo di Baikonur.\nEntrambi gli aerei vennero ritirati dal servizio nel 1989, quando entr\u00f2 in linea il loro successore, l'enorme Antonov An-225."}
{"id": "1849376", "revid": "156341", "url": "https://it.wikipedia.org/wiki?curid=1849376", "title": "Societ\u00e0 di pallacanestro", "text": ""}
{"id": "1849378", "revid": "339392", "url": "https://it.wikipedia.org/wiki?curid=1849378", "title": "Casa Capitolare", "text": ""}
{"id": "1849386", "revid": "1305772", "url": "https://it.wikipedia.org/wiki?curid=1849386", "title": "Reattore chimico PFR", "text": "Il reattore chimico PFR (sigla dall'inglese \"Plug Flow Reactor\", in italiano \"reattore con flusso a pistone\") \u00e8 un modello di reattore ideale continuo. La reazione chimica decorre all'interno del reattore e la concentrazione di prodotti aumenta con la variabile spaziale. Tale modello \u00e8 utilizzato per predire la lunghezza del tubo necessaria a ottenere una certa resa.\nLa condizione di flusso a pistone assicura che non ci siano effetti di retromiscelazione.\nModello matematico.\nIl modello matematico che descrive un PFR si ottiene a partire da un bilancio di materia con riferimento alle moli della specie \"i\"-esima presente nel reattore, in scala microscopica, con volume di riferimento generico. Usualmente \u00e8 di comodit\u00e0 utilizzare un cilindretto di spessore d\"x\" e sezione \"S\" pari a quella del tubo, infatti tale sistema di coordinate cilindriche rappresenta in modo accettabile la morfologia del reattore. L'espressione differenziale generalizzata per singola specie in termini molari \u00e8 quindi espressa in riferimento euleriano come:\ndove:\nIl modello PFR ideale prevede che ci si metta nelle condizioni di regime stazionario (quindi accumulo nullo), moto a pistone perfetto (ovvero il vettore velocit\u00e0 ha solo componente assiale formula_3 costante lungo il profilo del reattore) ed assenza di moti diffusivi (cio\u00e8 diffusivit\u00e0 nulla). Nell'ipotesi di densit\u00e0 massica costante nello spazio (che implicherebbe altres\u00ec variazioni di portata massica e quindi variazione di velocit\u00e0 con la coordinata assiale), segue che:\ne riconoscendo che formula_6 \u00e8 il tempo di residenza, si pu\u00f2 riscrivere:\nDimensionamento.\nIl modello PFR viene utilizzato per il dimensionamento di reattori reali che possono esservi approssimati entro un limite di accettabilit\u00e0. Ad esempio il reattore per il processo Haber-Borsh, all'interno del quale seppure esiste una suddivisione di strati catalitici con interrefrigerazioni sequenziali (comportamento quindi fortemente non ideale), il primo dimensionamento deve essere fornito sulla base di PFR ideale. Successivi accorgimenti sono forniti in maggior parte da dati sperimentali sulla cinetica di reazione e sulla morfologia finale del catalizzatore.\nSi supponga ad esempio di avere una reazione elementare (ossia irreversibile e per cui valga la legge di azione di massa) A \u2192 Prodotti, allora si ha che:\ne integrando per separazione di variabili (come condizione al contorno si ponga formula_10):\nda cui a portata nota \u00e8 possibile risalire al volume che deve possedere il reattore."}
{"id": "1849387", "revid": "38120", "url": "https://it.wikipedia.org/wiki?curid=1849387", "title": "Gli sporcelli", "text": ""}
{"id": "1849388", "revid": "1711941", "url": "https://it.wikipedia.org/wiki?curid=1849388", "title": "Carlos Salzedo", "text": "Dopo gli studi a Parigi, svolse un'intensa e brillante carriera concertistica. Nel 1909 si stabil\u00ec a New York, dove fu anche direttore d'orchestra e didatta.\nCompose concerti e pezzi vari per una o pi\u00f9 arpe tra cui le \"Variazioni su un tema dallo stile antico\" per arpa solista. Al suo strumento dedic\u00f2 inoltre un valido metodo didattico."}
{"id": "1849393", "revid": "69794", "url": "https://it.wikipedia.org/wiki?curid=1849393", "title": "Vincenzo Misefari", "text": ""}
{"id": "1849396", "revid": "6923", "url": "https://it.wikipedia.org/wiki?curid=1849396", "title": "FA Cup 1929-1930", "text": "La FA Cup 1929-1930, \u00e8 stata la 55\u00aa edizione della principale coppa nazionale inglese, nonch\u00e8 della pi\u00f9 antica competizione calcistica del mondo. Il trofeo fu vinto per la prima volta dall'Arsenal, che nella finale di Wembley, batt\u00e8 l' con il punteggio di 2-0.\nCalendario.\nIl torneo principale era preceduto da due turni preliminari e quattro turni di qualificazione, mentre la competizione vera e propria, prevedeva sei turni (con i club di First e Second Division che entravano in lizza a partire dal terzo turno), prima di semifinali e finale.\nIn caso di pareggio dopo i novanta minuti, era prevista la ripetizione della gara, invertendo il campo. In caso di ulteriore pareggio si procedeva con altre ripetizioni, in campo neutro, fin quando una squadra non risultava vincitrice.\nLe semifinali e la finale si disputavano tutte in campo neutro."}
{"id": "1849398", "revid": "767487", "url": "https://it.wikipedia.org/wiki?curid=1849398", "title": "Tehran (demo)", "text": "Tehran \u00e8 un demo del gruppo musicale statunitense The Offspring, pubblicato nel 1988.\nGrazie a \"Tehran\" gli Offspring ottennero poi un contratto con la Nemesis Records."}
{"id": "1849399", "revid": "177966", "url": "https://it.wikipedia.org/wiki?curid=1849399", "title": "Entomofobico", "text": ""}
{"id": "1849405", "revid": "4711", "url": "https://it.wikipedia.org/wiki?curid=1849405", "title": "Cedevita Zagreb", "text": ""}
{"id": "1849408", "revid": "196390", "url": "https://it.wikipedia.org/wiki?curid=1849408", "title": "Martin White", "text": ""}
{"id": "1849409", "revid": "1305772", "url": "https://it.wikipedia.org/wiki?curid=1849409", "title": "Nicholas Moore", "text": ""}
{"id": "1849410", "revid": "834", "url": "https://it.wikipedia.org/wiki?curid=1849410", "title": "Dittiosomi", "text": ""}
{"id": "1849411", "revid": "61962572", "url": "https://it.wikipedia.org/wiki?curid=1849411", "title": "Richard Bennet", "text": ""}
{"id": "1849412", "revid": "177966", "url": "https://it.wikipedia.org/wiki?curid=1849412", "title": "Insettofobia", "text": ""}
{"id": "1849416", "revid": "116732993", "url": "https://it.wikipedia.org/wiki?curid=1849416", "title": "Antonio D'Agostino", "text": " Ha utilizzato vari pseudonimi tra cui Peter Bennet e Richard Bennet (talvolta anche Bennett).\nBiografia.\nGi\u00e0 insegnante all'accademia di Belle Arti di Venezia, esordisce nel cinema nel 1968, collaborando, non accreditato, a \"Teorema\" di Pier Paolo Pasolini. Durante le riprese fece amicizia col regista friulano e col poeta Alfonso Gatto, personalit\u00e0 con cui stringer\u00e0 un sodalizio che porter\u00e0 alla realizzazione del suo primo lungometraggio, \"La cerimonia dei sensi\", del 1979, pellicola allegorico-politica tratta da un racconto di Pasolini, e, molti anni pi\u00f9 tardi, a \"L'intesa\", del 1995, basato su un soggetto scritto dai tre assieme anni prima.\nIl suo film d'esordio, girato nella primavera del 1978 a Brescia inizialmente sotto il titolo di \"Dimensione delirio\", uscir\u00e0 nelle sale l'anno successivo in un'edizione alterata dai distributori con l'aggiunta di numerose sequenze hard inserite contro la volont\u00e0 del regista. Lo stesso imprevisto si ripeter\u00e0 anche durante la distribuzione del suo secondo film, \"Eva Man\", uscito nel 1980. Per evitare nuovamente ulteriori alterazioni da parte di terzi, D'Agostino monter\u00e0 personalmente il suo terzo film, sequel di \"Eva Man\", il quale per\u00f2 per problemi giudiziari uscir\u00e0 solo in Spagna nel 1982 col titolo di \"La pitoconejo\" (o \"El regreso de Eva Man\") e la regia accreditata al regista iberico Zacari\u00e0s Urbiola.\nStanco di lottare contro produttori e distributori decide volontariamente di passare al genere pornografico, all'epoca di grande attenzione e successo commerciale anche in Italia, divenendo uno dei registi pi\u00f9 originali e apprezzati del genere. Negli anni ottanta ha raggiunto la celebrit\u00e0 dirigendo attori come Roberto Malone, Mark Shanon, Karin Schubert e Marina Frajese e per aver scoperto Jessica Rizzo, Rossana Doll e Luana Borgia.\nNel 1982 ha girato il film \"Bathman dal pianeta Eros\", con Mark Shanon e Nadine Roussial: il film \u00e8 una scalcinata parodia in chiave pornografica del celebre personaggio dei fumetti Batman.\nTra il 1985 e il 1986 ha realizzato, invece, due film documentari sulla sessualit\u00e0 dai titoli \"\" e \"Noi e l'amore - Comportamento sessuale variante\". Nel 1987 ha diretto il pornofilm \"Il vizio nel ventre\", che ha destato particolare clamore per le numerose scene di zooerastia inserite. Nella seconda met\u00e0 degli anni novanta ha abbandonato la carriera cinematografica."}
{"id": "1849418", "revid": "287204", "url": "https://it.wikipedia.org/wiki?curid=1849418", "title": "Aspidiske", "text": "Aspidiske (Iota Carinae / \u03b9 Car / \u03b9 Carinae) \u00e8 una stella di colore bianco, visibile nella costellazione della Carena; possiede anche altri nomi propri, come \"Scutulum\" e \"Turais\" (\"Tureis\").\nIl suo nome proprio, Aspidiske, non va confuso con \"Asmidiske\", nome proprio della stella .\nOsservazione.\nSi tratta di una stella situata nell'emisfero australe. La sua posizione \u00e8 fortemente australe e ci\u00f2 comporta che la stella sia osservabile prevalentemente dall'emisfero sud, dove si presenta circumpolare anche da gran parte delle regioni temperate; dall'emisfero nord la sua visibilit\u00e0 \u00e8 invece limitata alle regioni temperate inferiori e alla fascia tropicale. La sua magnitudine pari a +2,21 le consente di essere scorta con facilit\u00e0 anche dalle aree urbane di moderate dimensioni.\nIl periodo migliore per la sua osservazione nel cielo serale ricade nei mesi compresi fra febbraio e giugno; nell'emisfero sud \u00e8 visibile anche per buona parte dell'inverno, grazie alla declinazione australe della stella, mentre nell'emisfero nord pu\u00f2 essere osservata limitatamente durante i mesi primaverili boreali.\nAspidiske fa parte assieme alle stelle Avior, e di un asterismo noto come Falsa Croce, in quanto a volte confuso con la vera costellazione della Croce del Sud.\nCaratteristiche fisiche.\nLa stella \u00e8 una supergigante bianca, di classe Ib, cio\u00e8 della sottocategoria meno luminosa delle supergiganti. Ha una massa 8 volte quella del Sole, mentre il raggio \u00e8 oltre 40 volte superiore.\nPossiede una magnitudine assoluta di -4,38 e la sua velocit\u00e0 radiale positiva indica che la stella si sta allontanando dal sistema solare. A causa della precessione degli equinozi, questa stella sar\u00e0 la Stella Polare australe attorno all'8000 d.C."}
{"id": "1849420", "revid": "183483", "url": "https://it.wikipedia.org/wiki?curid=1849420", "title": "Iota Carinae", "text": ""}
{"id": "1849428", "revid": "767487", "url": "https://it.wikipedia.org/wiki?curid=1849428", "title": "I'll Be Waiting/Blackball", "text": "I'll Be Waiting/Blackball \u00e8 il primo singolo dalla band punk Offspring, pubblicato nel 1986.\nSi tratta di un singolo a doppio lato, contenente sia la canzone \"I'll Be Waiting\" e sia la canzone \"Blackball\".\nEntrambe verranno poi incluse nell'album \"The Offspring\" del 1989.\nLa band pubblic\u00f2 \"I'll Be Waiting/Blackball\" sotto l'etichetta discografica Black Label Records. La Black Label Records degli Offspring in realt\u00e0 non esiste come casa discografica, si tratta solo di un nome di una marca di birra riadattato in forma \"discografica\" che gli Offspring hanno utilizzato per far credere di essere stati contrattualizzati da una casa discografica.\nVennero stampate solo 1000 copie, 500 con la copertina e 500 senza.\nTracce.\nLATO A\nLATO B"}
{"id": "1849429", "revid": "287204", "url": "https://it.wikipedia.org/wiki?curid=1849429", "title": "Qualificazioni al campionato mondiale di calcio 2010 - AFC - Fase finale, gruppo 1", "text": ""}
{"id": "1849439", "revid": "14214", "url": "https://it.wikipedia.org/wiki?curid=1849439", "title": "Reattore PFR", "text": ""}
{"id": "1849440", "revid": "29125", "url": "https://it.wikipedia.org/wiki?curid=1849440", "title": "Jonas Rainer", "text": ""}
{"id": "1849441", "revid": "12582", "url": "https://it.wikipedia.org/wiki?curid=1849441", "title": "Ente nazionale Democratico di Azione Sociale", "text": ""}
{"id": "1849443", "revid": "830939", "url": "https://it.wikipedia.org/wiki?curid=1849443", "title": "Marcantonio Zimara", "text": "Marcantonio o Marco Antonio Zimara, si laure\u00f2 in medicina e filosofia all'Universit\u00e0 di Padova e vi insegn\u00f2 nel 1507.\n di Galatina, \nInsegn\u00f2 filosofia a Salerno con la stesura di una guida alle opere di Aristotele e Averro\u00e8. Cur\u00f2 la pubblicazione di alcune opere del grande filosofo tedesco e dottore della Chiesa Alberto Magno e del teologo e filosofo belga Giovanni di Jandun "}
{"id": "1849444", "revid": "4175", "url": "https://it.wikipedia.org/wiki?curid=1849444", "title": "Raniero Di Giovanbattista", "text": "Come regista ha utilizzato lo pseudonimo di Jonas Reiner.\nBiografia.\nLa sua prima sceneggiatura risale al 1966 per \"Un gangster venuto da Brooklyn\" di Emimmo Salvi, mentre nel decennio successivo scrive i copioni dei film \"Mark il poliziotto\" e \"Mark il poliziotto spara per primo\", entrambi diretti da Stelvio Massi nel 1975. \nFirmandosi con lo pseudonimo di Jonas Rainer, quattro anni dopo esordisce alla regia con l'horror\nerotico \"Libidine\", per poi dedicarsi agli inizi degli anni Ottanta al cinema pornografico a partire da \"Valentina, ragazza in calore\", primo film \"hardcore\" di Moana Pozzi, in cui compaiono anche Mark Shanon e Guia Lauri Filzi."}
{"id": "1849445", "revid": "1718925", "url": "https://it.wikipedia.org/wiki?curid=1849445", "title": "Planivolumetria", "text": "Una rappresentazione viene definita planivolumetrica quando consente di farsi un'idea contemporaneamente sia della pianta o del prospetto dell'oggetto, che del suo volume (attraverso le ombre).\nUna rappresentazione che fa uso di ombre, permette di comunicare un maggior numero di informazioni che il semplice disegno invece tralascerebbe. Il caso pi\u00f9 comune \u00e8 quello delle proiezioni ortogonali. Una sola proiezione ortogonale \u00e8 spesso inadatta a far comprendere completamente come sia strutturato l'oggetto rappresentato. In questo caso la rappresentazione delle ombre pu\u00f2 risultare determinante."}
{"id": "1849446", "revid": "767487", "url": "https://it.wikipedia.org/wiki?curid=1849446", "title": "Reto Rossetti", "text": "La sua carriera professionale come insegnante culmin\u00f2 nella nomina a Direttore del dipartimento delle Arti presso l'Universit\u00e0 di Bristol."}
{"id": "1849458", "revid": "287204", "url": "https://it.wikipedia.org/wiki?curid=1849458", "title": "Qualificazioni al campionato mondiale di calcio 2010 - AFC - Fase finale, gruppo 2", "text": "Risultati.\nSecondo turno.\nLa partita del secondo turno tra Corea del Nord e Corea del Sud dovette essere giocata sul terreno neutro di Shanghai, dato che le autorit\u00e0 di Pyongyang non accettarono che in uno stadio nordcoreano risuonasse l'inno nazionale dello stato meridionale e sventolasse la relativa bandiera."}
{"id": "1849462", "revid": "3082", "url": "https://it.wikipedia.org/wiki?curid=1849462", "title": "Santo Stanislao dei Polacchi", "text": ""}
{"id": "1849463", "revid": "338238", "url": "https://it.wikipedia.org/wiki?curid=1849463", "title": "Mark Price", "text": ""}
{"id": "1849465", "revid": "183483", "url": "https://it.wikipedia.org/wiki?curid=1849465", "title": "Turais", "text": ""}
{"id": "1849471", "revid": "191203", "url": "https://it.wikipedia.org/wiki?curid=1849471", "title": "Gran Premio d'Olanda 1980", "text": "Il Gran Premio d'Olanda 1980 \u00e8 stata la undicesima prova della stagione 1980 del Campionato mondiale di Formula 1. Si \u00e8 corsa domenica 31 agosto 1980 sul Circuito di Zandvoort. La gara \u00e8 stata vinta dal brasiliano Nelson Piquet su Brabham-Ford Cosworth; per il vincitore si tratt\u00f2 del secondo successo nel mondiale. Ha preceduto sul traguardo i francesi Ren\u00e9 Arnoux su Renault e Jacques Laffite su Ligier-Ford Cosworth.\nVigilia.\nContrasto FOCA-FISA.\nNel corso del \"weekend\" del gran premio la Scuderia Ferrari e la Renault comunicarono alla FOCA la loro volont\u00e0 di rispettare quanto previsto dal regolamento tecnico approvato dalla FISA per la stagione e che prevedevano l'abolizione delle \"minigonne\", scelta che avrebbe penalizzato le vetture dotate del tradizionale motore Ford Cosworth DFV. Assieme alle due case il fronte pi\u00f9 vicino alla FISA comprendeva anche Alfa Romeo, Ligier e Osella.\nSviluppi futuri.\nVenne confermata la tenuta del GP degli USA-Est sul Watkins Glen International il 5 ottobre, messa in dubbio dalla mancanza dei fondi necessari. Gli organizzatori reperirono la cifra necessaria.\nAspetti tecnici.\nDopo le polemiche seguite all'inefficacia dimostrata in gara dalle chicane temporanea realizzata nel 1979 intervenendo sulla seconda curva \"Hondenvlak\" (i piloti affrontavano la chicane quasi \"a tavoletta\", anzich\u00e9 rallentare), viene realizzata la \"Chicane Marlboro\" al posto delle due curve \"Hondenvlak\", un velocissimo sinistra-destra da affrontare ad acceleratore completamente aperto che aveva da tempo destato preoccupazioni per la sicurezza da parte degli organizzatori del Campionato mondiale di Formula 1. La lunghezza del circuito passa cos\u00ec a 4.252 metri.\nLa McLaren present\u00f2 la M30, affidata al solo Alain Prost.\nAspetti sportivi.\nVittorio Brambilla finalmente ebbe a disposizione un'Alfa Romeo, mentre il britannico Geoff Lees venne iscritto con una seconda Ensign. Lees, in stagione, gi\u00e0 in 5 occasioni era stato presente a un gran premio, ma con la Shadow. Inizialmente la scuderia britannica aveva iscritto Kevin Cogan. Brambilla, invece, mancava dal Gran Premio degli Stati Uniti d'America-Est 1979, in cui non si era qualificato.\nQualifiche.\nResoconto.\nDopo le prime prove libere Jochen Mass, ancora non ripresosi pienamente dalle conseguenze dell'incidente nelle prove del Gran Premio d'Austria, diede \"forfait\", e venne sostituito dal neozelandese Mike Thackwell. Thackwell, che aveva gi\u00e0 testato nei giorni precedenti la gara una Tyrrell, a 19 anni e 152 giorni, divenne il pi\u00f9 giovane pilota a partecipare a un \"weekend\" di un gran premio. Sempre nelle libere il pilota della McLaren John Watson fu protagonista di un brutto incidente alla \"Tarzan\".\nNelle prove ufficiali del venerd\u00ec il pi\u00f9 rapido fu Ren\u00e9 Arnoux su Renault, che chiuse in 1'17\"53, davanti al compagno di team Jean-Pierre Jabouille, staccato di 21 centesimi, e a Carlos Reutemann. Furono un po' pi\u00f9 competitive, rispetto alle ultime gare, le Ferrari, con Gilles Villeneuve nono e Jody Scheckter undicesimo. Il miglioramento venne giustificato col miglior feeling della vettura con i nuovi pneumatici.\nAl sabato pochi piloti migliorarono i tempi del venerd\u00ec, e non in maniera eclatante; tra questi vi fu Arnoux, che cos\u00ec conferm\u00f2 la \"pole\" provvisoria conquistata al venerd\u00ec. Per il pilota francese fu la quarta partenza al palo nel mondiale di F1. L'altro pilota della Renault, Jean-Pierre Jabouille, complet\u00f2 la prima fila. La seconda fila fu delle due Williams di Carlos Reutemann e Alan Jones. La Ferrari conferm\u00f2 i progressi con Villeneuve che chiuse settimo. Anche meglio fece John Watson della McLaren che, dopo aver fatto registrare l'ultimo tempo al venerd\u00ec, chiuse nono. Il giovane Mike Thackwell non riusc\u00ec a qualificarsi per la gara e cos\u00ec non batt\u00e9 il record di pi\u00f9 giovane pilota ad aver preso parte a una gara mondiale di F1 che apparteneva a Ricardo Rodr\u00edguez (fatta segnare nel Gran Premio d'Italia 1961).\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAlan Jones, in partenza, riusc\u00ec a sopravanzare i motori turbo della Renault. Dietro all'australiano vi erano Ren\u00e9 Arnoux, poi Jacques Laffite, Carlos Reutemann, Jean-Pierre Jabouille, Nelson Piquet e Bruno Giacomelli che aveva passato Villeneuve. Jones per\u00f2 mand\u00f2 subito in fumo le chance di vittoria: prese un cordolo troppo velocemente rompendo la minigonna sinistra. La sosta seguente ai box lo allontan\u00f2 definitivamente dalla zona punti. L'errore di Jones venne pesantemente criticato dal patron della sua scuderia, Frank Williams. Arnoux si trov\u00f2 cos\u00ec a condurre la gara. Nel corso del secondo giro vi fu un incidente che coinvolse Elio De Angelis e Riccardo Patrese. Il pilota della Lotus affianc\u00f2 quello dell'Arrows, le due vetture vennero a contatto con la vettura di Patrese che colp\u00ec anche quella di Didier Pironi. Pironi e De Angelis furono costretti al ritiro. I due piloti italiani, al termine del gran premio, si scambiarono accuse in merito alla colpa dell'incidente.\nAl terzo passaggio fu cos\u00ec Laffite che pass\u00f2 in testa, sorpassando Arnoux, mentre Reutemann perse tre posizioni. Gilles Villeneuve, dopo aver ripassato Giacomelli, si trov\u00f2 cos\u00ec quarto, dietro alle due Renault.\nIl brasiliano della Brabham Nelson Piquet fu autore di una bella rimonta. Pass\u00f2 al settimo giro Villeneuve e, dopo tre giri, super\u00f2 anche Arnoux e si port\u00f2 al secondo posto (Jabouille nel frattempo aveva perduto diverse posizioni per una sosta ai box per cambiare le gomme gi\u00e0 usurate). La crisi delle coperture Michelin colp\u00ec anche il canadese della Scuderia Ferrari, che ben presto usc\u00ec dalla posizioni di testa.\nPiquet, al giro tredici, era in testa, avendo sorpassato anche Laffite. Terzo era Arnoux, quarto Giacomelli, poi Reutemann, con Mario Andretti a chiudere la zona punti. Al giro sedici il bresciano dell'Alfa pass\u00f2 Arnoux per il terzo posto e, quattro giri dopo, Andretti super\u00f2 Reutemann portandosi in quinta posizione.\nBruno Giacomelli, nel tentativo di passare anche Laffite al 38\u00ba giro, commise un errore alla \"chicane Panorama\", girandosi e danneggiando una minigonna: scese cos\u00ec al settimo posto. Giacomelli a fine gara accus\u00f2 un problema all'impianto dei freni come causa dell'errore. Nel frattempo Reutemann e Andretti furono autori di uno spettacolare duello. Sul duo giunse il rimontante Jones, ancora doppiato, che li pass\u00f2 entrambi. Al giro cinquanta Reutemann ripass\u00f2 Andretti, ponendosi quarto.\nDerek Daly (al momento ottavo) fu autore, alla curva \"Tarzan\", di uno spettacolare incidente innescato dall'esplosione del disco freno anteriore sinistro. La sua Tyrrell vol\u00f2 in aria, si impenn\u00f2 e atterr\u00f2 sul \"guardrail\". Il pilota rimase quasi illeso.\nNel corso del 70\u00ba passaggio Ren\u00e9 Arnoux pass\u00f2 Laffite, che aveva rallentato nei pressi dell'incidente di Daly. Vinse cos\u00ec Nelson Piquet che si port\u00f2, in classifica, a soli due punti da Jones. Il resto del podio fu francese con secondo Arnoux e terzo Laffite. A punti Reutemann, poi altri due transalpini Jean-Pierre Jarier e Alain Prost. Fu ancora sfortunato Andretti che si ritir\u00f2 a due giri dal termine, quando era quinto, senza benzina.\nRisultati.\nI risultati del gran premio furono i seguenti:"}
{"id": "1849473", "revid": "599013", "url": "https://it.wikipedia.org/wiki?curid=1849473", "title": "Suore ospedaliere di San Paolo", "text": "Le Suore Ospedaliere di San Paolo, dette di Chartres (in latino \"Congregatio Sororum Carnutensium a S. Paulo\"), sono un istituto religioso femminile di diritto pontificio: i membri di questa congregazione, dette anche Figlie di San Paolo, pospongono al loro nome la sigla S.P.C.\nStoria.\nLa congregazione venne fondata attorno al 1696 a Levesville-la-Chenard dal sacerdote Louis Chauvet (1664-1710). La prima comunit\u00e0 venne affidata alla direzione di Marie-Anne de Tilly: il titolo dell'istituto, detto in origine delle \"figlie della scuola\", voleva sottolineare il fatto che l'apostolato delle suore era rivolto all'istruzione della giovent\u00f9 povera (il termine \"filles\", in francese, designava le donne del popolo; le religiose dedite all'educazione delle fanciulle delle classi agiate erano dette \"dames\").\nNel 1708 il vescovo di Chartres, Paul Godet des Marais, fece insediare le suore nella sua citt\u00e0 episcopale e diede loro il nome di \"Figlie di San Paolo\": nel 1727, su richiesta del conte de Maurepas, ministro della Marina, le suore si aprirono all'opera missionaria e raggiunsero la Guyana e le Antille, dove si dedicarono all'assistenza ai deportati e agli esuli.\nCon la Rivoluzione francese le religiose vennero disperse e le case in patria soppresse: l'istituto venne riorganizzato da Marie Josseaume nel 1794. Le suore hanno ricevuto il pontificio decreto di lode nel 1861 e le loro costituzioni sono state approvate definitivamente dalla Santa Sede nel 1949.\nAttivit\u00e0 e diffusione.\nLe Suore Ospedaliere di San Paolo di Chartres sono dedite all'educazione, alla cura degli infermi e all'assistenza ai poveri.\nSono presenti in Africa (Camerun, Repubblica Centrafricana, Madagascar), nelle Americhe (Antille Francesi, Brasile, Canada, Colombia, Guyana francese, Haiti, Per\u00f9, Stati Uniti d'America), in Asia (Cina, Corea del Sud, Filippine, Giappone, Laos, Mongolia, Russia, Taiwan, Thailandia, Terrasanta, Timor Est, Turchia, Vietnam), in Europa (Francia, Irlanda, Italia, Regno Unito, Svizzera, Ucraina) e in Australia; la sede generalizia \u00e8 a Roma.\nAl 31 dicembre 2005, la congregazione contava 3.962 religiose in 554 case."}
{"id": "1849474", "revid": "1272592", "url": "https://it.wikipedia.org/wiki?curid=1849474", "title": "Malandriano", "text": "Malandriano \u00e8 una frazione del comune di Parma, appartenente al quartiere Cittadella.\nLa localit\u00e0 \u00e8 situata 7,55\u00a0km a sud-est del centro della citt\u00e0.\nGeografia fisica.\nLa frazione sorge in posizione pianeggiante in una zona ricca di sorgenti, per secoli utilizzate per alimentare l'acquedotto farnesiano di Parma.\nStoria.\nLe pi\u00f9 antiche tracce della presenza umana nei pressi di Malandriano risalgono all'et\u00e0 del bronzo.\nLa zona risultava abitata anche in epoca romana, come testimoniato dal rinvenimento di alcune monete e dalla suddivisione del territorio che ricalca ancora in parte l'antica centuriazione.\nNel Medioevo fu edificata la pieve di San Martino, menzionata forse gi\u00e0 nel 1005 nell\"'Ordo Archipresbiterorum Plebium\" voluto dal vescovo di Parma Sigifredo II.\nSuccessivamente a difesa del borgo fu eretto un edificio fortificato, appartenente agli inizi del XV secolo ai Baratti di Castione; nel 1406 Ottobuono de' Terzi imprigion\u00f2 a Guardasone il castellano, accusato di ribellione, e fece radere al suolo il maniero.\nNel 1573 il duca Ottavio Farnese fece costruire, attingendo alle acque delle sorgenti di Malandriano, l'acquedotto di Parma, che rimase in funzione fino al 1900.\nPer effetto dei decreti napoleonici, nel 1806 la localit\u00e0 divenne frazione del nuovo comune (o \"mairie\") di Marore, che fu sciolto nel 1870 e inglobato in quello di San Lazzaro Parmense, a sua volta assorbito da quello di Parma nel 1943.\nMonumenti e luoghi d'interesse.\nChiesa di San Martino.\nMenzionata forse gi\u00e0 nel 1005, la pieve romanica, ormai in rovina, fu quasi completamente ricostruita in stile barocco verso la fine del XVII secolo; parzialmente modificata negli interni intorno alla met\u00e0 del XX secolo, la chiesa conserva alcuni dipinti seicenteschi di pregio.\nCastello.\nEdificato in epoca ignota, il castello dei Baratti fu raso al suolo nel 1406 per volere di Ottobuono de' Terzi e mai pi\u00f9 ricostruito."}
{"id": "1849475", "revid": "92723", "url": "https://it.wikipedia.org/wiki?curid=1849475", "title": "Diocesi di Jerez de la Frontera", "text": ""}
{"id": "1849476", "revid": "300067", "url": "https://it.wikipedia.org/wiki?curid=1849476", "title": "Morlon Wiley", "text": ""}
{"id": "1849488", "revid": "17133020", "url": "https://it.wikipedia.org/wiki?curid=1849488", "title": "Litigre", "text": ""}
{"id": "1849489", "revid": "287204", "url": "https://it.wikipedia.org/wiki?curid=1849489", "title": "Istv\u00e1n Nemere", "text": "Le sue opere coprono una vasta gamma di temi, specialmente quelli politici e sociali.\nHa vinto tre volte il premio La Verko de la Jaro ed \u00e8 stato presidente dell'Esperanta PEN-Centro.\nNegli anni 1960 \u00e8 stato uno dei pionieri nel campo del denaskismo come primo redattore della rivista \"Gepatra Bulteno\" e come primo organizzatore del REF (Renkonti\u011do de Esperanto-Familioj, \"Incontro delle famiglie esperantiste\").\nL'ultimo romanzo di Nemere, \"Krias la silento\" (2002), \u00e8 ispirato alla vita del premio Nobel Oe Kenzaburo."}
{"id": "1849492", "revid": "599013", "url": "https://it.wikipedia.org/wiki?curid=1849492", "title": "Gerald Wilkins", "text": "\u00c8 il fratello minore di Dominique Wilkins e il padre di Damien Wilkins, entrambi cestisti professionisti nella NBA."}
{"id": "1849498", "revid": "92723", "url": "https://it.wikipedia.org/wiki?curid=1849498", "title": "Diocesi di J\u00e9rez de la Frontera", "text": ""}
{"id": "1849506", "revid": "39884", "url": "https://it.wikipedia.org/wiki?curid=1849506", "title": "Teatro al Massimo", "text": "Il Teatro al Massimo noto in origine come Cineteatro al Massimo \u00e8 un teatro di Palermo situato nel centro storico nel quartiere Seralcadio.\nStoria.\nIl nome deriva dalla posizione del teatro che si trova nella stessa piazza del Teatro Massimo. Il teatro venne progettato dall'architetto Giovan Battista Santangelo, che proveniva dalla scuola del Basile, e venne ultimato nel 1924. I committenti del cineteatro furono la famiglia Biondo, gli stessi committenti dell'omonimo teatro, famiglia imprenditoriale borghese che animava la vita mondana cittadina tra l'Ottocento ed il Novecento. Il cineteatro vide il suo massimo splendore fino alla seconda guerra mondiale, infatti fino ad allora molte compagnie teatrali nazionali sceglievano questo teatro per iniziare le proprie tourn\u00e9e, nel 1943 la citt\u00e0 a causa dei fitti bombardamenti si and\u00f2 svuotando e gli spettacoli divennero pi\u00f9 radi. Alla fine del conflitto il teatro torn\u00f2 quasi alla normalit\u00e0 in funzione, prevalentemente, come cinema di prima, poi di seconda visione ma nel 1977 venne chiuso a causa di una crisi del mercato cinematografico (con un mercato televisivo che, invece, era sempre pi\u00f9 in crescita), e dei problemi economici delle compagnie e di conseguenza dei teatri di avanspettacolo. La sua nuova vita inizia nel 1992 quando il teatro viene rilevato da un gruppo di operatori del settore e ridato al pubblico, attualmente vanta un pubblico di circa 200.000 spettatori per ogni stagione.\nArchitettura.\nVi \u00e8 una chiara ispirazione ai temi europei contemporanei soprattutto parigini, lo stile \u00e8 quello dell'Art Nouveau. La struttura \u00e8 abbastanza semplice nella forma, di base quadrangolare, l'ingresso \u00e8 posto su un angolo della struttura, fanno eco alla forma semplice le finestre poste su ogni lato riempite da una griglia. All'interno il pubblico si trova su due livelli, la tribuna superiore \u00e8 costituita da un gioco di travi portanti abbastanza semplice che richiama anch'essa l'Art Nouveau."}
{"id": "1849510", "revid": "1272592", "url": "https://it.wikipedia.org/wiki?curid=1849510", "title": "Piero Vigorelli", "text": "Dal 2012 al 2017 \u00e8 stato sindaco del comune di Ponza.\nBiografia.\nNato a Zugo in Svizzera, figlio dello scrittore e critico letterario Giancarlo Vigorelli e di Vittoria De Fazio, script e aiuto regista in oltre 400 film e fratello di Vivalda Vigorelli. Sposato e con una figlia (\u00e8 anche nonno), \u00e8 giornalista dal 1970. Nel 1969 cura le sezioni interni ed esteri de \"l'Opinione\". Nella sua lunga carriera ha lavorato per 19 anni nella carta stampata e per 24 in televisione nei tre grandi network (8 in Rai, 13 in Mediaset e 3 in Telecom).\nHa esordito nella sua attivit\u00e0 professionale al settimanale \"Tempo illustrato\" (1970-74), poi per quindici anni (1974-1989) a \"Il Messaggero\" come cronista, giornalista parlamentare e corrispondente da Parigi. \u00c8 stato chiamato al principale quotidiano di Roma dal direttore Italo Pietra, e ha poi lavorato sotto la direzione di Luigi Fossati, Vittorio Emiliani e Mario Pendinelli. Quando \u00e8 stato corrispondente da Parigi \u00e8 stato anche editorialista di politica estera del settimanale \"Il Sabato\".\nNel 1989 si dimette dal \"Messaggero\", cambia settore professionale e diventa autore e conduttore del servizio pubblico radiotelevisivo. Su Raidue, allora diretta da Giampaolo Sodano, ha ideato e condotto la trasmissione quotidiana \"Detto tra noi\" (La cronaca in diretta) dal 25 febbraio 1991 al 29 aprile 1994. Il programma ha rivoluzionato il pomeriggio televisivo prima appannaggio di telefilm e soap opere, con il racconto in diretta della cronaca nera, bianca, rosa e dei misteri religiosi. Ancora oggi questo format televisivo \u00e8 un punto di forza della programmazione Rai, andando in onda col titolo \"La vita in diretta\" su Rai 1.\nCon la presidenza di Letizia Moratti \u00e8 stato direttore della Testata Giornalistica Regionale della RAI (1994-1996), la pi\u00f9 grande testata giornalistica in Europa con oltre mille dipendenti. Qui, in meno di due anni, ha realizzato la terza edizione del Telegiornale, il primo sito internet della Rai per la diffusione dei Tg e Gr regionali, nuove rubriche di approfondimento regionali o nazionali (due dedicate alle tematiche europee).\nPassato a Mediaset (1997) ha diretto e condotto i programmi di approfondimento politico \"Lex\" [Storie di quotidiana Ingiustizia], \"Parlamento in\" e \"Super partes\", ed \u00e8 stato vicedirettore della testata Videonews. La trasmissione di maggior successo ideata in questo periodo \u00e8 stata \"Miracoli\", che ha condotto insieme a Elena Guarnieri in prima serata su Rete 4, con oltre 40 puntate che hanno raccontato eventi straordinari riconosciuti della Chiesa cattolica e da altre confessioni religiose, nonch\u00e9 le storie di mistici e presunti veggenti viventi.\nNel dicembre 2005 viene nominato vicedirettore del TG5, con delega al programma \"Verissimo\" condotto da Paola Perego, programma che aveva gi\u00e0 diretto nel 1998-1999 quando la conduttrice era Cristina Parodi. Nel settembre 2006, con il passaggio di Verissimo alla testata Videonews, Piero Vigorelli rimane in carica come vicedirettore del TG5, prima dirigendo la redazione di Milano e poi nella sede centrale di Roma. Andato in pensione, dalla fine di febbraio del 2010 al febbraio 2013 \u00e8 Presidente di Telecom Italia Media Broadcasting (Timb), l'azienda che si occupa delle infrastrutture televisive di Telecom.\n\u00c8 stato vicesegretario nazionale della Fnsi, il sindacato dei giornalisti, e consigliere nazionale dell'Ordine dei Giornalisti. A Parigi \u00e8 stato Presidente dell'Associazione della Stampa Estera. Padre della giornalista di TGcom24 Ilaria Vigorelli, \u00e8 autore anche di diversi libri.\nNell'aprile 2012 si \u00e8 candidato sindaco per le elezioni amministrative del comune di Ponza, dove risulta eletto con il 36.80% delle preferenze (essendo un comune con meno di 15.000 abitanti, non \u00e8 previsto il turno di ballottaggio)."}
{"id": "1849511", "revid": "599013", "url": "https://it.wikipedia.org/wiki?curid=1849511", "title": "Shammond Williams", "text": "Carriera.\nIl 19 marzo 2011 viene ingaggiato dalla Sutor Basket Montegranaro."}
{"id": "1849513", "revid": "119526743", "url": "https://it.wikipedia.org/wiki?curid=1849513", "title": "La botola", "text": "La botola \u00e8 stato un programma televisivo italiano, andato in onda dal 30 giugno al 12 settembre 2008 nell'access prime time di Rai Uno condotto da Fabrizio Frizzi. Tre coppie di concorrenti si sfidavano in prove quali canto, ballo, recitazione.\nI 200.000\u20ac finali sono stati vinti da Corrado Sillitti di Caltanissetta, che suonava il pianoforte girato senza vederlo.\nMeccanismo.\nOgni concorrente viene presentato da una persona (parente, amico) che da un pulpito legge una breve presentazione scritta su una pergamena. La lettura viene accompagnata da una musica di sottofondo, tratta dal trio \"Land of Hope and Glory\" dalla \"Marcia No. 1 in Re\" delle \"Pomp and Circumstance Marches\" di Edward Elgar. Finita la presentazione, il concorrente ha novanta secondi di tempo per portare a termine l'esibizione.\nUn componente di ogni coppia viene eliminato mediante votazione del pubblico presente in studio.\nViene visualizzata la percentuale pi\u00f9 bassa (che va da 1% a 49%), che appartiene al concorrente che sta per essere eliminato.\nLe eliminazioni avvengono attraverso l'apertura di una botola che fa piombare i concorrenti in piscina.\nUno dei tre finalisti vince i 5.000 \u20ac della puntata.\nMotivo musicale.\nIl motivo musicale che accompagna tutta la trasmissione \u00e8 \"Chihuahua\" di DJ Bobo."}
{"id": "1849515", "revid": "97644947", "url": "https://it.wikipedia.org/wiki?curid=1849515", "title": "Xenusion auerswaldae", "text": "Lo xenusion (Xenusion auerswaldae) \u00e8 un animale estinto forse imparentato con gli artropodi, vissuto nel Cambriano inferiore o forse addirittura nel Neoproterozoico (circa 560 milioni di anni fa). Gli unici due resti fossili conosciuti provengono da un masso erratico glaciale nell'isola di Hiddensee in Germania, originatosi probabilmente nella formazione Kalmarsund della Svezia meridionale (Jaeger e Martinsson, 1966).\nDescrizione.\nI due esemplari non sono molto ben conservati, ma permettono di distinguere varie strutture presenti sul corpo dello xenusion. L'esemplare tipo, incompleto, \u00e8 lungo circa 10 centimetri e mostra un corpo stretto e segmentato. Una depressione corre per tutto il corpo, tranne che nei primi segmenti. Ciascuno dei nove segmenti corporei \u00e8 provvisto di un paio di spine. Vi \u00e8 una coda leggermente bulbosa, mentre ogni segmento sembra possedere un singolo paio di corte zampe annulate, simili a quelle degli odierni onicofori, dotate di striature parallele ma sprovviste di artigli. Le zampe di quello che potrebbe essere il segmento pi\u00f9 avanzato mancano dall'esemplare, cos\u00ec come la testa. L'altro esemplare sembra conservare la parte del corpo mancante nell'olotipo. Ci\u00f2 permette la ricostruzione dell'intero animale, che doveva essere lungo circa 20 centimetri ma conservava un tipo di organizzazione anatomica relativamente semplice, essendo sprovvisto di organi cefalici evidenti.\nAntenato degli artropodi?\n\u00c8 stato suggerito che lo xenusion, descritto per la prima volta da Pompeckj nel 1927, fosse un animale articolato ancestrale, originatosi da un antenato simile a un verme priapulide. Lo stesso xenusion potrebbe essere un antenato del lobopode \"Aysheaia\" del Cambriano medio, che esibisce dei tratti caratteristici dei tardigradi. \u00c8 stato quindi proposto di classificare questi due animali nella nuova classe Xenusia, ancestrale sia agli onicofori che ai tardigradi. \u00c8 possibile che gli Xenusia possano essere stati anche gli antenati degli artropodi e degli anellidi.\nAltre interpretazioni.\nBeverly Tarlo ha reinterpretato i resti di \"Xenusion\" come esemplari della fauna di Ediacara, dall'aspetto simile a quello degli odierni pennatulidi; una ricostruzione convincente di questa interpretazione \u00e8 stata presentata da McMenamin, ma tuttora esistono notevoli discordanze tra gli scienziati. Recenti ricerche, comunque, sembrano supportare l'ipotesi originale. La presenza di tracce fossili di vermi (\u201cscoliti\u201d) nella formazione Kalmarsund potrebbe significare che \"Xenusion\" sia meno antico rispetto ai fossili di Ediacara."}
{"id": "1849517", "revid": "1855488", "url": "https://it.wikipedia.org/wiki?curid=1849517", "title": "Emma de Caunes", "text": "Biografia.\nFiglia dell'attore e regista Antoine e della designer Ga\u00eblle Royer, \u00e8 stata sposata con il cantante francese Sinclair (nome d'arte di Mathieu Blanc-Francard), che \u00e8 il padre di sua figlia Nina (nata a Parigi nel 2002). Dal settembre 2011 \u00e8 sposata con il fumettista Jamie Hewlett. Ha iniziato la sua carriera all'et\u00e0 di dieci anni per interessamento della sua madrina, Mich\u00e8le Reiser, e ha ottenuto il diploma di cinematografia nel 1995.\n\u00c8 apparsa in diversi spot pubblicitari prima di ottenere nel 1997 il suo primo ruolo di rilievo nel film di Sylvie Verheyde \"Un fr\u00e8re\". Per questa interpretazione ha vinto il Premio C\u00e9sar per la migliore promessa femminile, il premio come migliore attrice al Parigi Film Festival ed \u00e8 stata nominata come per migliore attrice per il premio \"Acteurs \u00e0 l'\u00e9cran\". Nel 2002 ha vinto il Premio Romy Schneider, assegnato ogni anno a una giovane attrice emergente."}
{"id": "1849519", "revid": "226458", "url": "https://it.wikipedia.org/wiki?curid=1849519", "title": "Mil Mi-30", "text": "Il Mil Mi-30 \u00e8 un convertiplano per il trasporto di passeggeri progettato in Unione Sovietica dall'OKB Mil. I lavori intorno a questo progetto (all'epoca chiamato Vintoplan) iniziarono nel 1972. Lo scopo era sviluppare un sostituto delle varie versioni del Mi-8 in servizio nell'aviazione sovietica.\nNelle intenzioni dei progettisti, questa macchina doveva essere in grado di trasportare 19 passeggeri o due tonnellate di carico.\nLe versioni previste nel 1991 erano tre:\nOggi, l'unico esemplare volante \u00e8 un modellino in scala ridotta per le valutazioni del comportamento in volo. Non si conosce lo status attuale del programma.\nCollegamenti esterni.\nDisegni del Mi-30"}
{"id": "1849525", "revid": "834", "url": "https://it.wikipedia.org/wiki?curid=1849525", "title": "Il Punto Rosso", "text": ""}
{"id": "1849532", "revid": "767487", "url": "https://it.wikipedia.org/wiki?curid=1849532", "title": "Henry Fa'arodo", "text": ""}
{"id": "1849533", "revid": "16758", "url": "https://it.wikipedia.org/wiki?curid=1849533", "title": "Colonia Dodici Stelle", "text": ""}
{"id": "1849550", "revid": "36426", "url": "https://it.wikipedia.org/wiki?curid=1849550", "title": "Metodi della prospettiva", "text": ""}
{"id": "1849551", "revid": "18379", "url": "https://it.wikipedia.org/wiki?curid=1849551", "title": "Pietro Colonna Galatino", "text": ""}
{"id": "1849552", "revid": "767487", "url": "https://it.wikipedia.org/wiki?curid=1849552", "title": "Agente Cody Banks 2 - Destinazione Londra", "text": "Agente Cody Banks 2 - Destinazione Londra \u00e8 un film del 2004 diretto da Kevin Allen.\n\u00c8 il seguito del film del 2003 Agente Cody Banks.\nTrama.\nLa spia teenager Cody Banks si infiltra come studente in un collegio londinese per ragazzi particolarmente dotati. Il suo obiettivo, per\u00f2, non ha nulla a che fare con l'istruzione, bens\u00ec con l'ottenere informazioni su un agente traditore della Cia che ha rubato un segretissimo prototipo di apparecchio per il controllo della mente. Oltre a Derek, la sua paciosa spalla della Cia, Cody \u00e8 affiancato anche da Emily Sommers, una giovane e affascinante agente di Scotland Yard..."}
{"id": "1849557", "revid": "126257", "url": "https://it.wikipedia.org/wiki?curid=1849557", "title": "Cappadocia (provincia romana)", "text": "Cappadocia era il nome di una vasta provincia romana dell'Anatolia centrale, situata nell'omonima regione dell'odierna Turchia.\nStatuto.\nLa Cappadocia venne provincializzata da Tiberio nell'anno 17/18 d.C., quando Roma decise di eliminare il regno ellenistico ivi presente governato da Archelao di Cappadocia. Tiberio affid\u00f2 la nuova provincia ad un prefetto di rango equestre (da Claudio nominato \"Procurator Augusti\"), al comando di truppe ausiliarie.\nDal 69/70 d.C. al 98 d.C., la Cappadocia venne unita alla Galazia sotto il comando di un legatus Augusti pro praetore di rango pretorio. Con il principato di Traiano, la Cappadocia divenne nuovamente una provincia a s\u00e9 stante, governata da \"legatus Augusti pro praetore\" di rango pretorio.\nCon la riforma tetrarchica di Diocleziano dell'organizzazione provinciale alla fine del III secolo d.C., la Cappadocia venne divisa nelle province di Cappadocia, Pontus Polemoniacus e Armenia Minor ed inserita nel Diocesi Pontica, pi\u00f9 tardi inserita nella Prefettura del pretorio d'Oriente; nel 395 d.C., la provincia di Cappadocia venne nuovamente divisa in Cappadocia I, Cappadocia II.\nStoria.\nPrima di Roma.\nLa Cappadocia fu prima della conquista romana un regno ellenistico sempre in guerra con il vicino regno di Pergamo e con quello che sarebbe diventato successivamente il regno dei Parti.\nIl regno di Cappadocia vide un periodo di piena fioritura dal 300 al 100 a.C., dopo il 100 a.C. con la fine del regno di Pergamo e l'intromissione dell'impero romano nel mondo orientale il regno di Cappadocia perse gran parte del suo vecchio potere e nel 17/18 d.C. venne conquistata da Tiberio non senza aspre lotte, il regno di Cappadocia pur essendo indebolito e ormai soggiogato dal punto di vista politico (infatti si poteva quasi considerare uno stato vassallo dell'impero romano) utilizz\u00f2 gli ampi deserti e la poderosa cavalleria per combattere i romani che solo dopo lunghe e aspre lotte vinsero.\nEsercito e difesa.\nLegioni romane.\nIn Oriente, sotto Vespasiano, veniva sedata dal figlio Tito, una difficile rivolta in Giudea, che aveva portato alla conquista di Gerusalemme (nel 70), dove venne posta come guarnigione permanente la \"legio X Fretensis\". In seguito a questi eventi due legioni furono trasferite lungo il fiume Eufrate in Cappadocia (la XII \"Fulminata\" e la XVI \"Flavia Firma\"). La \"legio XII Fulminata\" venne rimossa dalla Siria e, mentre prima era accampata a \"Raphana\", venne inviata nella citt\u00e0 chiamata \"Melitene\" posizionata presso l'Eufrate, lungo il confine tra il regno d'Armenia e la provincia di Cappadocia.\nSotto Vespasiano due legioni (la XII \"Fulminata\" e la XVI \"Flavia Firma\") furono trasferite lungo il fiume Eufrate in Cappadocia \u00ab\"per difenderla dalle continue incursioni dei barbari e ne pose a capo un legato consolare al posto di un cavaliere romano\"\u00bb. La \"legio XII Fulminata\" venne stanziata a Melitene, mentre la XVI Flavia Firma a Satala. \nTraiano dopo aver impiegato nelle campagne contro i Parti la legio XV Apollinaris (114-117), nella nuova riorganizzazione orientale operata da Adriano posizion\u00f2 quest'ultima legione definitivamente a Satala in Cappadocia. \nSappiamo che all'abdicazione di Diocleziano (305) c'erano almeno 53/56 legioni in tutto l'impero, quattro delle quali si trovavano nell'antica provincia di Cappadocia-Armenia Prima.\nNel V secolo la \"legio XV Apollinaris\" era ancora in Cappadocia, secondo la \"Notitia dignitatum\", con base a Satala ed Ancyra, sotto il comando del \"Dux Armeniae\".\n\"Auxilia\".\nInizialmente la provincia fu difesa esclusivamente da reparti di ausiliari che rimasero nel corso dei secoli successivi in numero sufficientemente costante. In totale si conoscono, da quanto ci racconta Arriano e dalle iscrizioni provinciali scoperte, 4 \"alae\" e 15/16 \"cohortes\". Tacito ci informa, inoltre, che a partire da Vespasiano il numero di ausiliari e legionari risultasse approssimativamente paritetico.\nDurante il regno di Domiziano (nel 92), vi erano: 3 \"alae\" di cavalleria e 13 \"cohortes\" di fanteria (o miste), tra cui ricordiamo:\nDurante il regno di Adriano (nel 134), vi erano secondo quanto ci racconta Arriano nel suo \"Schieramento contro gli Alani\": 4 \"alae\" di cavalleria e 10 \"cohortes\" di fanteria (o miste), tra cui ricordiamo:\nAl tempo infine della Notitia Dignitatum (400 circa), le forze ausiliarie ammontavano a 5 \"alae\" e 7 \"cohortes\", poste sotto il comando del \"dux Armeniae\".\nGeografia economica e politica.\nLa provincia confinava a nord con la provincia di Galazia e della Bitinia e Ponto ad occidente con la provincia d'Asia e sud con le province di Cilicia e la Siria. La Cappadocia era una provincia limitanea, cio\u00e8 posta sui confini dell'impero, lungo il limes orientale, ai margini del Regno d'Armenia. A causa della conformazione geologica della regione e dell'assenza di una tessuto urbano importante, la provincia di Cappadocia fu fra le meno ricche e fra le meno abitate dell'intero Oriente romano.\nIn Cappadocia i romani allevavano i migliori cavalli per i loro eserciti.\nMaggiori centri provinciali.\nLa capitale provinciale era Caesarea (l'odierna Kayseri). Altro centro importante fu Melitene."}
{"id": "1849558", "revid": "380654", "url": "https://it.wikipedia.org/wiki?curid=1849558", "title": "Enzuigiri", "text": ""}
{"id": "1849560", "revid": "767487", "url": "https://it.wikipedia.org/wiki?curid=1849560", "title": "Daniel Sikorski", "text": ""}
{"id": "1849561", "revid": "228587", "url": "https://it.wikipedia.org/wiki?curid=1849561", "title": "Peter Galatin", "text": ""}
{"id": "1849562", "revid": "2134764", "url": "https://it.wikipedia.org/wiki?curid=1849562", "title": "Sam Vincent", "text": ""}
{"id": "1849563", "revid": "1865216", "url": "https://it.wikipedia.org/wiki?curid=1849563", "title": "Michel Croz", "text": "Guida alpina assai apprezzata, accompagn\u00f2 molti dei pionieri dell'alpinismo inglese tra il 1859 ed il 1865, partecipando a numerose prime ascensioni, tra cui il Monviso, il Mont Dolent ed il Cervino: nel corso di quest'ultima impresa trov\u00f2 la morte in un incidente.\nAttivit\u00e0 come guida alpina.\nNato a La Tour, una frazione di Chamonix, Croz inizi\u00f2 ad operare come guida alpina nel 1859, quando fu assunto da William Mathews per un'ascensione sul Monte Bianco. Accompagn\u00f2 poi, insieme al fratello Jean-Baptiste, il Mathews anche nelle due successive campagne del 1860 e del 1861, culminate con la prima ascensione del Monviso. Successivamente, si un\u00ec come guida ad altri alpinisti del calibro di Francis Fox Tuckett e Edward Whymper, compiendo, oltre a numerose prime ascensioni (tra cui si possono citare, oltre al gi\u00e0 detto Monviso, la Grande Casse, la Barre des \u00c9crins e la Aiguille d'Argentiere), anche diverse prime traversate di colli precedentemente inviolati, come il Col des Ecrins, il col du S\u00e9l\u00e9 ed il col du Glacier Blanc nel Massiccio dell'Ecrins (1862, con Tuckett, Peter Perren e Bartolomeo Peyrotte).\nCervino.\nNel 1865 Michel Croz si un\u00ec alla spedizione guidata da Edward Whymper che tentava la prima salita al Cervino dalla \"Cresta dell'H\u00f6rnli\". Della spedizione facevano parte, oltre a Croz e Whymper, Charles Hudson, Lord Francis Douglas, Douglas Robert Hadow, e le due guide di Zermatt Peter Taugwalder padre e figlio. La spedizione raggiunse con successo la vetta il 14 luglio 1865. Sulla via del ritorno, Hadow, secondo di cordata, scivol\u00f2, investendo Croz, che era in testa, trascinandolo lungo la strapiombante parete nord del Cervino; i due trascinarono nella loro caduta anche Lord Douglas e Hudson, poi la corda che univa i sette si spezz\u00f2 mentre Whymper e i due Taugwalder riuscirono a restare aggrappati alle rocce. Il corpo di Michel Croz, recuperato pochi giorni dopo, fu sepolto nel cimitero della chiesa di Zermatt.\nPrime ascensioni.\nHa compiuto la prima ascensione delle seguenti montagne:\nHa compiuto la prima ascensione delle seguenti vie:\nCommemorazioni.\nUna delle punte delle Grandes Jorasses \u00e8 dedicata a Michel Croz (Punta Croz, 4.110\u00a0m)\nLa sua citt\u00e0 natale, Chamonix, gli ha dedicato una via centrale, \"avenue Michel Croz\". Uno degli edifici pi\u00f9 antichi di Chamonix, la \"salle Michel Croz\", che gli era stata dedicata, fu distrutta da un incendio il 15 febbraio 1999"}
{"id": "1849564", "revid": "117442886", "url": "https://it.wikipedia.org/wiki?curid=1849564", "title": "Gran Premio d'Italia 1980", "text": "Il Gran Premio d'Italia 1980 fu la dodicesima prova della stagione 1980 del Campionato mondiale di Formula 1. Si corse domenica 14 settembre 1980 sul Circuito di Imola. La gara fu vinta dal brasiliano Nelson Piquet su Brabham-Ford Cosworth; per il vincitore si tratt\u00f2 del terzo successo nel mondiale. Precedette sul traguardo l'australiano Alan Jones e l'argentino Carlos Reutemann, entrambi su Williams-Ford Cosworth. Grazie a questi risultati la Williams si aggiudic\u00f2 matematicamente, e per la prima volta, il Campionato mondiale costruttori di Formula 1.\nFu l'unico Gran Premio d'Italia, valido per il campionato mondiale di Formula 1, a non disputarsi sull'Autodromo Nazionale di Monza. Il Gran Premio d'Italia venne premiato, per la seconda volta consecutiva, col \"Race Promoters' Trophy\", quale gran premio meglio organizzato nella stagione. L'anno precedente per\u00f2 la gara si era svolta, come detto, a Monza.\nVigilia.\nSviluppi futuri.\nLa Scuderia Ferrari comunic\u00f2 la sua intenzione di ufficializzare il pilota, che avrebbe sostituito Jody Scheckter, solo al luned\u00ec dopo il gran premio. Alcune voci davano il francese Didier Pironi quale favorito. La Renault conferm\u00f2 anche per il 1981 la stessa coppia di piloti titolari Jean-Pierre Jabouille e Ren\u00e9 Arnoux. L'Alfa Romeo comunic\u00f2 di aver iniziato a testare il suo propulsore V8 turbo da 1.500 cm\u00b3, denominato \"158\", che avrebbe equipaggiato le sue monoposto dalla stagione . Anche la Fittipaldi era intenzionata a passare a un motore turbo per la stagione 1981, e per tale ragione contatt\u00f2 il preparatore tedesco Zakspeed. La casa tedesca stava gi\u00e0 gareggiando con una Ford Capri a motore turbo, con un propulsore derivato dal Kent 1300 della Ford Fiesta assemblato con valvole Cosworth DOHC.\nLa Federazione Internazionale Sport Automobilistico (FISA) conferm\u00f2 che il regolamento tecnico per il sarebbe stato quello adottato durante le riunioni del 15 aprile, 3 giugno e 30 luglio 1980, che non prevedeva la possibilit\u00e0 di montare le \"minigonne\" sulle vetture di Formula 1.\nKen Tyrrell annunci\u00f2 la sua intenzione di schierare una terza vettura negli ultimi gran premi stagionali, affidata al neozelandese Mike Thackwell, che aveva, senza successo, tentato di qualificarsi nel Gran Premio d'Olanda con l'Arrows.\nTorn\u00f2 in forte dubbio l'effettuazione del GP del Watkins Glen. L'inviato della FISA all'ispezione del tracciato dubit\u00f2 che le condizioni della pista potessero essere adeguate alle esigenze della Formula 1 entro il 5 ottobre, giorno previsto per la gara. Il 9 settembre per\u00f2 la FISA conferm\u00f2 la data.\nAnalisi per il campionato costruttori.\nA differenza della classifica per i piloti quella per la Coppa Costruttori non prevedeva scarti, ma sommava i punti ottenuti dalle migliori due vetture che fossero giunte al traguardo. La Williams, alla vigilia della gara, guidava la classifica con venticinque punti di margine sulla Ligier, 35 sulla Brabham e 42 sulla Renault, con ancora un massimo di 45 punti, ovvero tre gare, da conquistare per ciascuna scuderia.\nLa Williams, per vincere la Coppa per la prima volta, avrebbe dovuto chiudere la gara aumentando ad almeno 31 i punti di margine sugli inseguitori, potendo ancora superare la casa britannica per numero di vittorie, in caso di arrivo a pari punti.\nLa scuderia di Frank Williams si sarebbe aggiudicata il titolo se:\nAspetti tecnici.\nPer la prima, e per ora unica, volta il Gran Premio d'Italia, in una sua edizione valida per il campionato mondiale di F1 non si disput\u00f2 sul tradizionale Autodromo Nazionale di Monza, ma si spost\u00f2 sul Circuito di Imola, all'epoca dedicato al solo Dino Ferrari. La gara italiana era stata ospitata, prima dell'istituzione del campionato mondiale, anche sui circuiti di Montichiari (nel 1921, prima edizione), poi sul Circuito di Montenero di Livorno (1937) e, nel secondo dopoguerra, anche a Milano (1947) e Torino (1948). Dal 1949 era rimasto in sede fissa a Monza.\nIl tracciato di Imola aveva gi\u00e0 ospitato due gran premi di Formula 1, non validi per\u00f2 per il mondiale. Il primo il 21 aprile 1963, denominato Gran Premio d'Imola, e vinto da Jim Clark su Lotus-Climax; il secondo il 16 settembre 1979, il Gran Premio Dino Ferrari, che aveva visto il successo di Niki Lauda su Brabham-Alfa Romeo.\nImola avrebbe dovuto ospitare gi\u00e0 nel 1979 la gara, in base a un accordo, firmato il 26 ottobre 1978, tra l'Automobile Club di Bologna e Bernie Ecclestone, capo della FOCA, per la disputa di un Gran Premio sul circuito, per tre stagioni. L'annuncio venne criticato dall'ACI, che si considerava l'unico soggetto intitolato per chiudere un tale accordo, cos\u00ec come dalla Commissione Sportiva Internazionale, unico ente predisposto per l'omologazione dei circuiti. Ecclestone giustific\u00f2 la scelta, che avrebbe eliminato il Circuito di Monza dal calendario, non essendo previsti due Gran Premi in Italia, con la scarsa qualit\u00e0 delle strutture del tracciato brianzolo e dalla mancata progettazione dei lavori richiesti.\nDopo una lunga diatriba, che vedeva da un lato l'Automobile Club Italiano e dall'altro Bernie Ecclestone, il 13 aprile 1979 vi fu un accordo per tenere il Gran Premio d'Italia 1979 a Monza e svolgere una gara fuori campionato a Imola, che a sua volta, avrebbe ospitato il Gran Premio nazionale nel . In agosto venne raggiunto l'accordo definitivo tra la FOCA e gli organizzatori di Imola per lo svolgimento del Gran Premio non valido per il campionato, da tenersi la settimana successiva a quello d'Italia.\nPer attrezzare il circuito in maniera adeguata vennero spesi 2 miliardi e mezzo di lire: vennero rifatti interamente i box e la palazzina dei servizi. Vennero sistemati pi\u00f9 di 20.000 pneumatici come barriera di protezione. Il circuito poteva ospitare 28.000 spettatori seduti nelle tribune, pi\u00f9 altri 90.000 in piedi, sui prati lungo la pista. La pista era lunga esattamente 5 chilometri, comprendeva 9 curve a destra e 12 a sinistra, e andava affrontata in senso antiorario. La somma delle parti in rettilineo arrivava a 3.450 metri.\nL'Alfa Romeo prospett\u00f2 l'esordio per una nuova monoposto, la 180, esordio che per\u00f2 non si concretizz\u00f2 per i ritardi nell'approntamento della vettura. La Ferrari test\u00f2, senza per\u00f2 portare in gara, la 126 C, vettura equipaggiata col motore turbo. La vettura si presentava con una linea alquanto diversa dalla sola altra vettura turbo del mondiale, ovvero la Renault RE20. Il telaio risultava pi\u00f9 stretto e con un motore a 120\u00b0, di non grandi dimensioni. Anche l'Osella present\u00f2 una nuova versione della sua monoposto, pi\u00f9 leggera e con un telaio pi\u00f9 stretto.\nAspetti sportivi.\nIl 5 e 6 settembre il tracciato ospit\u00f2 delle prove libere. Il tempo migliore fu di Jean-Pierre Jabouille su Renault in 1'35\"37, nuovo record ufficioso della pista. L'interesse dei tifosi fu per l'esordio della prima Ferrari a motore turbo, la 126 C, guidata da Gilles Villeneuve, che chiuse in 1'39\"54. Alle prove assistette anche Enzo Ferrari.\nIl giorno seguente la vettura Ferrari pot\u00e9 compiere solo una decina di giri prima che il surriscaldamento del propulsore costringesse la scuderia italiana a sospendere i test sulla nuova monoposto. Il tempo migliore di Villeneuve fu di 1'38\"39, contro l'1'35\"68 fatto segnare da Nelson Piquet su Brabham. Ai test del 6 settembre accorsero ben 15.000 spettatori. Durante i test l'ing. Mauro Forghieri della Scuderia Ferrari dichiar\u00f2:\nJochen Mass, dopo aver saltato i due ultimi gran premi per i postumi dell'incidente nelle prove del Gran Premio d'Austria, non fu in grado di partecipare nemmeno alla gara romagnola. La sua scuderia, l'Arrows, lo sostitu\u00ec in questo caso col pilota tedesco Manfred Winkelhock, esordiente nel mondiale di F1, e impegnato nel corso della stagione in Formula 2. L'Ensign conferm\u00f2 ancora Geoff Lees preferendolo a Kevin Cogan, mentre l'Alfa Romeo non port\u00f2 una terza vettura per Andrea De Cesaris, che era stato fatto testare la vettura nei giorni precedenti la gara al Balocco.\nI prezzi per assistere alla gara andavano dalle 3.500 lire del venerd\u00ec alla \"Rivazza\" o alla \"Tosa\" alle 60.000 per le Tribune A e S della domenica. Visto il grande interesse per la gara e per evitare che si potessero distribuire biglietti falsi, gli organizzatori predisposero un rigido controllo all'entrata grazie alla collaborazione della Guardia di Finanza.\nQualifiche.\nResoconto.\nAl venerd\u00ec mattina un elicottero che trasportava dei meccanici dell'Alfa Romeo dal loro albergo di Massalombarda all'autodromo\nfu protagonista di un incidente. Il pilota del velivolo perse il controllo mentre stava scaricando a terra i passeggeri sul terreno del campo sportivo sito all'interno dell'area del circuito, nei pressi del parco delle \"Acque Minerali\". L'elicottero, dopo aver falciato le persone al suolo, riprese quota per poi piombare nuovamente a terra. Vi furono cinque feriti, di cui due in gravi condizioni. Poco dopo un altro incidente vide protagonista la vettura, guidata da Vittorio Brambilla, che portava al circuito anche l'ing. Carlo Chiti e l'altro pilota della scuderia italiana Bruno Giacomelli. La vettura tampon\u00f2 un'altra automobile lungo un tratto della statale nei pressi di Imola, finendo in un fosso, ma senza conseguenze per i tre occupanti.\nNella prima giornata di prove il pi\u00f9 veloce fu Jean-Pierre Jabouille su Renault con 1'34\"339, alla media di 190,801\u00a0km/h. Jabouille precedette di oltre quattro decimi il suo compagno di scuderia Ren\u00e9 Arnoux. Terzo chiuse Bruno Giacomelli su Alfa Romeo, davanti a Alan Jones e Nelson Piquet. Non venne provata invece la Ferrari 126 C. Gilles Villeneuve, con la vecchia vettura a motore aspirato, chiuse comunque settimo. Non partecip\u00f2 alle prove Manfred Winkelhock che, nel corso delle libere, era uscito di pista, colpendo la vettura di Nigel Mansell.\nAl sabato la \"pole\" provvisoria di Jabouille resistette fino agli ultimi minuti quando il suo compagno di scuderia Ren\u00e9 Arnoux fu capace di scendere a 1'33\"988, conquistando cos\u00ec la quinta partenza al palo in carriera. Per il terzo posto Carlos Reutemann riusc\u00ec a sopravanzare Giacomelli (che comunque miglior\u00f2 il tempo del venerd\u00ec di mezzo secondo), mentre la terza fila fu di Nelson Piquet e Alan Jones. Gilles Villeneuve port\u00f2 in prova finalmente la Ferrari 126 C, ottenendo un buon riscontro cronometrico, ma decise di utilizzare, per la gara, la tradizionale 312 T5, a motore aspirato.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAlla partenza Carlos Reutemann cre\u00f2 un po' di caos per un problema al cambio, tanto da finire in ultima posizione. In testa rimase Ren\u00e9 Arnoux, seguito dal compagno di scuderia Jean-Pierre Jabouille, poi Nelson Piquet, Bruno Giacomelli, Gilles Villeneuve, H\u00e9ctor Rebaque e Alan Jones.\nAl terzo passaggio Jabouille sorpass\u00f2 Arnoux alla \"Tosa\" che, poco dopo, alle \"Acque Minerali\", venne superato anche da Nelson Piquet. Un giro dopo Gilles Villeneuve pass\u00f2 Giacomelli alla \"Tosa\", mentre Piquet sfrutt\u00f2 un'indecisione di Jabouille, passandolo all'altezza della \"Variante Bassa\". Al quinto giro si ritir\u00f2 Vittorio Brambilla: sull'Alfa Romeo esplose uno pneumatico in piena velocit\u00e0. Non vi fu nessuna conseguenza per il pilota.\nUn giro dopo nello stesso punto vi fu un grosso incidente per la Ferrari di Gilles Villeneuve, sempre per la rottura di uno pneumatico. La monoposto and\u00f2 a sbattere contro il muro esterno della semicurva che precede la \"Tosa\" (semicurva che oggi \u00e8 chiamata per l'appunto \"Villeneuve\"): la vettura venne divelta nell'impatto ma, fortunosamente, venne evitata da tutti i piloti che seguivano il canadese. Giacomelli per\u00f2, nello scartarla, usc\u00ec nella via di fuga, raccolse dei detriti e dovette, poco dopo, ritirarsi per una foratura. Sempre nel sesto giro Jones aveva passato Rebaque.\nAll'ottavo giro Jean-Pierre Jarier pass\u00f2 Didier Pironi, entrando in zona punti, mentre Arnoux fu passato da Jones quattro giri dopo. Al 12\u00ba giro la gara vedeva cos\u00ec al comando Nelson Piquet, seguito da Jean-Pierre Jabouille, Alan Jones, Ren\u00e9 Arnoux, H\u00e9ctor Rebaque e Jean-Pierre Jarier. La gara di Rebaque termin\u00f2 al giro 19 quando ruppe la sospensione della sua Brabham. Due giri dopo anche John Watson fu costretto all'abbandono per motivi tecnici, quando era sesto.\nOra Ren\u00e9 Arnoux doveva difendersi sia da Jarier che da Mario Andretti, che super\u00f2 lo stesso Jarier al 27\u00ba giro. Due giri dopo Alan Jones conquist\u00f2 la seconda piazza passando Jabouille alla \"Variante Bassa\".\nAndretti si ritir\u00f2 al quarantesimo giro per un guasto al cambio, cos\u00ec Carlos Reutemann entr\u00f2 in zona punti dopo aver superato Pironi. Al giro 47 Jarier sopravanz\u00f2 Arnoux, portandosi al quarto posto. Un giro dopo anche Reutemann pass\u00f2 il pilota della Renault. Sempre nella stessa tornata Jarier ebbe un problema ai freni alla curva delle \"Acque Minerali\", andando in testacoda, riuscendo anche a ripartire, ma venendo passato sia da Reutemann che da Arnoux.\nArnoux stava scontando grossi problemi con gli pneumatici, ci\u00f2 che consent\u00ec a Jarier di riprendere la quinta posizione. La Renault perse diverse posizioni nei giri successivi. Al 55\u00ba giro anche l'altro pilota della casa transalpina, Jean-Pierre Jabouille, dovette abbandonare le speranza di punti, causa della rottura del cambio. Un giro dopo anche l'altro francese Jean-Pierre Jarier fu costretto al ritiro per il mancato funzionamento dell'impianto frenante. Dopo che questo trio di piloti francesi fu costretto ad abbandonare la zona punti vi entrarono Elio De Angelis, Didier Pironi e Keke Rosberg. Il finlandese pass\u00f2 poi Pironi al giro 56.\nVinse Nelson Piquet davanti al duo della Williams Alan Jones-Carlos Reutemann. La scuderia britannica conquist\u00f2 cos\u00ec il suo primo mondiale costruttori. Era la decima casa diversa a raggiungere questo risultato.\nRisultati.\nI risultati del gran premio furono i seguenti:"}
{"id": "1849565", "revid": "838137", "url": "https://it.wikipedia.org/wiki?curid=1849565", "title": "Filmografia del Peplum all'italiana", "text": "Vengono qui elencati i principali film del genere peplum italiani in ordine cronologico-alfabetico. Bt ex"}
{"id": "1849574", "revid": "838137", "url": "https://it.wikipedia.org/wiki?curid=1849574", "title": "1st Infantry", "text": "1st Infantry \u00e8 il primo album in studio del rapper statunitense The Alchemist, pubblicato il 29 giugno 2004.\nDescrizione.\nContiene il singolo \"Hold You Down\" con Prodigy, Nina Sky e Illa Ghee, che raggiunse la posizione numero 95 nella Billboard Hot 100. L'album stesso raggiunse la posizione numero 101 nella Billboard 200, ma ebbe buoni riscontri anche nella classifica Top Independent Albums e nella classifica Top Heatseekers. Il successo dell'album \u00e8 legato alle produzioni di The Alchemist e alle comparsate di artisti molto diversi tra loro come The Game, The LOX, Nas, M.O.P., Mobb Deep, Lloyd Banks, T.I. e i Dilated Peoples.\nIl brano \"The Essence\" contiene un campionamento di \"Mool Mang Cho\" di Cho Yong-pil, \"Hold You Down\" uno di \"Love Theme\" di Al Kooper e \"Tick Tock\" contiene invece un estratto da \"The Loneliest Man in Town\" dei Side Effect.\nL'album \u00e8 stato commercializzato anche in versione strumentale e in edizione deluxe con un DVD aggiuntivo il 4 ottobre 2005."}
{"id": "1849577", "revid": "809148", "url": "https://it.wikipedia.org/wiki?curid=1849577", "title": "Premio Dirac", "text": "Premio Dirac \u00e8 il nome di quattro prestigiose onorificenze conferite a scienziati che si sono distinti nei settori della fisica teorica, della matematica e della chimica. Sono intitolate al fisico britannico Paul Dirac, premio Nobel per la fisica nel 1933 e tra i fondatori della teoria quantistica.\nLa prima ad essere istituita \u00e8 stata la \"Dirac Medal for the Advancement of Theoretical Physics\", assegnata dalla University of New South Wales di Sydney e dall\"Australian Institute of Physics\" a partire dal 1979 per commemorare la visita di Dirac all'universit\u00e0 nel 1975, durante la quale diede cinque lezioni di fisica teorica. Il nome \u00e8 stato poi cambiato in \"Dirac Medal and Lecture\".\nNel 1985 l'International Centre for Theoretical Physics di Trieste (ICTP) ha istituito un proprio premio dedicato a Dirac, noto come \"Medaglia Dirac dell'ICTP\". Nel 1987 l'Institute of Physics di Londra ha istituito il \"Premio e medaglia Dirac\", e nel 1998 la \"World Association of Theoretical and Computational Chemists\" (WATOC) ha istituito il \"Premio Dirac per la chimica\".\nDirac Medal and Lecture.\nIl premi\u00f2 \u00e8 assegnato congiuntamente dalla University of New South Wales e dall'Australian Institute of Physics a scienziati che hanno dato notevoli contributi nel settore della fisica teorica. Consiste in una medaglia d'argento e in una somma in denaro.\nElenco dei premiati:\nMedaglia Dirac dell'ICTP.\n\u00c8 assegnata ogni anno dall'International Centre for Theoretical Physics (ICTP) di Trieste. Il premio viene assegnato l'8 agosto (data di nascita di Paul Dirac) di ogni anno. \u00c8 riservato a\nscienziati che lavorano nel campo della fisica teorica o della matematica.\nLa medaglia Dirac dell'ICTP non viene assegnata a chi ha gi\u00e0 vinto il premio Nobel, oppure la medaglia Fields, oppure il premio Wolf. Il vincitore riceve una medaglia e un premio in denaro di 5.000 dollari.\nElenco dei premiati:\nPremio e medaglia Paul Dirac dell'IOP.\nIl \"Premio e medaglia Paul Dirac\" \u00e8 conferito annualmente dall'Institute of Physics di Londra per importanti contributi alla fisica teorica, a fisici britannici o che hanno svolto una parte consistente del loro lavoro nelle Isole Britanniche. Il premio consiste in una medaglia d'argento placcata in oro e una somma di 1.000 sterline. Fu istituito nel 1985 e assegnato per la prima volta nel 1987.\nElenco dei premiati:\nMedaglia Dirac per la chimica.\nLa \"Medaglia Dirac per la chimica\" \u00e8 assegnata annualmente dalla \"World Association of Theoretical and Computational Chemists\" (WATOC) a scienziati al di sotto dei 40 anni che hanno fornito importanti contributi alla chimica teorica e/o alla chimica computazionale. Il premio fu conferito per la prima volta nel 1998.\nElenco dei premiati:"}
{"id": "1849578", "revid": "729019", "url": "https://it.wikipedia.org/wiki?curid=1849578", "title": "Langley Air Force Base", "text": "La Joint Base Langley\u2013Eustis \u00e8 una base militare congiunta United States Air Force e United States Army gestita dall'Air Combat Command e situata presso Hampton, in Virginia.\nInformazioni generali.\nLa struttura odierna \u00e8 nata il 1 ottobre 2010 dalla fusione della base aerea con la base dell'esercito di Fort Eustis. \nUnit\u00e0.\nAttualmente la base ospitante \u00e8 il 633rd Air Base Wing\nSono presenti i seguenti reparti:"}
{"id": "1849579", "revid": "834", "url": "https://it.wikipedia.org/wiki?curid=1849579", "title": "Lothar Meyer", "text": ""}
{"id": "1849592", "revid": "729019", "url": "https://it.wikipedia.org/wiki?curid=1849592", "title": "Porta di Santa Lucia", "text": "La Porta di Santa Lucia era una porta che si apriva lungo il tratto orientale del tracciato medievale delle mura di Grosseto.\nLa sua ubicazione era presso il Cassero Senese, che ha incorporato la struttura preesistente. La denominazione della porta fu conferita dalla vicina chiesa di Santa Lucia, che fu abbattuta durante i lavori per le mura medicee del XVI secolo.\nStoria.\nLa porta di Santa Lucia costituiva uno dei quattro accessi alla citt\u00e0 di Grosseto in epoca medievale, quello rivolto a oriente e che prendeva il nome dalla chiesa qui documentata dal 1076. Molto probabilmente costruita alla fine del XIII secolo, successivamente all'abbattimento delle mura grossetane imposto da Siena come atto di sottomissione nel 1244, la presenza della porta \u00e8 documentata in alcune carte del 1309 e del 1310. L'intera area prospiciente la porta era conosciuta nel XIV secolo come \u00abagio di Santa Lucia\u00bb. Tra il 1344 e il 1345 vennero condotti importanti interventi di ristrutturazione per volere della Repubblica di Siena, con l'edificazione del Cassero Senese, che fin\u00ec per inglobare la porta la quale si apriva sotto la struttura con arco a sesto acuto.\nIn seguito ai lavori di ampliamento e ricostruzione delle mura voluti dai Medici (1565-1571), l'area della porta e del Cassero fu interessata dalla realizzazione della cittadella fortificata del bastione Fortezza, su progetto di Baldassarre Lanci. La chiesa di Santa Lucia venne demolita, mentre la porta con il Cassero fin\u00ec inglobata in quello che prese il nome di baluardo di Santa Lucia, con conseguente interramento parziale della porta stessa.\nDescrizione.\nLa Porta di Santa Lucia, pur non essendo pi\u00f9 una porta di accesso al centro storico, \u00e8 ancora ben visibile analizzando il complesso del Cassero Senese, dove si apre come una doppia porta chiusa in alto su entrambe le facciate da due archi, con quello ribassato che costituisce la base per il soprastante arco a sesto acuto che rievoca il gusto gotico dell'epoca di costruzione.\nNella lunetta compresa tra i due archi \u00e8 collocato lo stemma senese, aggiunto al termine della realizzazione del cassero."}
{"id": "1849593", "revid": "287204", "url": "https://it.wikipedia.org/wiki?curid=1849593", "title": "Conferenza di Sanremo", "text": "La conferenza di Sanremo fu un incontro internazionale del Consiglio supremo di guerra alleato che si tenne nella localit\u00e0 costiera italiana di Sanremo nel Castello Devachan, tra il 19 e il 26 aprile 1920.\nAlla conferenza parteciparono i rappresentanti delle quattro nazioni vincitrici della prima guerra mondiale, il primo ministro britannico David Lloyd George, il primo ministro francese Alexandre Millerand, il presidente del Consiglio italiano Francesco Saverio Nitti e l'ambasciatore giapponese Keishir\u014d Matsui.\nNella riunione si determinarono i mandati che queste nazioni avrebbero assunto nei confronti dei territori derivanti dalla spartizione dell'Impero ottomano nel Vicino Oriente.\nI limiti precisi di tutti i territori non furono specificati, ma furono decisi solo quattro anni dopo, mentre le decisioni della conferenza furono enunciate con il successivo trattato di S\u00e8vres (sezione VII, artt. 94-97).\nLa Turchia respinse inizialmente questo trattato, ma le decisioni della conferenza furono definitivamente confermate dal Consiglio della Societ\u00e0 delle Nazioni il 24 luglio 1922, solo quando la Turchia accett\u00f2 i termini del trattato di Losanna del 1923.\nUn consiglio supremo, composto da rappresentanti britannici, francesi, italiani, greci, giapponesi e belgi, si riun\u00ec per discutere sulle questioni relative alla spartizione territoriale tra gli Alleati dei territori dell'ex Impero Ottomano al termine della prima guerra mondiale.\nIl 24 aprile 1920, il Consiglio Supremo pose la Palestina sotto la responsabilit\u00e0 (Mandato) del governo britannico.\nPremesse.\nGi\u00e0 dal 1915 con la corrispondenza Husayn-MacMahon e l'accordo segreto Sykes-Picot, britannici e francesi si accordarono per la spartizione e la divisione in zone di influenza dell'area vicino-orientale e anatolica derivata dalla caduta dell'Impero ottomano.\nDurante le riunioni post-conflitto, tra il 1919 e 1920, i rispettivi ministri degli Esteri di Londra e Parigi fecero leva appunto sui precedenti accordi per imporre la loro volont\u00e0 in quella zona, nonostante i rifiuti del parlamento siriano che non fu disposto a riconoscere qualsiasi diritto vantato dai governi britannico o francese sul territorio siriano.\nIl 30 settembre 1918 i sostenitori della Rivolta araba a Damasco, dichiararono fedelt\u00e0 al figlio dello \"shar\u012bf\" della Mecca, dichiarato \"re degli Arabi\" da leader religiosi e da altre personalit\u00e0 importanti della Citt\u00e0 Santa islamica.Il 6 gennaio 1920 l'Emiro Faysal sigl\u00f2 un accordo con il Primo ministro francese Georges Clemenceau, in cui veniva riconosciuto \"il diritto dei siriani di unirsi e governare se stessi come una nazione indipendente\". Quindi l'8 marzo 1920 un congresso siriano riunito a Damasco, dichiar\u00f2 lo Stato indipendente della Siria.\nIl nuovo Stato incluse Siria, Palestina, Libano e le parti del nord della Mesopotamia, non valutate nel quadro dell'accordo Sykes-Picot per diventare uno Stato arabo indipendente. Re Faysal fu dichiarato il capo dello Stato, e allo stesso tempo il principe Zayd, fratello di Faysal, fu dichiarato reggente in Mesopotamia.\nFu quindi convocata frettolosamente la conferenza di Sanremo, dove Gran Bretagna e Francia, accettarono di riconoscere l'indipendenza provvisoria della Siria e della Mesopotamia, mentre \"a malincuore\", affermarono i loro mandati amministrativi in Palestina e nella Siria meridionale.\nLa Francia decise di governare direttamente la Siria, e si adoper\u00f2 per far rispettare il suo Mandato nei termini in cui era stato accettato dal Consiglio della Societ\u00e0 delle Nazioni. I francesi lanciarono un ultimatum e intervennero militarmente nella battaglia di Maysalun nel giugno del 1920.\nIl governo arabo in Siria venne rimosso, come pure Re Faysal, nel mese di agosto 1920. La Gran Bretagna da parte sua nomin\u00f2 un Alto commissario per stabilire il proprio \"regime\" in Palestina, senza prima ottenere l'approvazione dal Consiglio della Societ\u00e0 delle Nazioni.\nLe decisioni di Sanremo non fecero altro che confermare l'assegnazione dei Mandati gi\u00e0 decisi durante la conferenza di Londra del febbraio 1920, in cui Francia e Gran Bretagna si spartirono i territori dell'ex-Impero ottomano e i possedimenti d'oltremare della Germania (come gi\u00e0 deciso tra l'altro dalla parte IV, sezione I, del trattato di pace di Versailles).\nIn pi\u00f9, la risoluzione di Sanremo adott\u00f2 la Dichiarazione Balfour del 1917. Essa e l'articolo 22 della Convenzione della Societ\u00e0 delle Nazioni furono i documenti di base su cui fu costruito e attuato il Mandato britannico della Palestina. In definitiva la Gran Bretagna ricevette il Mandato per la Palestina e l'Iraq, mentre la Francia ottenne il controllo della Siria, compreso l'attuale Libano.\nIl Libro Bianco del giugno 1922 chiar\u00ec che la Dichiarazione Balfour, la quale assunse validit\u00e0 legale nel momento in cui venne inclusa dalla Societ\u00e0 delle Nazioni nel Mandato di Palestina, \u201cnon prevede che la Palestina nel suo complesso debba essere convertita in una patria nazionale ebraica, ma che tale casa dovrebbe essere fondata \u2018in Palestina\u2019\". L\u2019interpretazione contenuta nel Libro Bianco del 1922 \u2013 un\u2019interpretazione espressa, come mai era accaduto nei precedenti cinque anni, in termini ufficiali \u2013 fu sottoposta al benestare della leadership sionista prima che il testo mandatario venisse confermato dalla Lega della Nazioni. Nelle parole di Chaim Weizmann: \"Ci venne chiarito [It was made clear to us] che la conferma del Mandato [di Palestina] sarebbe stata subordinata alla nostra accettazione della linea di condotta cos\u00ec come interpretata dal Libro Bianco [del 1922], e io e i miei colleghi eravamo dunque tenuti ad accettarla, cosa che facemmo, sia pur non senza alcune esitazioni [my colleagues and I therefore had to accept it, which we did, though not without some qualms]\".\nSintesi della risoluzione.\nConfermando detto Mandato, definisce i suoi termini come seguono:\nGli articoli del testo, regolano i poteri amministrativi, politici e legislativi oltre che la salvaguardia dei diritti civili e religiosi degli abitanti della Palestina senza distinzione di razza o religione.\nNegli articoli venne deciso inoltre lo Stato mandatario si debba impegnare a controllare che il territorio non sia soggetto al altre decisioni di qualsiasi altra potenza straniera, di controllare i diritti giuridici, delle relazioni estere, mantenere l'ordine dei confini. Fino a che:\nArticolo 28\n\"Nell'eventualit\u00e0 del termine del Mandato, col presente conferito al Mandatario, il Consiglio della Lega delle Nazioni emaner\u00e0 le disposizioni che potr\u00e0 ritenere necessarie per salvaguardare per sempre, sotto garanzia della Lega, i diritti assicurati dagli Articoli 13 e 14, e user\u00e0 la sua influenza per assicurare, sotto la garanzia della Lega, che il Governo della Palestina onori pienamente gli obblighi finanziari legittimamente sottoscritti dall'Amministrazione della Palestina durante il periodo del Mandato, inclusi i diritti dei dipendenti pubblici alle pensioni o gratifiche.\"\n\"Redatto a Londra il ventiquattresimo giorno di Luglio, mille novecento e ventidue.\""}
{"id": "1849600", "revid": "22356", "url": "https://it.wikipedia.org/wiki?curid=1849600", "title": "Pennatulidi", "text": ""}
{"id": "1849601", "revid": "767487", "url": "https://it.wikipedia.org/wiki?curid=1849601", "title": "Spare Me the Details", "text": "Spare Me the Details \u00e8 un singolo della band punk Offspring. \u00c8 stato pubblicato sul loro settimo album, \"Splinter\".\n\u00c8 stato pubblicato solamente in Nuova Zelanda ed in Australia, dove ha ottenuto un buon successo.\n\u00c8 stato incluso come traccia bonus per l'Australia nel Greatest Hits della band.\nStoria.\nLa canzone spiega che il ragazzo \u00e8 stato tradito dalla sua ragazza.\nNel ritornello viene spiegato che non vuole sapere i dettagli del tradimento, che preferisce rimanerne all'oscuro.\nVerso la conclusione, invece, se ne dispiace, e alla fine si ritrova da solo nel letto, pensando a quel domani insieme che non ci sar\u00e0 pi\u00f9:"}
{"id": "1849602", "revid": "22356", "url": "https://it.wikipedia.org/wiki?curid=1849602", "title": "Xenusion", "text": ""}
{"id": "1849603", "revid": "78273", "url": "https://it.wikipedia.org/wiki?curid=1849603", "title": "Chiesa di Santa Rita (Roma)", "text": ""}
{"id": "1849608", "revid": "1305772", "url": "https://it.wikipedia.org/wiki?curid=1849608", "title": "Ismara", "text": "Ismara () era un'antica citt\u00e0 ciconia, situata sulla costa del mar Egeo, in Tracia. \u00c8 citata nell'\"Odissea\" di Omero come prima tappa del viaggio di ritorno di Ulisse, che con i suoi compagni distrusse la cittadella situata sul mare e fu poi costretto a fuggire per il contrattacco degli abitanti, tornati con i rinforzi dai compatrioti dell'interno. Ulisse a Ismara ebbe anche in dono dal sacerdote di Apollo, Marone, discendente di Dioniso, che egli aveva risparmiato con tutta la sua famiglia, il vino con il quale in seguito avrebbe fatto ubriacare il ciclope Polifemo.\nLa citt\u00e0 venne in seguito rifondata nel VII secolo a.C. da coloni di Chios con il nome di Maronia (oggi cittadina del distretto greco di Rodopi). Nella localit\u00e0 di Aghios Georgios di Maroneia \u00e8 stata rinvenuta una cittadella fortificata micenea, da alcuni identificata con Ismara, che tuttavia non si trova sul mare. \nIl villaggio di Ismaros \u00e8 oggi un piccolo porto sul mare, situato sulla strada litoranea tra Maroneia e Xylagani."}
{"id": "1849618", "revid": "267975", "url": "https://it.wikipedia.org/wiki?curid=1849618", "title": "Santa Rita da Cascia in Campitelli", "text": ""}
{"id": "1849619", "revid": "767487", "url": "https://it.wikipedia.org/wiki?curid=1849619", "title": "No Days Off (The Alchemist)", "text": "No Days Off \u00e8 un album di The Alchemist del 2006. Nella maggior parte della canzoni ci sono collaborazioni con altri MCs, anche se lo stesso Alchemist rappa su cinque tracce (due delle quali prodotte da altri produttori).\nNell'album sono presenti rapper dallo stile molto differente, da quello aggressivo di Mitchy Slick e Xzibit su \"Making Your Money\" a quello pi\u00f9 introspettivo di Evidence dei Dilated Peoples su \"Hot &amp; Cold\" o \"It's Gon' Pop\"."}
{"id": "1849620", "revid": "281892", "url": "https://it.wikipedia.org/wiki?curid=1849620", "title": "Nemere Istv\u00e1n", "text": ""}
{"id": "1849622", "revid": "181699", "url": "https://it.wikipedia.org/wiki?curid=1849622", "title": "Piazza San Domenico (Reggio Emilia)", "text": "Piazzale San Domenico \u00e8 una piazza del centro storico di Reggio Emilia.\nLa si raggiunge da via San Domenico, via dell'Abbadessa, via Zaccagni e da via Gabbi.\nLa piazza, di forma rettangolare, prende il nome dalla chiesa di San Domenico, che ne occupa tutto il lato orientale.\nSul lato settentrionale, adiacente alla chiesa, vi \u00e8 il palazzo che fu sede del Tribunale dell'Inquisizione per tutto il Seicento e buona parte del Settecento; la facciata fu restaurata dall'architetto Luigi Croppi nel 1828. Ora \u00e8 abitazione privata.\nSul lato occidentale si trova l'angolo dell'ex convento del Corpus Domini, divenuto poi sede del carcere cittadino fino alla fine del Novecento.\nSul lato meridionale si trova la facciata secondaria di palazzo Tirelli, costruita alla fine dell'Ottocento unificando le precedenti case acquistate dai nobili Tirelli e rimaneggiata nel 1916."}
{"id": "1849623", "revid": "232134", "url": "https://it.wikipedia.org/wiki?curid=1849623", "title": "Spare me the detail", "text": ""}
{"id": "1849626", "revid": "123567", "url": "https://it.wikipedia.org/wiki?curid=1849626", "title": "Economia classica", "text": ""}
{"id": "1849628", "revid": "1926649", "url": "https://it.wikipedia.org/wiki?curid=1849628", "title": "Simone Bonomi", "text": "Carriera.\nDopo aver giocato nelle categorie minori, nel 2002 \u00e8 approdato al dove disputa 5 presenze nella stagione cadetta che condurr\u00e0 alla promozione dei senesi in A.\nHa esordito in Serie A con la maglia del Siena il 25 ottobre 2003 in Siena-Lecce (2-1) disputando complessivamente 5 partite in quell'annata; in seguito ha collezionato altri 2 gettoni in massima serie in forza al Chievo Verona.\nSuccessivamente ha indossato le maglie di , Hellas Verona, e Bari, prima di approdare al .\nHa militato nell'Alessandria, in Lega Pro Prima Divisione, prima di passare al .\nCalcioscommesse.\nIl 6 giugno 2013, Bonomi viene deferito dalla Procura Federale riguardo allo scandalo che lo vede protagonista ai tempi in cui giocava al Bari per alcune partite truccate che lo vedono coinvolto.\nIl 16 luglio 2013, il calciatore viene condannato in primo grado dalla Commissione Disciplinare Nazionale della FIGC a 3 anni e 6 mesi di squalifica, pena confermata, poi, anche in appello.\nNell'ottobre 2015 la seconda sezione penale della Corte d'appello di Bari lo ha assolto \"per non aver commesso il fatto\"."}
{"id": "1849629", "revid": "232134", "url": "https://it.wikipedia.org/wiki?curid=1849629", "title": "Red hot chily peppers", "text": ""}
{"id": "1849630", "revid": "287204", "url": "https://it.wikipedia.org/wiki?curid=1849630", "title": "Tasso naturale di disoccupazione", "text": "Il tasso naturale di disoccupazione \u00e8 un concetto economico sviluppato particolarmente da Milton Friedman e Edmund Phelps negli anni sessanta. Esso rappresenta l'ipotetico tasso di disoccupazione coerente con il livello potenziale della produzione aggregata. Questo \u00e8 il tasso di disoccupazione che l'economia raggiunge in assenza di frizioni temporanee come ad esempio un aggiustamento solo parziale dei prezzi nei mercati dei beni e del lavoro. Il tasso naturale di disoccupazione corrisponde quindi al tasso di disoccupazione che prevarrebbe secondo l'economia classica. Esso \u00e8 determinato prevalentemente dall'offerta aggregata, e quindi dalle possibilit\u00e0 di produzione e dalle istituzioni economiche. Se ci\u00f2 determina disallineamenti permanenti nel mercato del lavoro, oppure rigidit\u00e0 nei salari reali, allora il tasso naturale di disoccupazione pu\u00f2 rappresentare anche una disoccupazione involontaria, dovuto a persone che pur cercando un lavoro non riescono a trovarlo.\nDisturbi all'equilibrio del sistema economico (ad esempio, variazioni cicliche nell'ottimismo o pessimismo dei soggetti economici) fanno s\u00ec che la disoccupazione effettiva sia diversa da quella naturale, e sia determinata in parte da fattori di domanda aggregata secondo una visione keynesiana della determinazione del PIL. L'implicazione, dal punto di vista della politica economica, \u00e8 che il tasso naturale di disoccupazione non pu\u00f2 essere ridotto in modo permanente da politiche di controllo della domanda (inclusa la politica monetaria), mentre tali politiche possono giocare un ruolo nella stabilizzazione delle variazioni della disoccupazione effettiva.\nUna riduzione del tasso naturale di disoccupazione, secondo questa teoria, deve essere ottenuta attraverso politiche strutturali dirette al lato dell'offerta dell'economia.\nIl tasso naturale di disoccupazione e la Curva di Phillips.\nLo sviluppo della teoria del tasso naturale di disoccupazione arriv\u00f2 negli anni sessanta quando gli economisti osservarono che la relazione prevista dalla curva di Phillips tra inflazione e disoccupazione cominci\u00f2 a venir meno. Fino ad allora, era generalmente accettata l'esistenza di una relazione stabilmente negativa tra inflazione e disoccupazione. Ci\u00f2 implicava che la disoccupazione potesse essere ridotta in modo permanente da politiche espansive della domanda, e quindi da un'inflazione pi\u00f9 elevata.\nMilton Friedman e Edmund Phelps criticarono questa idea su una base teorica, notando che se la disoccupazione fosse stata ridotta in modo permanente, qualche variabile economica reale (come i salari reali) sarebbe dovuta cambiare anch'essa in modo permanente. Il fatto che ci\u00f2 dovesse accadere in conseguenza di un'inflazione pi\u00f9 elevata, sembrava dovuto ad una sistematica irrazionalit\u00e0 del mercato del lavoro. Come not\u00f2 Friedman, l'aumento dei salari prima o poi avrebbe uguagliato l'aumento dei prezzi dovuto all'inflazione, lasciando cos\u00ec i salari reali, e quindi la disoccupazione, invariati. Dunque, una disoccupazione pi\u00f9 bassa poteva essere ottenuta fintantoch\u00e9 l'aumento dei salari e l'inflazione \"attesa\" fossero stati inferiori all'inflazione \"realizzata\". Tale risultato non poteva che essere considerato temporaneo. Prima o poi, la disoccupazione sarebbe tornata al tasso determinato da fattori reali indipendenti dal tasso di inflazione. Secondo Friedman e Phelps, la Curva di Phillips era quindi verticale nel lungo periodo, e politiche di domanda espansive avrebbero causato soltanto inflazione, senza abbassare permanentemente la disoccupazione.\nMilton Friedman enfatizz\u00f2 gli errori nelle aspettative come la causa principale della differenza tra disoccupazione effettiva e disoccupazione naturale, mentre Edmund Phelps si concentr\u00f2 pi\u00f9 in dettaglio sulla struttura e le frizioni del mercato del lavoro, le quali avrebbero fatto s\u00ec che le variazioni nella domanda aggregata si sarebbero tradotte in inflazione e, con aspettative che si adattano lentamente, nel tasso di disoccupazione effettivo. Inoltre, le sue teorie fornirono spunti per capire per quale motivo il tasso naturale di disoccupazione sarebbe stato troppo alto (ovvero, per quale motivo la disoccupazione potrebbe essere strutturale o classica).\nCritiche.\nL\u2019esistenza di un tasso naturale di disoccupazione \u00e8 controversa nella scienza economica, e criticato in particolare dagli studiosi post-keynesiani ed \u201ceterodossi\u201d. Il concetto stesso di \u201cnaturale\u201d viene respinto, in quanto si ritiene che in ambito economico non esiste un unico ordine immutabile, ma mutevoli configurazioni che dipendono dagli intenti politici e dalle forze sociali.Secondo Hirschman per es. l\u2019inflazione \u00e8 l\u2019effetto di un \u201ctiro alla fune\u201d, ossia \u00e8 la manifestazione di un conflitto distributivo in corso: si genera quando l\u2019occupazione \u00e8 elevata e quindi i lavoratori hanno potere contrattuale per chiedere e ottenere aumenti dei redditi. A ci\u00f2 seguir\u00e0 un aumento dei prezzi, e di conseguenza ulteriori aumenti retributivi, generando inflazione. Ma finch\u00e9 dura il tiro alla fune gli interessi dei lavoratori possono prevalere. Quando invece la disoccupazione \u00e8 elevata, molti lavoratori non partecipano al gioco, sicch\u00e9 saranno gli imprenditori a vincere la partita, mantenendo bassi i salari. \nLa disoccupazione infatti, come sosteneva Kalecki, ha un effetto disciplinante sul comportamento dei lavoratori. Secondo questa prospettiva, non esiste un livello di disoccupazione \u201cnaturale\u201d, ma pu\u00f2 sussistere un livello cos\u00ec elevato da provocare tra i lavoratori una situazione psicologica di scoraggiamento e incertezza, che disincentiva le rivendicazioni salariali; in assenza di aumenti salariali, l\u2019inflazione resta contenuta."}
{"id": "1849631", "revid": "339392", "url": "https://it.wikipedia.org/wiki?curid=1849631", "title": "Stagioni sportive del HC Lugano", "text": ""}
{"id": "1849636", "revid": "104087", "url": "https://it.wikipedia.org/wiki?curid=1849636", "title": "Stannano", "text": ""}
{"id": "1849639", "revid": "95184369", "url": "https://it.wikipedia.org/wiki?curid=1849639", "title": "Frederick William Jacomb", "text": "\u00c8 noto principalmente per aver partecipato alla prima salita del Monviso nel 1861 insieme a William Mathews ed a Jean-Baptiste e Michel Croz. Altra impresa degna di nota fu l'esplorazione di due nuovi valichi d'alta quota sulla via di collegamento tra Chamonix e Zermatt."}
{"id": "1849646", "revid": "320578", "url": "https://it.wikipedia.org/wiki?curid=1849646", "title": "Parco regionale della Maremma", "text": ""}
{"id": "1849649", "revid": "767487", "url": "https://it.wikipedia.org/wiki?curid=1849649", "title": "Berretti rossi", "text": "Berretti rossi \u00e8 un film di guerra del 1953 diretto da Terence Young, con Alan Ladd e Leo Genn.\nTrama.\n1940. Steve MacKendrick, con un tragico passato alle spalle, entra volontario nella Scuola di paracadutismo dell'esercito britannico, con il soprannome di \u201cCanada\u201d. Dopo avere terminato il corso di paracadutismo, l'unit\u00e0 di \u201cCanada\u201d viene impiegata in un \"raid\" contro una stazione radar tedesca, nella Francia occupata. Gli uomini devono scortare un tecnico della RAF, il quale si impossesser\u00e0 di importanti componenti tecnici del radar nemico, per portarli in Inghilterra. Nonostante alcune perdite, l'operazione ha successo.\nAl loro ritorno, gli uomini dell'unit\u00e0 devono cambiare il vecchio berretto ed indossare il nuovo \"basco rosso\" (da qui il titolo del film), simbolo dei paracadutisti inglesi. Una nuova operazione prevede la conquista di un aeroporto a Bona, in Algeria, per favorire l'avanzata degli Americani in Nordafrica.\nProduzione.\nLa produzione ha usufruito dell'assistenza del \"Reggimento Paracadutisti\" dell'esercito britannico, che ha offerto comparse, attrezzature e due delle sue basi per girare il film.\nLa pellicola cost\u00f2 circa 700.000 dollari e ha incassato pi\u00f9 di 8 milioni di dollari, in tutto il mondo.\nIl personaggio interpretato dall'attore Leo Genn, \u00e8 un chiaro riferimento al Maggiore paracadutista John Dutton Frost."}
{"id": "1849651", "revid": "27723", "url": "https://it.wikipedia.org/wiki?curid=1849651", "title": "Sofia (citt\u00e0)", "text": ""}
{"id": "1849653", "revid": "27723", "url": "https://it.wikipedia.org/wiki?curid=1849653", "title": "Associazione Radicale Esperanto", "text": ""}
{"id": "1849655", "revid": "93685", "url": "https://it.wikipedia.org/wiki?curid=1849655", "title": "Disney Princess", "text": ""}
{"id": "1849659", "revid": "280255", "url": "https://it.wikipedia.org/wiki?curid=1849659", "title": "Frederick Jacomb", "text": ""}
{"id": "1849665", "revid": "110157", "url": "https://it.wikipedia.org/wiki?curid=1849665", "title": "Bello di pap\u00e0", "text": "Bello di pap\u00e0 \u00e8 una commedia teatrale di Vincenzo Salemme, andata in scena per la prima volta a Orvieto il 18 novembre del 2006, con la regia dello stesso autore, che vi ha inoltre recitato nel ruolo del protagonista. La commedia \u00e8 poi andata in scena anche in numerose altre citt\u00e0 italiane.\nTrama.\nLa commedia narra di una coppia, in cui il protagonista maschile non vuole avere figli, mentre ne desidera la sua compagna. La loro vita viene trasformata dalla necessit\u00e0 di accogliere in casa il miglior amico del protagonista, che crede di essere un bambino di sette anni e che progressivamente, nel giro di un mese, cresce fino a diventare maggiorenne. Si tratta di un inganno della compagna del protagonista, attraverso il quale si \u00e8 proposta di dimostrare la bellezza dell'avere un bambino."}
{"id": "1849668", "revid": "287204", "url": "https://it.wikipedia.org/wiki?curid=1849668", "title": "Eldonia", "text": "Leldonia (gen. Eldonia) \u00e8 un enigmatico animale estinto, vissuto tra il Cambriano inferiore e l'Ordoviciano superiore (525 \u2013 425 milioni di anni fa). I suoi resti sono stati ritrovati principalmente nei famosi giacimenti di Burgess Shales (Canada) e di Chengjiang (Cina), ma anche in Marocco.\nDescrizione.\nQuesto animale, descritto per la prima volta da Charles Doolittle Walcott nel 1911, possedeva un corpo discoidale con strutture simili a raggi, interpretati da alcuni autori come tentacoli e da altri come canali. All'interno del corpo esisteva una grossa regione ricurva, che nei fossili \u00e8 di colore molto scuro, interpretata come un intestino. Con un diametro di circa nove centimetri, questo animale era uno dei pi\u00f9 grandi organismi del suo ambiente.\nClassificazione misteriosa.\nLe prime interpretazioni di \"Eldonia\" lo vedevano come un rappresentante aberrante degli oloturoidei (Holoturoidea, o cetrioli di mare). Questa ipotesi potrebbe essere corretta, ma attualmente \"Eldonia\" \u00e8 considerato un lofoforato (il superphylum Lophophorata comprende organismi come i brachiopodi, i briozoi, gli entoprotti e i foronidei). La specie Eldonia ludwigi \u00e8 nota nel giacimento di Burgess Shales, mentre nella fauna di Chengjiang \u00e8 presente Eldonia eumorpha. Quest'ultima specie fu descritta originariamente come \"Stellostomites eumorphus\" e classificata come una medusa, a causa del corpo discoidale e delle strutture radiali. Successivamente questi resti sono stati riconosciuti come appartenenti al genere \"Eldonia\", ma alcuni scienziati ritengono che vi siano abbastanza caratteristiche diverse rispetto alla forma canadese da poter giustificare l'inserimento in un genere a parte.\nUn'altra specie di questo organismo, nota come Eldonia berbera, \u00e8 stata descritta da Anna Alessandrello e Giacomo Bracchi sulla base di resti fossili provenienti dall'Ordoviciano del Marocco; questi resti rappresentano il pi\u00f9 recente caso di fossilizzazione di tipo ediacarano. La descrizione, avvenuta nel 2010, di un organismo noto come \"Herpetogaster\", ha condotto alcuni studiosi a ipotizzare che questo animale, insieme a \"Eldonia\" e a forme simili come \"Rotadiscus\" e \"Phlogites\", fosse un rappresentante primitivo dei deuterostomi.\nStile di vita.\nNon solo le affinit\u00e0 di \"Eldonia\" sono misteriose, ma anche il suo stile di vita: alcuni studiosi, a causa del corpo medusoide dell'animale, ritengono che fosse un organismo pelagico, mentre altri suppongono che \"Eldonia\" fosse un animale bentico, che viveva passivamente sul fondale marino."}
{"id": "1849669", "revid": "729019", "url": "https://it.wikipedia.org/wiki?curid=1849669", "title": "Porta di San Michele (Grosseto)", "text": "La Porta di San Michele era una porta che si apriva lungo il tratto occidentale del tracciato medievale delle mura di Grosseto.\nLa porta fu demolita nella met\u00e0 del XVI secolo durante i lavori per l'edificazione delle mura medicee e sorgeva nel punto dove venne realizzato il bastione Molino a Vento, allora denominato \"baluardo di San Michele\".\nStoria.\nLa porta fu costruita durante i lavori di realizzazione della cinta muraria medievale alla fine del XIII secolo, nei pressi della chiesa di San Michele, anch'essa scomparsa, che confer\u00ec alla porta la suddetta denominazione. Durante il XIV secolo fu una delle quattro porte delle mura medievali di Grosseto \u2013 insieme a Porta Cittadina, Porta di San Pietro e Porta di Santa Lucia \u2013 e costituiva l'accesso occidentale alla citt\u00e0.\nLa Porta di San Michele fu demolita durante i lavori di ampliamento e costruzione delle nuove mura (1565-1571) volute dai Medici. Sul luogo della porta venne edificato uno dei sei bastioni del sistema fortificato mediceo, quello che allora prese il nome di baluardo di San Michele; da quel momento, la citt\u00e0 di Grosseto avrebbe avuto un unico accesso dalla porta sud (Porta Vecchia).\nLa necessit\u00e0 di riaprire un accesso lungo la cortina occidentale delle mura fu avvertita nella prima met\u00e0 del XX secolo, quattro secoli pi\u00f9 tardi, quando il Comune di Grosseto fece aprire la Porta Corsica in direzione del mare nel 1933.\nDescrizione.\nPur non esistendo prove documentarie certe, si ipotizza che la porta dovesse aprirsi lungo le mura medievali grossetane nel punto dove ha inizio il bastione Molino a Vento, dove sorge il Teatro degli Industri. Non \u00e8 possibile ricostruire l'aspetto in cui si presentava la porta, anche se \u00e8 ipotizzabile una certa somiglianza stilistica con l'architettura senese caratterizzante anche la Porta Vecchia e la Porta di Santa Lucia."}
{"id": "1849671", "revid": "1652635", "url": "https://it.wikipedia.org/wiki?curid=1849671", "title": "Personaggi di Winx Club", "text": "Questa \u00e8 la lista dei personaggi della serie animata Winx Club.\nWinx Club.\nIl team \"Winx Club\" \u00e8 un gruppo di fate adolescenti nato da un'idea di Bloom e fondato da lei insieme a Stella, Flora, Tecna e Musa all'inizio della prima stagione. A partire dalla seconda stagione entra a far parte del gruppo anche Aisha, e in seguito, anche se soltanto ed esclusivamente nella quarta stagione, Roxy. Le giovani fate studiano e vivono ad Alfea, il miglior college per aspiranti fate di Magix, all'interno della Dimensione Magica.\nBloom.\nVoce: Letizia Ciampa&lt;br&gt;\nBloom \u00e8 la leader del Winx Club e la Fata della fiamma del drago, proveniente da Domino, regno perduto di cui \u00e8 la principessa, riportato in vita proprio da lei e da Sky. \u00c8 cresciuta a Gardenia (Terra), ignorando la propria identit\u00e0 fino all'incontro con Stella; inizia quindi a studiare ad Alfea, da dove parte la ricerca dei propri genitori e delle proprie origini, ricerca conclusasi con il primo film. Dal cuore d'oro, gentile, altruista, leale, audace e temeraria, ma anche terribilmente testarda, ostinata, impaziente ed impulsiva. Bloom possiede un piccolo coniglio di nome Kiko, al quale \u00e8 molto affezionata. La sua migliore amica \u00e8 Stella. Il suo fidanzato, promesso sposo dal secondo film, \u00e8 Sky.\nIn \"Fate - The Winx Saga\" \u00e8 interpretata da Abigail Cowen e doppiata in italiano da Lavinia Paladino.\nStella.\nVoce: Perla Liberatori&lt;br&gt;\nStella \u00e8 la Fata del Sole e della Luna, principessa ereditaria di Solaria. Possiede una carnagione dorata, capelli biondi e occhi ambra. Stella \u00e8 la pi\u00f9 solare ed esuberante del gruppo; \u00e8 inoltre molto vanitosa. La migliore amica di Stella \u00e8 Bloom. Stella ama lo shopping, organizzare pigiama party, fornire dritte su abbigliamento e accessori, mentre detesta studiare. Per l'aspetto fisico di Stella, l'autore si \u00e8 ispirato all'attrice statunitense Cameron Diaz.\nTrae i propri poteri proprio dal Sole e della Luna e degli astri in generale, ma in maggioranza dal primo (tant'\u00e8 che si indebolisce quanto pi\u00f9 \u00e8 lontana dai raggi solari). I poteri di Stella si basano principalmente sulla luce, ma anche sul calore, pu\u00f2 utilizzarli per attaccare l'avversario tramite raggi di luce ed energia magica di colore dorato, pu\u00f2 usare il suo potere per creare barriere magiche protettive o semplicemente per illuminare posti bui. Stella inoltre possiede l'anello di Solaria, gioiello che pu\u00f2 trasformarsi in un potente scettro, donato in tempi antichi dal Grande Drago ai regnanti del pianeta. L'anello-scettro d\u00e0 la possibilit\u00e0 a chi lo possiede di teletrasportarsi da un posto all'altro e addirittura da una dimensione a un'altra. Inizialmente la fata lo utilizza come tramite per i suoi poteri, ma proseguendo nelle varie trasformazioni Stella non lo utilizza pi\u00f9 (anche se lo possiede in quanto principessa ereditaria di Solaria). Infine Stella possiede anche i poteri di base di una fata come la telecinesi, la metamorfosi e la trasmutazione.\nApparsa nella prima stagione, Stella \u00e8 la prima fata che Bloom incontra. Ella, infatti, giunge a Gardenia per sfuggire alle grinfie di un orco, che, vuole rubare il potente anello-scettro di Stella, che presumibilmente racchiude il potere della Fiamma del Drago. Stella si presenta a Bloom come la Principessa Ereditaria del Regno di Solaria e la invita a seguirla nel miglior college per aspiranti fate, la scuola di Alfea. Qui le due ragazze si uniscono a Musa, Tecna e Flora, formando un gruppo che chiamano \"Winx\". Le Trix, studentesse della scuola per streghe di Torrenuvola, infastidiscono le cinque fate dando la caccia a Stella, ma, dopo il rapimento della futura Regina, si disilludono, scoprendo che l'anello contiene solo un frammento della Fiamma del Drago. Mentre i suoi genitori stanno divorziando, Stella sviluppa un legame sentimentale con il presunto principe Sky, Specialista che frequenta la scuola di Fonterossa; nel corso della serie, la fata scopre casualmente che, in realt\u00e0, il ragazzo \u00e8 Brandon, scudiero del vero principe. Inizialmente ne rimane delusa, ma decide di perdonare il giovane perch\u00e9 i suoi genitori, Re e Regina di Solaria, sono per lei esempio del fatto che l'amore non \u00e8 legato al sangue reale.\nNella seconda stagione, durante il salvataggio delle Pixie, Stella instaura il \"Bonding\" \u2013 uno speciale legame che unisce una sola fata ad un'altrettanta Pixie \u2013 con Amore, Pixie dell'amore, grazie alla quale riesce anche a sventare il matrimonio del suo ragazzo, Brandon, costretto a sposare Amentia, la principessa del regno sotterraneo di Downland. Conquista il potere \"Charmix\" riuscendo finalmente ad accettare Aisha nel gruppo delle Winx.\nNella terza stagione, La contessa Cassandra di Solaria, alleatasi con Valtor, la contessa usa un incantesimo sul padre di Stella, il re Radius, prossimo a sposarla, affinch\u00e9 egli si allontani da Stella, la quale perci\u00f2 rischia di perdere il suo titolo principesco, anelato invece dall'invidiosa figlia della manipolatrice, Chimera. Abbandonato al proprio destino dalle due perfide donne, Radius si salva da un drago grazie a Stella, che raggiunge il livello fatato \"Enchantix\" e libera il sovrano dall'incantesimo, sconfiggendo Cassandra e Chimera, che vengono esiliate da Solaria.\nNella quarta stagione, trovata Roxy, Stella e le altre Winx raggiungono grazie a lei il livello \"Believix\". Il gruppo di amiche apre il centro \"Love &amp; Pet\". Stella bada all'abbigliamento dei cuccioli, e il suo \"pet\" \u00e8 la piccola barboncina Ginger. Il rapporto con Brandon si incrina a causa di Mitzi, la quale, presasi una cotta per il ragazzo dopo che questi le ha salvato la vita, irrita la fata. Pi\u00f9 avanti, tuttavia, Stella torner\u00e0 con lui.\nNella quinta stagione, Stella raggiunge prima il potere \"Harmonix\" e poi il potere \"Sirenix\". Inoltre ottiene il Bonding con Illiris, la Selkie del portale dell'oceano di Solaria. Durante la stagione frutta la sua passione per la moda manifestando l'intenzione di diventare una stilista di successo. Nutre un grande affetto per i suoi genitori divorziati, e desidera ardentemente che entrambi la ascoltino di pi\u00f9 e cessino di litigare in continuazione; ci\u00f2 avviene grazie all'esaudirsi del desiderio di Stella tramite la propria Guardiana del Sirenix.\nNella sesta stagione, sempre intenzionata a diventare una stilista di successo, Stella crea una boutique nel suo appartamento ad Alfea. Raggiunge il potere \"Bloomix\" insieme ad Aisha grazie alla tenacia nel battere i Basilischi Volanti. Successivamente, raggiunge il potere \"Mythix\" insieme alle altre Winx, grazie al quale riescono a sigillare per sempre il Legendarium.\nNella settima stagione, Stella si lega allo splendovivo Shiny e successivamente ottiene il potere Butterflix, e il potere Tynix per entrare nei minimondi magici.\nIn \"Fate - The Winx Saga\" \u00e8 interpretata da Hannah van der Westhuysen e doppiata in italiano da Margherita De Risi.\nFlora.\nVoce: Ilaria Latini&lt;br&gt;\nFlora \u00e8 la Fata della Natura e proviene dal pianeta Lynphea, dove vive con i suoi genitori e sua sorella Miele. \u00c8 la pi\u00f9 riservata e tranquilla del gruppo, dal carattere timido e insicuro. La migliore amica di Flora \u00e8 Aisha. Flora ama il giardinaggio, le piante e i fiori. Flora possiede un tono castano di pelle, i capelli castani e gli occhi verdi. Per l'aspetto di Flora, l'autore si \u00e8 ispirato all'attrice e cantante statunitense Jennifer Lopez.\nFlora trae i propri poteri dalla natura, utilizzandoli per attaccare l'avversario tramite energia magica, pu\u00f2 creare barriere magiche protettive, pu\u00f2 far crescere le piante e i fiori, rianimarli, invocarli e comunicarvi, mentre la sua energia si indebolisce senza la presenza della natura; possiede, inoltre, la Guarigione Magica, tramite la quale ha anche dato vita ai peluche del \"Love &amp; Pet\". Infine Flora possiede anche i poteri di base di una fata come la telecinesi, la metamorfosi e la trasmutazione. \nNella prima stagione Flora studia ad Alfea, dove vive dividendo la camera con Bloom. Inoltre, instaura un buon rapporto con Mirta, studentessa di Torrenuvola trasferitasi ad Alfea e trasformata in una zucca dalle Trix; Flora si prende cura di lei, riuscendo alla fine a rompere l'incantesimo e diventando sua amica.\nNella seconda stagione Flora stringe il Bonding con la piccola Chatta, la Pixie delle Chiacchiere, e s'innamora di Helia, un nuovo Specialista di Fonterossa. L'insicurezza e la timidezza, per\u00f2, impediscono alla giovane fata di esprimere i propri sentimenti, finch\u00e9, grazie anche all'incoraggiamento di Chatta, riesce a dichiararsi e a ottenere cos\u00ec la magia Charmix.\nNella terza stagione Flora raggiunge il livello Enchantix rischiando la vita per salvare la sorellina Miele, caduta in acque avvelenate per colpa delle Trix; dopo essersi trasformata usa i suoi poteri per liberare l'acqua dal veleno lanciato dalle Trix, riuscendo a sconfiggerle\nNella quarta stagione Flora raggiunge il potere Believix insieme alle altre Winx grazie a Roxy, e al centro \"Love &amp; Pet\" bada alle cure mediche dei cuccioli, al principio peluche destinati al macero, animati da lei stessa.\nNella quinta stagione Flora ottiene prima il potere Harmonix e poi il potere Sirenix; inoltre stringe il Bonding con Desir\u00e9e, la Selkie del portale dell'oceano di Linphea. Nella sesta stagione raggiunge il potere Bloomix salvando Miele dai Treant e diventa la nuova custode della serra di Alfea. Successivamente, raggiunge il potere Mythix insieme alle altre Winx, grazie al quale riesce a sigillare per sempre il Legendarium e partecipa al matrimonio di Daphne.\nNella settima stagione Flora si lega al magilupo Amarok e successivamente ottiene il potere Buttertlix, e il potere Tynix per entrare nei minimondi magici.\nMusa.\nVoce: Gemma Donati&lt;br&gt;\nMusa \u00e8 la Fata della Musica e proviene dal pianeta Melody. Ama cantare, suonare ed esibirsi sul palcoscenico. La sua migliore amica \u00e8 Tecna. Musa possiede un tono candido di pelle, i capelli blu e gli occhi azzurri. I tratti fisici di Musa sono ispirati a quelli dell'attrice statunitense di origine taiwanese Lucy Liu.\nMusa trae i propri poteri dal suono e dalla musica e generalmente dalla propria voce. Pu\u00f2 utilizzare i poteri per attaccare l'avversario tramite energia magica, pu\u00f2 creare barriere magiche protettive, vibrazioni soniche e colpi d'urto per confondere o distrarre l'avversario; inoltre, pu\u00f2 creare dei campi di forza ed utilizzare la localizzazione tramite tracce sonore. Infine Musa possiede anche i poteri di base di una fata come la telecinesi, la metamorfosi e la trasmutazione.\nNella prima stagione Musa studia ad Alfea, dove vive dividendo la camera con Tecna. Nonostante affermi di non essere interessata ai ragazzi, prende una cotta per lo specialista Riven. Inizialmente, Musa \u00e8 amareggiata quando il giovane \u00e8 ammaliato da Darcy e passa dalla parte delle Trix, ma successivamente si redime. \nNella seconda stagione ottiene il \"Bonding\" con la piccola Tune, la Pixie delle Buone Maniere. Durante la stagione si viene a sapere che Musa \u00e8 la figlia di una grande cantante di nome Wa-nin e di un abile pianista chiamato Ho-bo\u00e8; Musa desidera diventare una star cantando e suonando le canzoni che aveva composto la madre, deceduta quando era molto piccola. Il lutto provocato dalla perdita della moglie fa s\u00ec che il padre di Musa vieti alla figlia di dedicarsi alla musica come professione, cambiando idea successivamente. Il rapporto con Riven crescer\u00e0 durante la stagione e quando Musa inizier\u00e0 ad avere fiducia di lui otterr\u00e0 la magia \"Charmix\".\nNella terza stagione Musa raggiunge il livello \"Enchantix\" salvando la vita a Galatea, la principessa di Melody, dall'attacco delle Trix. \nNella quarta stagione raggiunge il potere \"Believix\" insieme alle altre Winx grazie a Roxy. Nel centro \"Love &amp; Pet\" insegna ai cuccioli a cantare e ballare. Durante la stagione incontra un produttore discografico, Jason, il quale, dopo averla ascoltata cantare le propone di esordire come cantante. La giovane fata s'invaghisce dell'uomo e ci\u00f2 provoca grande gelosia in Riven, con il quale Musa romper\u00e0. Dopo essere stata invitata al matrimonio di Jason capisce di aver frainteso e durante la battaglia con le Fate della Terra ricomincer\u00e0 a provare un nuovo amore per Riven e i due ritorneranno insieme. \nNelle quinta stagione ottiene prima il potere \"Harmonix\" e poi il potere \"Sirenix\". Inoltre ottiene il Bonding con Sonna, la Selkie del portale dell'oceano di Melody. \nNella sesta stagione raggiunge il potere \"Bloomix\" insieme a Tecna grazie all'efficace piano elaborato per battere i Pandemonium. Successivamente, raggiunge il potere \"Mythix\" insieme alle altre Winx, grazie al quale riescono a sigillare per sempre il Legendarium. Si lascer\u00e0, inoltre, con Riven.\nNella settima stagione, Musa si lega all'irtogatto Critty e successivamente ottiene il potere \"Butterflix\", e il potere \"Tynix\" per entrare nei minimondi magici. \nNell'ottava stagione ottiene il potere Cosmix e inoltre ritorner\u00e0 insieme a Riven.\nIn \"Fate - The Winx Saga\" \u00e8 interpretata da Elisha Applebaum e doppiata in italiano da Veronica Puccio.\nTecna.\nVoce: Domitilla D'Amico&lt;br&gt;\nTecna \u00e8 la Fata della Tecnologia e proviene da Zenith. Tecna possiede un tono candido di pelle, i capelli fucsia e gli occhi verdi. \u00c8 la pi\u00f9 razionale e intelligente del gruppo, molto spesso non riesce ad esprimere le proprie emozioni. La sua migliore amica \u00e8 Musa. Tecna ama inventare sempre qualcosa di nuovo, programmare computer, risolvere i misteri e giocare ai videogiochi e a scacchi. Il personaggio di Tecna \u00e8 ispirato alla cantante Pink.\nTecna trae i propri poteri dalla tecnologia, dall'elettricit\u00e0 e in generale dall'energia digitale. Tecna pu\u00f2 utilizzare i poteri per attaccare l'avversario tramite energia magica, pu\u00f2 creare barriere magiche protettive ed ologrammi digitali usati come illusioni; inoltre tramite i suoi poteri pu\u00f2 effettuare varie azioni come localizzazioni, traduzioni, creazione di portali magici, e creazione di dimensioni virtuali, dove pu\u00f2 entrare e che pu\u00f2 controllare. Infine Tecna possiede anche i poteri di base di una fata come la telecinesi, la metamorfosi e la trasmutazione.\nNella prima stagione Tecna studia ad Alfea, dove vive dividendo la camera con Musa. Nonostante ammetta di non essere \"programmata\" per una cosa illogica come l'amore, instaura un crescente rapporto con lo specialista Timmy, con il quale condivide la passione per la tecnologia.\nNella seconda stagione ottiene il \"Bonding\" con Digit, la Pixie della Nanotecnologia. Durante la stagione il rapporto tra Tecna e Timmy si incrina quando quest'ultimo si comporta da codardo ai suoi occhi lasciando fuggire le Trix, ma il giovane riacquister\u00e0 pi\u00f9 avanti il suo amore dimostrando il suo coraggio, e Tecna riesce cos\u00ec a ottenere la magia \"Charmix\".\nNella terza stagione Tecna raggiunge il livello \"Enchantix\" rischiando la vita per richiudere il portale della \"Dimensione Omega\" apertosi sul pianeta \"Andros\", salvando di fatto l'intera \"Dimensione Magica\"; Tecna resta intrappolata all'interno del portale e le Winx e gli Specialisti la credono morta, tranne Timmy, che riesce a scoprire che \u00e8 viva nella Dimensione Omega, venendo salvata.\nNella quarta stagione Tecna raggiunge il potere \"Believix\" insieme alle altre Winx grazie a Roxy. Nel centro \"Love &amp; Pet\" Tecna gestisce la home page del centro adozioni.\nNella quinta stagione ottiene prima il potere \"Harmonix\" e poi il potere \"Sirenix\". Inoltre ottiene il Bonding con Lithia, la Selkie del portale dell'oceano di Zenith.\nNella sesta stagione raggiunge il potere \"Bloomix\" insieme a Musa grazie al piano elaborato per battere i Pandemonium. Successivamente, raggiunge il potere \"Mythix\" insieme alle altre Winx, grazie al quale riescono a sigillare per sempre il Legendarium.\nNella settima stagione, si lega al tecnoiattolo Flitter e successivamente ottiene il potere Butterflix, e il potere Tynix per entrare nei minimondi magici.\nNella prima stagione di \"World of Winx\" ottiene il potere Dreamix entrando nel mondo dei sogni insieme alle altre Winx dopo che Annabelle realizza il suo sogno. Nella seconda serie di \"World of Winx\" ottiene il potere Onirix.\nAisha.\nVoce: Laura Lenghi&lt;br&gt;\nAisha \u00e8 la Fata dei Fluidi e la principessa ereditaria del pianeta Andros composto al 90% di acqua. Aisha possiede un tono scuro di pelle, i capelli bruni e gli occhi azzurri. \u00c8 la pi\u00f9 agile del gruppo, ama praticare gli sport e la sua migliore amica \u00e8 Flora. Per il suo aspetto, l'autore si \u00e8 ispirato alla cantante statunitense Beyonc\u00e9.\n\u00c8 in grado di creare e manipolare a suo piacimento una sostanza chiamata \"Morphix\", una specie di fluido fatto di energia magica di colore rosa, che pu\u00f2 utilizzare allo stato liquido per attaccare gli avversari oppure come plasma per creare barriere magiche gommose impossibili da oltrepassare e che riflettono gli attacchi moltiplicandone l'effetto. Inoltre pu\u00f2 utilizzare anche altri tipi di liquidi e in particolare l'acqua. Infine possiede i poteri di base di una fata come la telecinesi, la metamorfosi e la trasmutazione.\nAisha appare per la prima volta nella seconda stagione, dove chiede aiuto alle Winx per salvare le piccole Pixie prigioniere di Lord Darkar. Successivamente inizia a studiare e a vivere ad Alfea. L'ingresso di Aisha all'interno del gruppo come nuovo membro avviene dopo qualche incomprensione con Stella. Aisha \u00e8 la prima fata ad ottenere il \"Bonding\" con Piff, la Pixie del Sogno.\nNella terza stagione diventa cieca a causa di un incantesimo di Valtor e raggiunge il livello \"Enchantix\" salvando la vita alla regina Ligea con l'incantesimo che le avrebbe ridato la vista, rinunciandovi, ma grazie alla \"Polvere di Fata\" dell'Enchantix guarir\u00e0. Durante la stagione avr\u00e0 un forte contrasto con i genitori che cercano di imporle un matrimonio combinato con un giovane mago di buona famiglia chiamato Nabu. Successivamente incontra il mago Ophir, molto attratto da Aisha, la quale inizialmente non ricambia; in realt\u00e0 Ophir \u00e8 Nabu che cercava solo di scoprire altro sulla principessa Aisha, in quanto suo promesso sposo. Alla fine tra i giovani si innamoreranno ed accetteranno il matrimonio concordato dai propri genitori.\nNella quarta stagione Aisha raggiunge il potere \"Believix\" insieme alle altre Winx grazie a Roxy. Nel centro \"Love &amp; Pet\" bada all'attivit\u00e0 fisica dei cuccioli. Alla fine, quando Ogron ruba ad Aisha l'incantesimo del \"Dono Nero\" utilizzandolo su di un piccolo fiore lasciando morire Nabu, il quale aveva utilizzato fino all'ultimo briciolo di energia per richiudere il portale aperto dagli Stregoni del Cerchio Nero. Aisha, in preda alla rabbia ed alla disperazione, si allea con Nebula per vendicarsi dei cacciatori di fate, battendosi anche contro le Winx, che per\u00f2 riusciranno a persuaderla. Aisha batter\u00e0 gli stregoni insieme alle altre Winx.\nNella quinta stagione ottiene prima il potere \"Harmonix\" e poi il potere \"Sirenix\". Inoltre ottiene il Bonding con Lemmy, la Selkie del portale dell'oceano di Andros. Infine Aisha incontra il mago Roy, il quale prende una forte cotta per lei. \nNella sesta stagione raggiunge il potere \"Bloomix\" insieme a Stella grazie alla tenacia nel battere i Basilischi Volanti. Durante la stagione la giovane fata diventer\u00e0 il centro delle attenzioni di Roy e del paladino Nex, i quali faranno di tutto per far breccia nel suo cuore, ma alla fine Aisha sceglier\u00e0 Nex. Successivamente raggiunge in potere \"Mythix\" insieme alle altre Winx, grazie al quale, riescono a sigillare per sempre il Legendarium. \nNella settima stagione si lega al crycry Squonk e successivamente ottiene il potere Butterflix, e il potere Tynix per entrare nei minimondi magici.\nIn \"Fate - The Winx Saga\" \u00e8 interpretata da Precious Mustapha e doppiata in italiano da Sara Labidi.\nRoxy.\nVoce: Debora Magnaghi , ? &lt;br&gt;\nRoxy ha 16 anni ed \u00e8 la Fata degli Animali, entra a far parte delle Winx nella quarta stagione. Principessa di T\u00edr na n\u00d3g, il regno delle Fate della Terra, \u00e8 la pi\u00f9 giovane e debole del gruppo. Ha occhi indaco e capelli fucsia. \u00c8 anche molto insicura e talvolta non sa come utilizzare i propri poteri. \u00c8 cresciuta a Gardenia dove lavora come cameriera al \"Frutti Music Bar\", il locale di suo padre Klaus, mentre non ha mai conosciuto sua madre, ignorando di essere l'ultima fata terrestre; possiede un cane di nome Art\u00f9 e molti cuccioli magici acquistati al \"Love &amp; Pet\". Dopo la quarta stagione diviene un personaggio secondario, per poi tornare come personaggio principale nella settima stagione.\nRoxy \u00e8 la Fata degli Animali e da essi trae i propri poteri. Oltre ai normali poteri da fata, pu\u00f2 avvertire che cosa provano gli animali grazie ad una sorta di empatia e pu\u00f2 calmarli se sono arrabbiati o spaventati. Pu\u00f2 comunicare con loro telepaticamente, donare loro la parola, prestare loro la propria energia e prendere in prestito le loro abilit\u00e0, vedere attraverso i loro occhi, rintracciarli e controllarli; pu\u00f2 inoltre evocarli per combattere al suo fianco. \u00c8 dotata di un sesto senso per il pericolo ed \u00e8 l'unica in grado di utilizzare il potere del Cerchio Bianco, la chiave per il regno delle Fate della Terra, che amplifica anche i suoi poteri. Inoltre, nel corso della quarta stagione riesce a lanciare un semplice incantesimo di telecinesi e ad utilizzare la propria energia magica contro l'avversario, tramite quattro incantesimi.\nRoxy appare per la prima volta nel terzo episodio della quarta stagione quando, mentre porta a spasso il suo cane Art\u00f9, si ferma ad osservare la vetrina del centro delle Winx, il \"Love &amp; Pet\". Dato che il negozio non \u00e8 stato ancora inaugurato, Stella la caccia via in malo modo, portando Roxy a credere che le Winx siano solo delle ragazze snob di cui diffidare. La giovane, che ignora la sua natura di fata, prima di andarsene usa involontariamente il proprio potere di empatia con gli animali per parlare con i \"pets\", quindi le Winx suppongono che sia coinvolta con gli Stregoni del Cerchio Nero. Affascinata dai cuccioli magici, inizia ad acquistarne moltissimi dal portale internet del \"Love &amp; Pet\" con altri nomi, finch\u00e9 le Winx, credendo che si tratti di un malintenzionato, la seguono e le chiedono spiegazioni: Roxy, colpita da questo comportamento, decide di stare il pi\u00f9 possibile lontana dalle ragazze, credendo che siano pazze. La ragazza viene successivamente attaccata da Gantlos e dagli altri cacciatori di fate e stenta a credere all'esistenza della magia; ben presto, per\u00f2, si ravvede ed \u00e8 la prima persona sulla Terra a credere nelle fate e nelle Winx, che, grazie al credo della ragazza, diventano delle fate \"Believix\". Roxy realizza cos\u00ec di essere l'ultima fata della Terra e fata degli animali e, successivamente, instaura un rapporto di amicizia con le Winx, in particolare con Bloom, poich\u00e9 entrambe sono cresciute nella citt\u00e0 di Gardenia e sono state introdotte nel mondo magico solo una volta diventate adolescenti. La giovane impara ad utilizzare i suoi poteri passo per passo ma, quando prova a raccontarlo a suo padre, scopre che in realt\u00e0 si tratta di Duman trasformato, che la rapisce. Roxy riesce a liberarsi e a salvare suo padre, ma Gantlos attacca Art\u00f9: infuriata, la ragazza riesce a trasformarsi per la prima volta in fata, e batte gli stregoni. Ciononostante, Roxy afferma di non voler pi\u00f9 essere una fata perch\u00e9 \u00e8 troppo pericoloso, ma quando Ogron attacca Bloom e Klaus, combatte valorosamente anche grazie al supporto della donna misteriosa che appare nei suoi sogni. Successivamente, la giovane lotta con le Winx per liberare le altre Fate della Terra, prigioniere da secoli sull'isola perduta di T\u00edr nan \u00d3g, ma rimane molto delusa scoprendo che le sue compagne sono intenzionate a vendicarsi non solo degli stregoni, ma anche dei terrestri. Dopo aver parlato con la regina delle fate, Morgana, riesce a convincere le fate terrestri a rinunciare ai loro propositi. Inoltre, scopre di essere la figlia di Morgana e quindi la sua erede: dopo essere stata catturata da Ogron, infatti, Morgana aveva cancellato la sua memoria e quella di Klaus, ma riusciva a raggiungerla attraverso i sogni, mettendola in guardia dal pericolo rappresentato dai cacciatori di fate. Roxy \u00e8 felice di aver ritrovato sua madre e cos\u00ec la sua famiglia si riunisce. Dopo la definitiva sconfitta degli stregoni, assiste all'incoronazione della fata Nebula come nuova regina delle fate terrestri, essendo Roxy troppo giovane per salire al trono, ed accetta la proposta della preside Faragonda di iscriversi al college per aspiranti fate di Alfea, nel magico mondo di Magix.\nNella quinta stagione, Roxy inizia a frequentare Alfea per migliorare il controllo sui suoi poteri e potenziarli. Successivamente, appare raramente tra le altre studentesse.\nNella sesta stagione, Faragonda le chiede di guarire un corvo ferito ritrovato dalle Winx. Roxy dona all'animale la parola, scoprendo che si tratta della preside Griffin di Torrenuvola, tramutata in corvo dalle Trix. Non riuscendo a restituirle le sue sembianze da sola, chiede aiuto a Flora, ma invano. Roxy riesce infine a riportare la preside Griffin alla forma umana combinando i suoi poteri con una pozione creata dal professor Palladium.\nNella settima stagione, grazie al suo potere Roxy diventa necessaria per salvare gli animali fatati, pertanto affianca le Winx nelle loro missioni, utilizzando una pietra dei ricordi per viaggiare con loro nel passato. Quando la pietra le viene sottratta da Brafilius, Roxy \u00e8 costretta a rimanere nel presente: installa pertanto in camera propria delle sfere tecnomagiche rappresentanti i vari pianeti e, con l'aiuto di uccelli magici chiamati Piripicchi, individua di volta in volta le specie in pericolo. In seguito, si occupa anche della riserva naturale aperta dalle Winx a Gardenia e, in occasione dell'attacco delle Trix ad Alfea, guida la resistenza.\nNella serie di fumetti, Roxy appare per la prima volta nell'albo numero 68, \"Roxy la settima fata\". Le Winx si ritrovano ad affrontare un T-rex che la giovane riesce a placare con i suoi poteri. Successivamente, Roxy si unisce al gruppo delle Winx, affiancandole in tutte le loro avventure per l'intera quarta stagione del fumetto; inoltre, prende una cotta per uno specialista di Fonterossa, Manuel. Nella quinta stagione del fumetto non appare, mentre fa qualche comparsa nella sesta.\nSpecialisti.\nGli Specialisti sono un gruppo di giovani cavalieri che studiano a \"Fonterossa\", uno dei tre college di Magix, per diventare abili guerrieri. Uno \"specialista\" \u00e8 cos\u00ec chiamato proprio perch\u00e9 \u00e8 specializzato nell'arte del combattimento; spesso \u00e8 chiamato anche \"mago\", malgrado lo specialista non utilizzi incantesimi o la magia. I giovani eroi posseggono comunque un vasto repertorio di armi magiche a proprio usufrutto, a partire dalle \"Phantoblade\", una tipologia innovativa di armi bianche. Inoltre possono avvalersi di una vasta gamma di veicoli tecnologicamente avanzati, tra cui l'astronave \"Hawk\", la navicella \"Owl\", l'aeromobile \"Crow\", ma in particolare moto volanti chiamate \"Wind Rider\". Infine, gli Specialisti sono abili nel domare i draghi alati. Gli Specialisti appaiono fin dai primi episodi della prima stagione (tranne Helia, apparso a partire dalla seconda stagione, e Nabu, dalla terza); ben presto diventano i fidanzati delle Winx, accompagnandole nelle varie avventure.\nSky.\nVoce: Alessandro Quarta , Marco Vivio &lt;br&gt;\nSky \u00e8 uno studente della scuola per Specialisti di Fonterossa e il principe ereditario del pianeta Eraklyon, figlio dei sovrani Erendor e Samara. \u00c8 destinato a diventare re un giorno, e questo influenza non poco il suo temperamento, mantenendolo conteso tra la sua indole combattiva e coraggiosa e la consapevolezza di avere dei doveri da adempiere e delle aspettative da non deludere. Per la sua incolumit\u00e0, nella prima parte della prima stagione, Sky inverte nome e ruolo con Brandon, suo compagno di stanza e migliore amico. \u00c8 giunto a Fonterossa per allenarsi nella scherma e soprattutto per migliorare come pilota di tecno-veicoli. \u00c8 il leader del gruppo degli Specialisti. L'arma che utilizza maggiormente \u00e8 la spada, ma anche uno speciale scudo che pu\u00f2 essere usato come tavola per volare. Ha una cagnolina di nome Lady.\nAppare per la prima volta insieme agli altri Specialisti nel primo episodio della prima stagione per rispondere a una richiesta di aiuto di Stella. Grazie a Brandon si viene a sapere che si tratta della loro prima missione, infatti i ragazzi appaiono ancora piuttosto inesperti, bench\u00e9 alla fine riescano a costringere l'orco Knut alla fuga. Nel corso della stagione Sky si innamorer\u00e0 di Bloom, fatto che lo porter\u00e0 temporaneamente in competizione con Riven, suo compagno di squadra, anch'egli inizialmente attratto dalla ragazza, e la sosterr\u00e0 in molti momenti difficili. Nell'episodio 17 della serie viene svelata la sua vera identit\u00e0, che aveva fino a quel momento tenuto nascosta a Bloom. Questo ferir\u00e0 profondamente la ragazza, che nella stessa occasione conoscer\u00e0 anche Diaspro, promessa sposa di Sky della quale per\u00f2 il principe non \u00e8 affatto innamorato, e la spinger\u00e0 ad abbandonare temporaneamente la dimensione magica. Alla fine della stagione Sky aiuter\u00e0 Bloom a entrare a Torrenuvola per cercare di riappropriarsi della Fiamma del Drago. Bench\u00e9 la missione risulti fallimentare, i cinque saranno aiutati da una misteriosa figura incappucciata che si riveler\u00e0 essere Riven (che era per un periodo passato dalla parte delle Trix) e Sky avr\u00e0 modo di riappacificarsi con lui. Durante la fuga da Torrenuvola Bloom e Sky saranno costretti a separarsi dagli altri e finiranno dispersi nella foresta di Selvafosca. Nell'ultimo episodio Sky bacia Bloom per la prima volta, gesto che suggeller\u00e0 la loro definitiva riappacificazione e il loro fidanzamento.\nNella seconda stagione Sky e Bloom attraverseranno un periodo di tensione, principalmente scatenata dalla gelosia del giovane a causa del rapporto molto stretto instauratosi tra Bloom e Avalon, nuovo professore di Alfea. D'altra parte Bloom sar\u00e0 vittima dei complessi di inferiorit\u00e0 a causa della sua \"inadeguatezza\" come fidanzata di un principe del suo calibro dal momento che, pur essendo ella stessa principessa di Domino, non ha mai ricevuto un'educazione regale. L'amore del giovane si dimostrer\u00e0 fondamentale alla fine della stagione in quanto spezzer\u00e0 l'incantesimo di Lord Darkar che aveva dato origine a Dark Bloom, alter ego malvagio della fata di Domino.\nNella terza stagione Diaspro, grazie ad un filtro d'amore datole da Valtor, riesce a far innamorare di lei il giovane principe. Completamente dimentico del suo amore per Bloom e incattivito dalle parole di Diaspro, Sky arriver\u00e0 a tentare di uccidere la fidanzata, ma la Polvere di Fata di Stella liberer\u00e0 Sky dall'incantesimo.\nAlla fine del primo film diventa re.\nQuando le Winx si recano sulla Terra per trovare l'ultima fata terrestre Sky e gli altri Specialisti le seguono per proteggerle da eventuali pericoli. Tuttavia questa decisione irriter\u00e0 fortemente le fate, convinte di non aver bisogno di protezione e che il gesto degli Specialisti sia un attestato di mancata fiducia in loro. Inoltre, Sky si dimostrer\u00e0 piuttosto geloso di Andy, un amico d'infanzia di Bloom che sembra essere ancora interessato alla ragazza.\nNella quinta stagione, deciso a chiedere la mano di Bloom, Sky ha intenzione di farle dono del Ciondolo di Eraklyon come pegno del proprio amore, che perde per\u00f2 durante una missione nell'oceano. Nel quarto episodio precipita in uno stato d'amnesia per salvare Bloom e il suo rapporto con la fidanzata entra in crisi, non essendo pi\u00f9 in grado n\u00e9 di riconoscerla n\u00e9 tantomeno di amarla come prima. Ancora una volta Diaspro tenter\u00e0 di approfittare della cosa per conquistarlo, ma anche privo di memoria Sky si trover\u00e0 terribilmente annoiato dalla ragazza. Nel corso della stagione Bloom riuscir\u00e0 comunque a riavvicinarlo grazie alla propria allegria e al proprio spirito. Alla fine Sky riuscir\u00e0 a recuperare la memoria dopo che Flora e Desyree avranno recuperato il ciondolo dal fondo del mare. Nel penultimo episodio Bloom e lui si rimetteranno ufficialmente insieme.\nNel secondo film chiede la mano a Bloom.\nNella serie live-action \"Fate - The Winx Saga\" Sky \u00e8 interpretato dall'attore britannico Danny Griffin.\nBrandon.\nVoce: Massimiliano Alto , Nanni Baldini , Gianluca Crisafi , Gianfranco Miranda &lt;br&gt;\nBrandon \u00e8 il fidanzato di Stella. Il pianeta da cui proviene \u00e8 Eraklyon, \u00e8 il migliore amico nonch\u00e9 lo scudiero di Sky; in nome della grande amicizia che li lega fin da bambini, Brandon accetta di iscriversi a Fonterossa con il nome di Sky, per proteggere quest'ultimo. L'arma che utilizza maggiormente \u00e8 lo spadone. Pur avendo molto successo con le ragazze, il cuore di Brandon batte soltanto per Stella. Nella quarta stagione il rapporto con quest'ultima s'incrina per via di Mitzi, ma alla fine i giovani innamorati si riappacificheranno. Continuando a stare insieme a Stella, quando quest'ultima diverr\u00e0 Regina, lui la affiancher\u00e0 come Re di Solaria.\nRiven.\nVoce: Mirko Mazzanti , Emiliano Coltorti &lt;br&gt;\nRiven \u00c8 uno studente della scuola per Specialisti di Fonterossa. Ha i capelli rossi e gli occhi viola e, nella prima stagione, indossa sempre pantaloni color granata e una camicia bianca. Dal carattere ribelle e tenebroso, ma anche spavaldo e arrogante, si sente in competizione con Sky ed \u00e8 appassionato di sport, a cui si allena costantemente, per via di un forte desiderio di perfezionarsi sempre di pi\u00f9. L'arma che utilizza maggiormente \u00e8 la scimitarra, ma in alternativa usa anche una sorta di \"bolas\" accoppiata a un pugnale. Dalla seconda stagione legato sentimentalmente a Musa, il loro rapporto \u00e8 stato spesso burrascoso a causa della gelosia di lui e del carattere volubile di lei\nAppare per la prima volta insieme agli altri Specialisti nel primo episodio della prima stagione per rispondere a una richiesta di aiuto di Stella. Grazie a Brandon si viene a sapere che si tratta della loro prima missione, infatti i ragazzi appaiono ancora piuttosto inesperti, bench\u00e9 alla fine riescano a costringere l'orco Knut alla fuga. Dopo suo primo incontro con Musa non sembra essere particolarmente interessato alla ragazza, bench\u00e9 questa dimostri subito di essere piuttosto attratta da lui. In seguito attira l'attenzione delle Trix, in particolare di Darcy, intenzionate a servirsi di lui come spia tra gli Specialisti e le Winx. Con l'inganno le streghe riescono a farlo allontanare dai suoi amici, sfruttando il suo carattere competitivo e litigioso, e durante questo periodo intreccer\u00e0 una relazione con Darcy. Questo causa la delusione e la gelosia di Musa, che si caccer\u00e0 nei guai con le streghe di Torrenuvola, e si salver\u00e0 solo grazie all'arrivo delle Winx e degli altri Specialisti, dando inizio a una vera e propria battaglia per le strade di Magix. In questa occasione Riven si batter\u00e0 con il suo vecchio compagno di squadra Sky. Quando le Trix si impossessano della Fiamma del Drago, Riven si rende conto di aver sbagliato e che per tutto quel tempo Darcy lo ha solamente usato, cos\u00ec si ribella ma viene rinchiuso dalle Trix nelle segrete di Torrenuvola. Dopo aver vinto i propri demoni interiori, il ragazzo riesce a fuggire e a nascondersi nella discarica ai piedi del castello. Quando Bloom, Stella, Sky, Brandon e Knut si recano a Torrenuvola per recuperare la Fiamma del Drago, Riven accorre in loro aiuto quando vengono attaccati dai mostri della discarica e si riappacifica con Sky.\nNella seconda stagione Riven comincia ad avvicinarsi a Musa, mostrando di nutrire per lei sentimenti sinceri. Quando Jared, un giovane allievo di Fonterossa, si invaghisce della fata, Riven si mostrer\u00e0 subito geloso. Nell'episodio 21, a Wildland, Musa e Riven scoprono che le Trix si trovano sullo stesso pianeta: quando Riven si offre di rimanere a monitorare le mosse delle streghe, la ragazza decide di fidarsi di lui nonostante i suoi trascorsi. Questa le far\u00e0 guadagnare il Charmix.\nNella terza stagione Riven e Musa sono ufficialmente fidanzati. La loro relazione avr\u00e0 un momento di tensione solo a causa di un malinteso che coinvolge Nabu, il promesso sposo di Aisha: durante una missione, in cui le Winx sono affiancate da quest'ultimo, in un videomessaggio Riven lo vede, di spalle, di fronte a Musa, e pensa che i due si stiano baciando. Decide quindi immediatamente di raggiungere la fidanzata ma, dopo una breve colluttazione con Nabu, il malinteso si risolve per il meglio.\nNel primo film, vittima di un maleficio, si allea con Madragora, ma il profondo amore per Musa lo riporta alla normalit\u00e0.\nNella quarta stagione, durante la permanenza ad Gardenia, Riven e Musa attraversano un periodo di crisi a causa di Jason Queen, produttore discografico che si offre di lanciare Musa come stella della musica. La ragazza, anche a causa del suo entusiasmo, sembra essere invaghita di lui e Riven reagisce con gelosia e dispetto, senza cercare di risolvere la questione, e questo causer\u00e0 diversi attriti. Alla fine entrambi faranno per\u00f2 un passo indietro: Musa scopre che Jason era interessato a lei solo per quanto concerneva la sua carriera e che, addirittura, sta per sposare un'altra donna; capisce di amare Riven e di voler stare solo con lui. Quest'ultimo, d'altra parte, cercher\u00e0 di correggere i propri atteggiamenti impulsivi e di diventare pi\u00f9 gentile e paziente con lei. Alla fine della stagione i due sono del tutto riappacificati e nuovamente fidanzati. \nAl termine della sesta stagione Riven e Musa si lasciano quando il ragazzo partir\u00e0 per ritrovare s\u00e9 stesso. \nRicomparir\u00e0 nell'ottava stagione ritornando definitivamente con Musa.\nNella serie live-action \"Fate - The Winx Saga\" Riven \u00e8 interpretato dall'attore britannico Freddie Thorp.\nTimmy.\nVoce: Corrado Conforti , Davide Perino \nTimmy \u00e8 il fidanzato di Tecna. \u00c8 la mente del gruppo, proviene da una grande famiglia di scienziati ed \u00e8 appassionato di tecnologia, fatto che funger\u00e0 da interesse comune con Tecna. Preferisce utilizzare una pistola con proiettili energetici, ma usa anche uno spadino.\nHelia.\nVoce: Francesco Pezzulli , Leonardo Graziano &lt;br&gt;\nHelia \u00e8 il fidanzato di Flora. \u00c8 uno studente mite e pacifico, non ama molto lottare, ma \u00e8 un grande pilota. \u00c8 il nipote di Saladin, il preside di Fonterossa. Helia ama l'arte e scrivere poesie d'amore alla sua ragazza. L'unica arma che utilizza \u00e8 un guanto da cui escono dei raggi laser grazie ai quali pu\u00f2 bloccare anche bestie di grandi dimensioni.\nNabu.\nVoce: Sacha De Toni&lt;br&gt;\nNabu \u00e8 il fidanzato di Aisha \u00e8 un giovane mago proveniente dal pianeta Andros ed \u00e8 il promesso sposo di Aisha. \u00c8 in grado di utilizzare un bastone magico con cui pu\u00f2 avere accesso a pi\u00f9 incantesimi. Appare nella terza stagione, presentandosi come \"Ophir\", fuggendo da casa per incontrare Aisha; alla fine i giovani fidanzati s'innamorano l'uno dell'altra ed accettano il fidanzamento. Da allora si unisce al gruppo degli Specialisti, pur non studiando a Fonterossa. Durante la quarta stagione utilizza fino all'ultimo briciolo la sua forza per salvare le Fate Terrestri dall'abisso creato dalla magia del Cerchio Nero; le Winx avrebbero l'opportunit\u00e0 di salvarlo grazie al Dono Nero ma Ogron, uno degli Stregoni del Cerchio Nero, lo sottrae dalle mani di Aisha usandolo per ravvivare un fiore raggrinzito. Nabu spira cos\u00ec tra le braccia della fidanzata che, per vendicarlo, si unir\u00e0 temporaneamente alle fate guidate da Nebula per vendicarsi degli Stregoni.\nRoy.\nVoce: Emanuele Ruzza&lt;br&gt;\nRoy \u00e8 un nuovo specialista proveniente dal pianeta Andros che appare nella quinta stagione. \u00c8 responsabile dello yacht delle Winx, successivamente l\"Odissea Explorer\". Ha una cotta per Aisha, ma lei sceglier\u00e0 Nex.\nPaladini.\nI Paladini sono giovani guerrieri proprio come gli Specialisti, ma diversamente da questi ultimi non lavorano in gruppo bens\u00ec in coppia. Appaiono a partire dalla sesta stagione, alleandosi con gli Specialisti e accompagnando le Winx nelle varie avventure. \nNex.\nVoce: Daniele Raffaeli&lt;br&gt;\nNex \u00e8 il migliore amico di Thoren. L'arma che utilizza \u00e8 l\"'Alabarda del Vento\". Ha una cotta per Aisha, e, per questo, \u00e8 spesso in rivalit\u00e0 con Roy, ma alla fine Aisha sceglie Nex.\nThoren.\nVoce: Alessio De Filippis&lt;br&gt;\nThoren \u00e8 il leader dei Paladini. \u00c8 il cugino di Sky, con il quale, inizialmente, non \u00e8 in buoni rapporti, per via di una brutta esperienza avuta da ragazzini, ma, ben presto, si riappacificheranno. L'arma che utilizza \u00e8 il \"Martello Terremoto\". \u00c8 profondamente innamorato di Daphne, la quale sembra ricambiare; infatti, nella sesta stagione, accetta la proposta di matrimonio del paladino. Alla fine della sesta stagione Thoren e Daphne convolano a nozze.\nPixie.\nLe Pixie sono creature magiche dall'aspetto simile a piccole fate. Le Pixie vivono in un piccolo villaggio situato nella Foresta di Selvafosca, nel mondo di Magix, e possono ottenere il cosiddetto \"Bonding\" con una fata, ovvero, uno speciale legame magico che lega una fata ed una Pixie. Appaiono a partire dalla seconda stagione, dove ricoprono un ruolo di rilievo fino alla terza stagione, accompagnando le Winx nelle avventure varie; nella quarta stagione appaiono in un unico episodio mentre nella quinta stagione non appaiono affatto. Ritornano ad avere un ruolo rilevante nelle sesta stagione, successivamente ridotto nella settima stagione. Appaiono come protagonisti nello spin-off \"PopPixie\".\nLockette.\nVoce: Laura Lenghi , Beatrice Bologna &lt;br&gt;\nLockette \u00e8 la Pixie delle Soglie ed \u00e8 legata a Bloom. \u00c8 la pi\u00f9 prudente tra le Pixie, \u00e8 anche molto insicura. La sua insicurezza pu\u00f2 essere fatale, perch\u00e9 se sbaglia un incantesimo di apertura, la soglia che doveva aprire rimane bloccata per sempre. Odia rischiare, per questo non sopporta Zing che \u00e8 il suo opposto. \u00c8 intimorita dalle grandi altezze.\nAmore.\nVoce: Ilaria Latini , Francesca Rinaldi &lt;br&gt;\nAmore \u00e8 la Pixie dell'Amore ed \u00e8 legata a Stella. \u00c8 romantica e sognatrice \u00e8 caratterizzata da un accento francese che perde nella sesta stagione e gi\u00e0 nello spin-off \"PopPixie\".\nChatta.\nVoce: Perla Liberatori&lt;br&gt;\nChatta \u00e8 la Pixie delle Chiacchiere ed \u00e8 legata a Flora. \u00c8 estremamente chiacchierona e spesso logorroica, ha un carattere vivace ed \u00e9 molto impulsiva, ama chiunque abbia voglia di parlare con lei. Inoltre, in molte circostanze, incoraggia la propria fata ad essere pi\u00f9 loquace. \u00c8 stata proprio Chatta a incoraggiare Flora a esprimere i propri sentimenti per Helia.\nTune.\nVoce: Letizia Ciampa&lt;br&gt;\nTune \u00e8 la Pixie delle Buone Maniere ed \u00e8 legata a Musa (fino alla quarta stagione). \u00c8 molto educata, pulita e ordinata, spesso riprende Musa a non essere sempre un maschiaccio; quando si arrabbia grida con un acuto assordante.\nDigit.\nVoce: Gemma Donati&lt;br&gt;\nDigit \u00e8 la Pixie della Nanotecnologia ed \u00e8 legata a Tecna (fino alla quarta stagione). \u00c8 la pi\u00f9 intelligente e razionale tra le Pixie e, proprio come Tecna, ama la tecnologia e i videogiochi.\nPiff.\nVoce: Domitilla D'Amico , Gaia Bolognesi &lt;br&gt;\nPiff \u00e8 la Pixie del Sogno ed \u00e8 legata ad Aisha. Dorme in qualsiasi posto si trovi, persino in volo. La pi\u00f9 piccola tra le Pixie, il suo linguaggio \u00e8 quasi incomprensibile dato che \u00e8 ancora un'infante.\nCherie.\nVoce: Ilaria Latini&lt;br&gt;\nCherie \u00e8 la Pixie del tempo atmosferico ed \u00e8 legata a Musa (a partire dalla sesta stagione). \u00e8 viziata e capricciosa, ma sa essere anche gentile. \u00e8 gi\u00e0 apparsa nello spin-off PopPixie\nCaramel.\nVoce: Raffaella Castelli &lt;br&gt;\nCaramel \u00e8 la Pixie della Super-Forza ed \u00e8 legata a Tecna (a partire dalla sesta stagione). \u00c8 forzuta e molto in gamba, ed \u00e8 un'ottima pasticcera. \u00c8 gi\u00e0 apparsa nello spin-off \"PopPixie\".\nNinfea.\nVoce: Barbara Pitotti , ? &lt;br&gt;\nNinfea \u00e8 la regina delle Pixie e sorveglia il Codex del villaggio dei Pixie.\nConcorda.\nVoce: Alessia La Monica&lt;br&gt;\nConcorda \u00e8 la Pixie che sorveglia il Codex di Alfea; vive nell'Archivio Magico di Alfea ed \u00e8 legata a questo.\nDiscorda.\nVoce: Tatiana Dessi&lt;br&gt;\nDiscorda \u00e8 la Pixie che sorveglia il Codex di Torrenuvola; vive nel punto pi\u00f9 alto di Torrenuvola.\nAthena.\nVoce: Milvia Bonacini&lt;br&gt;\nAthena \u00e8 la Pixie che sorveglia il Codex di Fonterossa; vive nel passaggio sotterraneo di Fonterossa.\nGlim.\nVoce: Domitilla D'Amico&lt;br&gt;\nGlim \u00e8 la Pixie delle Lucciole; ama qualsiasi cosa luccichi.\nZing.\nVoce: Perla Liberatori&lt;br&gt;\nZing \u00e8 la Pixie degli Insetti; \u00e8 molto agile e atletica ed ama il rischio. Una particolare caratteristica che possiede \u00e8 di citare personaggi famosi del cinema e dei fumetti.\nLivy.\nVoce: Domitilla D'Amico&lt;br&gt;\nLivy \u00e8 la Pixie dei Messaggi ed \u00e8 la sorella maggiore di Jolly. \u00c8 molto maldestra e non possiede una buona memoria.\nJolly.\nVoce: Monica Ward&lt;br&gt;\nJolly \u00e8 la Pixie del Futuro ed \u00e8 la sorella minore di Livy. \u00c8 in grado a leggere nelle carte un probabile destino degli abitanti di Magix.\nLove &amp; Pet.\nIl Love &amp; Pet \u00e8 un centro adozioni per cuccioli fatati gestito dalle Winx durante la quarta stagione per far s\u00ec che i terrestri credano nella magia. I \"pets\" non sono altro che vecchi peluche da macero, animati da Flora; ciascuna Winx possiede un proprio cucciolo e chiunque pu\u00f2 adottarne uno.\nBelle.\nBelle \u00e8 il \"pet\" appartenente a Bloom. \u00c8 un'agnellina amante dell'avventura e del divertimento.\nGinger.\nGinger \u00e8 il \"pet\" appartenente a Stella. \u00c8 una barboncina che ama essere al centro dell'attenzione e farsi fare le coccole.\nCoco.\nCoco \u00e8 il \"pet\" appartenente a Flora. \u00c8 una gattina molto carina e vivace con una passione per le piante e i fiori.\nChico.\nChico \u00e8 il \"pet\" appartenente a Tecna. \u00c8 un anatroccolo appassionato di videogiochi.\nPepe.\nPepe \u00e8 il \"pet\" appartenente a Musa. \u00c8 un orsacchiotto con un amore sviscerato per il cibo.\nMilly.\nMilly \u00e8 il \"pet\" appartenente ad Aisha. \u00c8 una coniglietta che ama praticare ginnastica.\nSelkie.\nLe Selkie sono delle creature magiche acquatiche, a met\u00e0 tra un pesce ed una piccola sirena. Le Selkie sorvegliano i portali degli oceani della Dimensione Magica e possono ottenere il \"Bonding\" con una fata proprio come le Pixie. Appaiono nella quinta stagione.\nSerena.\nVoce: Cristina Poccardi , Rachele Paolelli , Ilaria Giorgino &lt;br&gt;\nSerena \u00e8 la Selkie che custodisce il portale dell'oceano di Domino ed \u00e8 legata a Bloom. \u00c8 intelligente e possiede una parlantina spedita.\nIlliris.\nVoce: Francesca Rinaldi&lt;br&gt;\nIlliris \u00e8 la Selkie che custodisce il portale dell'oceano di Solaria ed \u00e8 legata a Stella. \u00c8 ottimista ed ironica.\nDesir\u00e9e.\nVoce: Veronica Cannizzaro&lt;br&gt;\nDesir\u00e9e \u00e8 la Selkie che custodisce il portale dell'oceano di Linphea ed \u00e8 legata a Flora. \u00c8 gentile ed ama nuotare danzando.\nSonna.\nVoce: Perla Liberatori&lt;br&gt;\nSonna \u00e8 la Selkie che custodisce il portale dell'oceano di Melody ed \u00e8 legata a Musa. \u00c8 facilmente irritabile.\nLithia.\nVoce: Rachele Paolelli , Ilaria Giorgino &lt;br&gt;\nLithia \u00e8 la Selkie che custodisce il portale dell'oceano di Zenith ed \u00e8 legata a Tecna. \u00c8 intelligente e nuota come un razzo.\nLemmy.\nVoce: Gaia Bolognesi&lt;br&gt;\nLemmy \u00e8 la Selkie che custodisce il portale dell'oceano di Andros ed \u00e8 legata ad Aisha. \u00c8 timida ed impacciata e parla sussurrando.\nPhylla.\nVoce: Eleonora Reti&lt;br&gt;\nPhylla \u00e8 la Selkie che custodisce il portale dell'oceano della Terra. Parla di se stessa in terza persona.\nNissia.\nVoce: ?&lt;br&gt;\nNissia \u00e8 la Selkie che custodisce il portale di Roccaluce. \u00c8 un'amante delle cerimonie.\nAnimali Fatati.\nElas.\nVoce: Davide Perino , Marco Basetti &lt;br&gt;\nElas \u00e8 l'animale fatato legato a Bloom. \u00c8 un giovane unicorno dal corno incantato e dalla chioma arcobaleno; quando Bloom \u00e8 una fata Tynix, cresce e diviene adulto, assumendo un aspetto pi\u00f9 regale e, man mano che accresce la propria forza, il corno inizialmente bronzeo evolve, diventando prima argento ed infine dorato. \u00c8 altezzoso e presuntuoso, ma in realt\u00e0 possiede un cuore d'oro.\nShiny.\nVoce: Francesca Rinaldi&lt;br&gt;\nShiny \u00e8 l'animale fatato legato a Stella. \u00c8 uno splendovivo, ovvero, un grande uccello luminoso simile ad una fenice; quando Stella \u00e8 una fata Tynix ha un aspetto pi\u00f9 regale e cresce ulteriormente. \u00c8 molto vanitosa ed ama tutto ci\u00f2 che luccica. Inoltre, ha una cotta per Brandon.\nAmarok.\nVoce: Marco Foschi&lt;br&gt;\nAmarok \u00e8 l'animale fatato legato a Flora. \u00c8 un magilupo, con l'aspetto di un grande lupo dal pelo bianco e castano con chiazze rosa; quando Flora \u00e8 una fata Tynix cresce ulteriormente e gli appare un particolare idioma sulla fronte. \u00c8 abbastanza maldestro, ma molto agile ed incredibilmente affettuoso.\nCritty.\nVoce: Rachele Paolelli&lt;br&gt;\nCritty \u00e8 l'animale fatato legato a Musa. \u00c8 un irtogatto, ovvero, un piccolo gatto, da un pelo rosa e magenta con degli aculei; quando Musa \u00e8 una fata Tynix, cresce ed assume le sembianze di un maestoso felino. \u00c8 indisponente e permalosa, ma quando ascolta la musica diventa molto affettuosa.\nFlitter.\nVoce: Valentina Pallavicino&lt;br&gt;\nFlitter \u00e8 l'animale fatato legato a Tecna. \u00c8 un tecnoiattolo, ovvero, un grazioso scoiattolo volante dal pelo viola; quando Tecna \u00e8 una fata Tynix, cresce ed appare pi\u00f9 maestoso. \u00c8 abile nella tecno-magia ed ama volare alla super-velocit\u00e0.\nSquonk.\nVoce: Maurizio Merluzzo&lt;br&gt;\nSquonk \u00e8 l'animale fatato legato a Aisha. \u00c8 un crycry, ovvero, una creatura simile ad uno squonk, dal pelo bianco e turchese e in generale un aspetto buffo; quando Aisha \u00e8 una fata Tynix cresce, diventando una creatura alata. Possiede la caratteristica di scoppiare facilmente in lacrime, inondando tutto ci\u00f2 che lo circonda.\nNemici.\nTrix.\nIl team \"Trix\" \u00e8 un trio di giovani e malvagie streghe accomunate dal desiderio di dominare la dimensione magica. Le Trix sono tra le streghe pi\u00f9 potenti dell'Universo magico; infatti sono le discendenti delle Tre Streghe Antenate. Appaiono nella prima stagione come principali antagoniste delle Winx e nelle stagioni successive come alleate del principale antagonista, esclusa la quarta, dove appaiono solamente raffigurate in un quadro, nella Sala dei Nemici Sconfitti ad Alfea.\nAppaiono nell'episodio della prima stagione \"Benvenuti a Magix!\". Le Trix studiano al college per apprendiste streghe di Torrenuvola fino all'espulsione da parte della preside Griffin. Alla fine della prima stagione vengono imprigionate nella fortezza di Rocca Luce, per poi essere successivamente liberate da Lord Darkar. \nUna volta libere, Lord Darkar dona loro il Gloomix, un gioiello magico che amplifica i loro poteri oscuri, per avere il loro aiuto nel recupero dei quattro frammenti del Codex. Alla fine della stagione, per\u00f2, Lord Darkar esilia le Trix nella dimensione di Oblivion, non avendo pi\u00f9 bisogno di loro: in cerca di vendetta, le tre streghe si fondono in un unico essere che si scaglia con ferocia contro Darkar, ma vengono esiliate nella dimensione Omega.\nNella terza stagione riescono a fuggire dalla dimensione Omega insieme a Valtor. Le tre competono tra di loro per conquistare il suo affetto, prima di lasciarlo quando assume la sua vera forma di demone rosso. Verso la fine della stagione, inoltre, Valtor dona loro la forma DisEnchantix per contrastare il potere Enchantix delle Winx. Alla fine della stagione vengono incarcerate nei fondali del pianeta Andros.\nNel film \"Winx Club - Il segreto del regno perduto\", si alleano con le Tre Streghe Antenate, fondendosi con loro e, in \"Winx Club 3D - Magica avventura\", attaccano l'Albero della Vita, facendo scomparire tutta la magia buona dal mondo, ma le Winx riescono a riportare le cose alla normalit\u00e0.\nNella quinta stagione vengono liberate da Tritannus, Si mettono quindi al suo servizio per conquistare l'Oceano Infinito, ricevendo un potenziamento dei poteri prima dallo stesso Tritannus e poi dal Lilo, una pianta magica. In seguito, cercano di rapire Daphne e congelano i suoi genitori per costringere quest'ultima a rivelare a Tritannus il segreto del Sirenix; la ninfa finisce per confessare involontariamente la fonte del magico potere, permettendo cos\u00ec a Tritannus di rubarlo e donarlo alle Trix come Sirenix Oscuro. Poco tempo dopo, Darcy e Stormy cominciano a sentirsi sempre pi\u00f9 escluse da Icy e Tritannus, che progettano di governare l'Oceano Infinito insieme: le due streghe decidono cos\u00ec di cercare di far tornare Icy dalla loro parte e controllare tutte insieme l'Oceano, ma falliscono e abbandonano definitivamente Tritannus dopo aver assorbito il potere Sirenix della ninfa Politea. Quando Tritannus attiva il Trono dell'Imperatore, viene investito da un'energia oscura che ne aumenta il potere ma stravolge la sua mente e il suo atteggiamento nei confronti Icy cambia radicalmente, arrivando ad attaccarla. All'ultimo, Darcy e Stormy si ricongiungono con Icy e le tre streghe tentano di contrastare Tritannus, ma vengono tutte colpite dal tridente del mostro e si perdono nell'Oceano Infinito.\nNella sesta stagione, le Trix, ritornate a Magix, prendono possesso di Torrenuvola, che trasformano in una scuola volante con la quale viaggiano per tutta la Dimensione Magica, conquistando una per una le scuole di magia. Si alleano anche con Selina, una strega proveniente dalla Terra e capace di rendere realt\u00e0 le leggende narrate nel libro Legendarium, ostacolando le Winx nella missione per ritrovare Eldora, la Fata Madrina in grado di chiudere per sempre il Legendarium. Al termine della stagione vengono rinchiuse nel mondo del Legendarium da Acheron.\nNella settima stagione, vengono liberate dal Legendarium da Brafilius, succesivamente da loro trasformato in un cane. Fatta fuggire Kalshara, le tre streghe attaccano Alfea, ma non riescono a distruggerla, pur tornando anche indietro nel tempo per impedire alle Winx di trovare la farfalla dorata che avrebbe ridato luce al Cuore di Alfea e restituito al collegio le sue difese magiche. Le Trix si fanno quindi guidare da Brafilius nel sottosuolo di Magix, dove attraversano un vortice di Magia Selvaggia che le fa fondere con i loro animali, trasformandole in streghe mutaforma. Successivamente, con il supporto degli animali fatati e di Kalshara, sono sconfitte dalle Winx e rinchiuse in un limbo fuori dallo spazio e dal tempo. \nNell'ottava stagione vengono liberate da Valtor per cercare di catturare la Stella dei Desideri. Alla fine della stagione tradiscono lo stregone, aiutando le Winx ad annientarlo, per poi fuggire nello spazio cosmico. Durante l'ottava stagione Darcy e Stormy vengono a conoscenza dei segreti sul passato di Icy, sul suo regno originario Dyamond e sulla sua vera sorella, Sapphire, che la strega ha sempre tenuto segreta. Le Trix tentano invano di salvare la sorella e il regno di Icy dalla maledizione della strega sciamana, tramando di rubare a Valtor le stelle primarie che stanno raccogliendo per lui. Alla fine, Icy rinuncia a cancellare la maledizione donando l'ultima stella a Bloom e permettendo alle Winx di distruggere lo stregone.\nIcy.\nVoce: Tatiana Dessi&lt;br&gt;\nIcy \u00e8 la leader del trio e la maggiore delle tre sorelle. Possiede il potere del Gelo ed \u00e8 rivale di Bloom. \u00c8 la discendente di Belladonna, una delle Tre Streghe Antenate. \nNella prima stagione, ordina a Knut di rubare l'anello-scettro di Stella e trovare Bloom, che incontra per la prima volta quando la fata viene sorpresa da Darcy a spiarle e che imprigiona in un prisma di ghiaccio. In seguito, a causa di uno scherzo giocatole dalle Winx, diventa padrona e \"madre adottiva\" di un paperotto di nome Pepe. Quando una studentessa di Torrenuvola manda a monte il suo piano di far credere a Bloom di essere una strega, Icy trasforma la strega in una zucca; poco tempo dopo, ottenuto il potere di Bloom, evoca un drago di ghiaccio che distrugge completamente Fonterossa e, nella battaglia finale, si scontra con la fata del fuoco.\nNella seconda stagione, riceve da Lord Darkar un Gloomix a forma di collana e, per recuperare il frammento di Codex, segue Livy al villaggio delle Pixie, che congela.\nNella quinta stagione, affascinata dal suo potere, s'innamora di Tritannus, che decide di farla governare al suo fianco sull'Oceano Infinito come imperatrice a discapito di Darcy e Stormy, che, dopo aver cercato di farsi rispettare dai due e riportare la sorella dalla loro parte, la abbandonano definitivamente. Torna con loro nell'ultimo episodio, quando la salvano da un attacco di Tritannus.\nNell'ottava stagione si scopre che Icy era la principessa ereditaria del regno di Dyamond, ora da tempo dimenticato e abbandonato, dove Icy viveva con sua sorella minore Sapphire. Quando il regno venne conquistato dalla Strega Sciamana, che sconfisse o soggiog\u00f2 tutti gli abitanti e trasform\u00f2 Sapphire in una volpe artica, Icy, l'unica sopravvissuta all'attacco, decise diventare una strega, anche pi\u00f9 potente della Sciamana, per tornare un giorno su Dyamond con l'obiettivo di liberare la sorella dal sortilegio e riportare il suo mondo come era in passato.\nDarcy.\nVoce: Federica De Bortoli&lt;br&gt;\nDarcy la sorella di mezzo del trio. Possiede il potere dell'Oscurit\u00e0 e dell'Ipnosi, che le permettono di cambiare aspetto e mutarsi in un'altra persona. \u00c8 la discendente di Liliss, una delle Tre Streghe Antenate. A differenza di Icy, non si sa nulla sul suo passato. Nella prima stagione, dopo essersi resa conto dell'oscurit\u00e0 che si cela nel cuore di Riven, lo conquista al fine di usarlo come spia all'interno della scuola di Fonterossa. Nella seconda stagione, riceve da Lord Darkar un Gloomix a forma di braccialetto.\nStormy.\nVoce: Valeria Vidali&lt;br&gt;\nStormy \u00e8 la sorella minore del trio e possiede il potere della Tempesta. \u00c8 la discendente di Tharma, una delle Tre Streghe Antenate. Come per Darcy, anche il passato di Stormy \u00e8 attualmente sconosciuto. Nella seconda stagione sviluppa un astio personale verso Musa, dopo essere stata sconfitta in un duello e cercato di mandare all'aria il suo concerto di debutto, arrivando a minacciare di uccidere suo padre. Riceve anche da Lord Darkar un Gloomix a forma di braccialetto.\nTre Streghe Antenate.\nLe Tre Streghe Antenate, anche chiamate Tre Streghe Ancestrali, rappresentano il male impersonificato e sono le progenitrici delle Trix. Circa 16 anni prima dell'inizio della prima serie, nel tentativo di impadronirsi del potere della Fiamma del Drago contenuto nella appena neonata Bloom, congelarono Domino e maledissero Daphne, rendendola un fantasma, ma non prima che quest'ultima avesse aperto un portale e trasferito Bloom a Gardenia, sul pianeta Terra. Le tre streghe infine furono sconfitte da Oritel e Marion e rese prigioniere nel proprio mondo, la Dimensione Obsidian, portandosi con loro Oritel e Marion. Nel primo film apprendiamo che le Tre Streghe Antenate avevano pianificato la propria liberazione, portando le Winx fino ad abbattere il portale di Obsidian e facendo loro credere di essere state annientate, ritornando invece libere. Nel secondo film ritornano all'attacco assieme alle Trix, ma finalmente le Winx riusciranno ad annientarle definitivamente con un incantesimo di convergenza e con il supporto di Oritel.\nBelladonna.\nVoce: Ludovica Marineo , Monica Migliori &lt;br&gt;\n\u00c8 l'antenata di Icy; possiede il potere del Gelo.\nLiliss.\nVoce: Paola Giannetti , Pasquale Anselmo &lt;br&gt;\n\u00c8 l'antenata di Darcy; possiede il potere dell'Oscurit\u00e0.\nTharma.\nVoce: Graziella Polesinanti , Cinzia Villari &lt;br&gt;\n\u00c8 l'antenata di Stormy; possiede il potere della Tempesta.\nDiaspro.\nVoce: Alessia La Monica , Katia Sorrentino , Monica Bertolotti &lt;br&gt;\nDiaspro \u00e8 una aristocratica e fata proveniente dal pianeta Eraklyon e possiede il potere dei Gioielli. Nella prima stagione \u00e8 una giovane capricciosa e viziata promessa sposa a Sky, fin quando quest'ultimo rompe con la ragazza per stare con Bloom. Successivamente diventa gelosa di Bloom e cercher\u00e0 pi\u00f9 volte di intromettersi tra la fata e Sky. Nella terza stagione, durante la cerimonia ufficiale del fidanzamento tra Bloom e Sky, alleatasi con Valtor, Diaspro utilizza un filtro d'amore su Sky, rendendolo cos\u00ec suo; presto le Winx scoprono il suo piano e, liberato Sky dall'incantesimo, questi la fa esiliare dal pianeta. Nella quinta stagione ritorna e diventa il consigliere speciale del re, intromettendosi tra Bloom e Sky, ma \u00e8 presto sospesa dall'incarico. Nella sesta stagione, unitasi alle Trix, cerca di eliminare Bloom, gettandola nel Vortice di Fiamme, ma fallisce. Nell'ottava stagione convince Sky a seguirla in missione per recuperare il medaglione di Eraklyon scomparso, ma quando il principe ereditario scopre che quello era solo un trucco per farlo stare assieme a lei, ella fallisce vergognandosi. Stabilisce un bonding con l'unicorno alato nero che la riporta ad Eraklyon.\nLord Darkar.\nVoce: Fabrizio Temperini&lt;br&gt;\nLord Darkar \u00e8 il signore delle ombre ed \u00e8 un demone umanoide corazzato di rosso, intriso di energia negativa. Vive in un castello scavato nel terreno, i suoi scagnozzi sono un'orda di feroci mostri d'ombra e pu\u00f2 trasformarsi nella Fenice d'Ombra, un uccello simile ad una grande fenice rossa. Da quanto viene detto da Faragonda, fu lui a pianificare la distruzione di Domino, che venne poi effettuata dalle Tre Streghe Antenate e da Valtor. Lord Darkar \u00e8 l'opposto polare della Fiamma del Drago, rispetto alla quale \u00e8 quasi altrettanto potente; mentre il Drago \u00e8 una fonte di luce, vita ed energia positiva, la Fenice, al contrario, la assorbe, generando energia negativa. \u00c8 l'antagonista principale della seconda stagione.\nApparso nell'episodio \"La Fenice d'Ombra\", Darkar rapisce alcune Pixie per sapere dov'\u00e8 il loro villaggio, ma le piccole fatine vengono liberate dalle Winx. Darkar si allea con le Trix, liberandole da Roccaluce in modo che l'aiutino a rubare i quattro pezzi del codex delle tre scuole di magia e del villaggio delle Pixie e doner\u00e0 loro il Gloomix.\nQuando Bloom viene catturata dal clone malvagio di Avalon (che si infiltr\u00f2 ad Alfea per ottenere la fiducia delle ragazze), lo scagnozzo di Darkar, esso la trasforma radicalmente in Dark Bloom dato che Darkar ha bisogno del potere della Fiamma del Drago della ragazza. Dopo una dura lotta contro Darkar le Winx e gli Specialisti vengono sconfitti, poi arriveranno le Trix, da lui tradite, che si sono fusi in unico corpo col Gloomix formando la potente creatura Megatrix.\nMentre Darkar \u00e8 impegnato nella lotta lo specialista Sky tenta di liberare Bloom dall'incantesimo. Darkar, furioso, assume la sua forma di fenice oscura, ma viene respinto da Bloom liberatasi perch\u00e9 la fata gli spiega che il potere della Fenice non pu\u00f2 competere con quello della Fiamma del Drago. Dopo una lotta in cui si uniranno anche Faragonda, Griffin e Codatorta, le Winx lo sconfiggono grazie all'incantesimo di Convergenza reso possibile dai loro poteri Charmix.\nKeborg.\n\u00c8 una creatura dall'aspetto simile a un pipistrello che serve Lord Darkar come spia. Inoltre \u00e8 usato spesso da Darkar che gli infonde un potere oscuro e lo rende una creatura mostruosa. Alla fine \u00e8 eliminato da un incantesimo di Faragonda e Griffin.\nAvalon (clone).\nVoce: Stefano Crescentini&lt;br&gt;\nSpia di Lord Darkar, nella seconda stagione diviene insegnante di Analisi Conoscitiva e Magicofisica ad Alfea sotto le sembianze del vero Avalon, un guerriero molto potente, luminare dell'accademia dei Malafoi. Dopo essersi guadagnato la fiducia di Bloom con l'inganno, facendola invaghire di lui, il falso Avalon inietta l'oscurit\u00e0 nel cuore della fata, che passa alla sua forma oscura e consegna a Keborg il Codex di Alfea. La sua vera identit\u00e0 \u00e8 svelata al termine della stagione, quando rapisce Bloom per consegnarla a Darkar, assumendo la forma di un mostro alato. Successivamente, il personaggio non compare pi\u00f9.\nYoshinoya.\nVoce: Lucio Saccone&lt;br&gt;\nYoshinoya \u00e8 l'antagonista numero uno della corona di Eraklyon nonch\u00e9 leader di un gruppo ninja chiamato Patchamen ed ambisce a diventarne re. Nella seconda stagione rapisce Diaspro, con l'inganno, chiedendo un grande riscatto, ma alla fine \u00e8 battuto da Sky, col supporto di Bloom, Flora, Brandon e Zing.\nValtor.\nVoce: Guido Di Naccio&lt;br&gt;\nValtor \u00e8 una creatura demoniaca contenente parte della Fiamma del Drago. \u00c8 stato plasmato dalle Tre Streghe Antenate, che gli donarono una forma umana, per poi allevarlo ed educarlo come un figlio, con l'obiettivo di servirsene per conquistare la dimensione magica. \nDivenuto un potente stregone, fallisce il suo primo tentativo di conquista, venendo sconfitto dai sovrani di Domino, Oritel e Marion, per poi essere esiliato nella Dimensione Omega. Per la maggior parte della serie appare come un giovane uomo di bell'aspetto, con lunghi capelli color pesca. Veste elegantemente con una lunga giacca di colore bordeaux, camicia e fazzoletto al collo bianchi, gilet, pantaloni, guanti e stivali viola. Nell'episodio 25 della terza stagione tuttavia rivela il suo vero aspetto, ovvero un mostruoso demone rosso dalle ampie ali. \nDiciassette anni dopo, nella terza stagione della serie, viene liberato dalle Trix, anch'esse esiliate, ed insieme riescono a fuggire. L'unione tra le streghe e Valtor metter\u00e0 le Winx in pericolo, soprattutto Bloom, in quanto ultima erede al trono di Domino sfuggita all'ira di Valtor diciassette anni prima. Valtor aspira a diventare il pi\u00f9 grande stregone della Dimensione Magica, rubando l'energia e gli incantesimi dei pianeti dell'universo magico, al fine di prendersi la propria rivincita. Dopo essere scappato con le Trix, Valtor conquista la scuola di Torrenuvola facendone la sua base e rinchiudendo Griffin, mentre le sue studentesse vengono ipnotizzate e controllate da lui. Durante la stagione Valtor dar\u00e0 un filtro d'amore a Diaspro da usare sul principe Sky per allontanarlo cos\u00ec da Bloom. Inoltre stringe un patto con Chimera e sua madre, la contessa Cassandra, per far sposare quest'ultima con il padre di Stella, Re Radius, mentre la figlia verr\u00e0 allontanata dopo essere stata tramutata in un mostro. Metter\u00e0 poi in pericolo il pianeta Andros cercando di farlo scontrare con la dimensione Omega. Quando poi Bloom sar\u00e0 vicino a distruggerlo le mentir\u00e0 dicendo che i suoi genitori sono rinchiusi nel suo corpo. Le Trix nel frattempo diventano le sue tirapiedi e solo verso la fine, dopo aver visto il suo vero aspetto, le tre decidono di separarsi da lui. Al termine della terza stagione le Streghe Antenate, contro la sua volont\u00e0, riprendono il controllo del suo corpo, liberando tutti i suoi poteri e riportandolo all'originaria forma demoniaca. Alla fine, \u00e8 annientato da Bloom con il potere della Fiamma del Drago e delle Stelle d'Acqua. Tuttavia, mentre il suo corpo viene distrutto, la sua essenza si disperde nell'universo cosmico. \nFa ritorno nell'ottava stagione, quando Argen, trovata la sua essenza sulla stella di Lumenia, riesce a riportarlo in vita. Lo stregone, pur recuperata la sua forma umana, \u00e8 ancora debole. Dunque, progetta di rubare l'energia di tutte le stelle dell'universo al fine di recuperare i suoi poteri originari, cos\u00ec da potersi vendicare portando finalmente a termine il suo piano di conquista della dimensione magica. Durante l'ottava stagione, Valtor dialoga con quattro misteriosi fratelli rinchiusi in un limbo oscuro. Lo stregone promette loro di liberarli non appena avr\u00e0 raccolto tutte le stelle primarie. Al termine della stagione si trasforma nuovamente in demone, stavolta per sua volont\u00e0, avendo imparato a controllare la propria forma. Viene definitivamente annientato dalle Winx con l'aiuto delle Trix, che lui stesso aveva liberato. Dopo la sua distruzione, nulla si sa riguardo al destino dei suoi misteriosi fratelli.\nAstuto e calcolatore, riesce a mettere in difficolt\u00e0 i suoi nemici con l'astuzia e l'inganno, approfittando delle loro debolezze o sfruttando le ambizioni. In virt\u00f9 di ci\u00f2 riesce spesso a ottenere ci\u00f2 che vuole senza il bisogno di intervenire direttamente nei combattimenti, preferendo rimanere nell'ombra e mandando avanti le Trix o i mostri al suo servizio. Nel corso della stagione alcuni dettagli fanno pensare che possa essere segretamente innamorato di Bloom o, almeno, che nutra nei suoi confronti una sorta di ossessione.\nPoich\u00e9 provengono dalla Fiamma del Drago, i poteri di Valtor sono simili a quelli di Bloom. Tuttavia, essendo uno stregone dai poteri immensi, pu\u00f2 anche contare su una vasta gamma di magie e abilit\u00e0 oscure. Il suo incantesimo principale \u00e8 il \"Marchio di Valtor\", un sigillo che lo stregone pone sopra le sue vittime per soggiogarle al suo controllo. Valtor ha dimostrato di poter utilizzare il marchio in molti modi, come trasformare in mostri le creature su cui viene posto (come le sirene di Andros), o aumentarne le abilit\u00e0 magiche (come Chimera e Cassandra). Inoltre \u00e8 in grado di lanciare una maledizione capace di rendere una persona cieca. Entrambi gli incantesimi possono essere spezzati solamente dall'utilizzo della Polvere di Fata. Un'altra delle sue abilit\u00e0 \u00e8 quella di riuscire ad assorbire energia dalla luce del sole (come fa sul pianeta Solaria) e far propri poteri e incantesimi di altri mondi, estraendoli dagli artefatti in cui si trovano. Tuttavia, poich\u00e9 questo processo richiede tempo, Valtor \u00e8 costretto a far uso di un artefatto, lo Scrigno di Agador (che pu\u00f2 contenere un quantitativo illimitato di magie e incantesimi), in cui immagazzina gli incantesimi in attesa di essere assorbiti. Uno di questi, nonch\u00e9 il pi\u00f9 potente a sua disposizione, \u00e8 \"Alpha-Omega\", che gli permette di manipolare i quattro elementi. Oltre a scatenarli come forze della natura, pu\u00f2 anche modellarli a forma umana e usarli come guerrieri ai suoi ordini, perfino camuffandoli con l'aspetto di altre persone. Secondo Valtor stesso, quest'incantesimo \u00e8 il pi\u00f9 potente dell'universo magico. Inoltre, poich\u00e9 egli stesso nasce dalla Fiamma del Drago, non pu\u00f2 essere purificato dalla polvere di fata; tale immunit\u00e0 per\u00f2 non si estende ai suoi incantesimi maligni.\nCassandra.\nVoce: Francesca Draghetti&lt;br&gt;\nCassandra \u00e8 una contessa che vive nel palazzo reale di Solaria ed \u00e8 una delle persone pi\u00f9 influenti a corte. Nella terza stagione \u00e8 un'ambiziosa donna senza scrupoli che sta per diventare la matrigna di Stella, in quanto prossima alle nozze con Radius. Diventa alleata di Valtor, ricevendo da quest'ultimo un incantesimo con cui pu\u00f2 soggiogare Radius, allontanadolo da Stella per permettere alla propria figlia Chimera di ricevere il titolo di principessa di Solaria. Alla fine \u00e8 sconfitta da Stella ed esiliata dal regno di Solaria insieme alla figlia Chimera.\nChimera.\nVoce: Raffaella Castelli&lt;br&gt;\nChimera \u00e8 l'unica figlia di Cassandra e studia all'accademia per incantatrici Beta. \u00c8 capricciosa e viziata e possiede uno spiccato accento francese; ambisce a diventare la prossima principessa di Solaria, prendendo il posto di Stella, della quale \u00e8 gelosa. Nel diciannovesimo episodio della terza stagione \u00e8 sconfitta da Stella ed esiliata dal regno di Solaria insieme alla madre Cassandra.\nMandragora.\nVoce: Cinzia De Carolis. &lt;br&gt;\nMandragora \u00e8 una malvagia strega dall'aspetto simile ad un grande insetto al servizio delle Tre Streghe Antenate. \u00c8 l'antagonista principale del primo film; qui, con la sua magia oscura, ipnotizza Riven fidanzato di Musa, rendendolo una pedina al proprio servizio (alla fine questi si libera grazie all'amore provato per Musa). \u00c8 la guardiana del portale della Dimensione di Obsidian, della cui energia negativa \u00e8 stata soggiogata e corrotta. Alla fine \u00e8 annientata da Bloom, con il supporto di Sky e Daphne.\nStregoni del Cerchio Nero.\nGli Stregoni del Cerchio Nero, anche chiamati Cacciatori di Fate, \u00e8 un gruppo di quattro stregoni terrestri che cacciano le fate privandole delle ali e dei poteri. Appaiono nella quarta stagione come principali antagonisti. I quattro stregoni sono i responsabili della rovina del regno delle Fate Terrestri ed intendono catturare l'ultima fata terrestre, Roxy, al fine di governare sul pianeta Terra. Molti anni fa, sconfissero e imprigionarono le Fate Terrestri cos\u00ec che la gente smettesse di credere in loro e sul pianeta per fare in modo che sul pianeta inizassero a regnare guerra e caos. \nInizialmente sono abbastanza potenti da tenere a bada le Winx, i cui attacchi sulla Terra non hanno effetto su di loro. Neanche l'ottenimento del potere Believix sembra essere sufficiente per batterli, ma quando gli abitanti della Terra ricominciano gradualmente a credere nelle fate i poteri delle Winx diventeranno pi\u00f9 forti mentre gli stregoni si indeboliranno sempre di pi\u00f9. Nel corso della serie tentano pi\u00f9 volte sia di uccidere Roxy che di prendere il cerchio bianco, un oggetto trovato dalla ragazza che contiene l'essenza delle fate terrestri, fallendo ogni volta. Quando le fate terrestri vengono liberate desiderose di vendetta verso di loro, Ogron escogita un piano consegnandosi con i suoi compagni alle Winx (per avere la loro protezione) e fingendosi pentiti per le loro azioni consegnano loro il cerchio nero. Quando per\u00f2 stanno per essere consegnati a Morgana, che aveva promesso di non ucciderli, Ogron utilizza il cerchio nero per creare una porta per l'abisso che avrebbe dovuto risucchiare tutte le fate. Ma il piano viene sventato dal sacrificio di Nabu. A causa della morte di Nabu, Aisha si unir\u00e0 alle fate terrestri per sconfiggere gli Stregoni del Cerchio Nero una volta per tutte. Gli stregoni (senza Duman che aveva precedentemente perso il controllo del suo potere) vengono affrontati e sconfitti definitivamente nella Dimensione Omega finendo imprigionati nel ghiaccio.\nOgron.\nVoce: Patrizio Prata&lt;br&gt;\nOgron \u00e8 il leader del gruppo, ha i capelli rossi, gli occhi azzurri e porta il pizzetto. Indossa abiti neri con inserti argentati; pu\u00f2 tramutare gli attacchi ricevuti in forza a proprio vantaggio ed \u00e8 in grado di clonare gli attacchi altrui. Al termine della quarta stagione \u00e8 battuto, assieme a Gantlos e Anagan, da un incantesimo di convergenza delle Winx, Roxy e Nebula ed esiliato nella Dimensione Omega.\nGantlos.\nVoce: Christian Iansante&lt;br&gt;\nGantlos \u00e8 il pi\u00f9 ironico del gruppo, ha i capelli biondi chiari e indossa sempre un cappello texano nero; pu\u00f2 creare terremoti utilizzando vibrazioni sonore, che emette dalle mani e dai piedi, con cui \u00e8 in grado di abbattere ostacoli e potenziare i suoi attacchi. Inoltre possiede il potere della traccia magica. Al termine della quarta stagione \u00e8 battuto, assieme a Ogron e Anagan, da un incantesimo di convergenza delle Winx, Roxy e Nebula ed esiliato nella Dimensione Omega.\nAnagan.\nVoce: Andrea Lavagnino&lt;br&gt;\nAnagan ha i capelli marroni ed \u00e8 il pi\u00f9 agile del gruppo; pu\u00f2 correre ad elevatissime velocit\u00e0 perfino su superfici verticali. Al termine della quarta stagione \u00e8 battuto, assieme ad Ogron e Gantlos, da un incantesimo di convergenza delle Winx, Roxy e Nebula ed esiliato nella Dimensione Omega.\nDuman.\nVoce: Davide Lepore&lt;br&gt;\nDuman ha i capelli fucsia ed \u00e8 il pi\u00f9 astuto del gruppo; pu\u00f2 assumere l'aspetto di persone, animali, mostri e creature magiche. Quando gli stregoni cominceranno a indebolirsi, Duman si ammaler\u00e0 e comincer\u00e0 a perdere il controllo delle sue trasformazioni. Sar\u00e0 in quell'occasione che riveler\u00e0 il suo vero aspetto: un umanoide dall'aspetto di un gargoyle alato. Al termine della quarta stagione \u00e8 annientato da Nabu, con il supporto degli Specialisti.\nTritannus.\nVoce: Alberto Bognanni&lt;br&gt;\nTritannus \u00e8 un tritone e principe delle acque di Andros, geloso del proprio gemello Nereus, scelto come erede dal trono dal padre re Nettuno; \u00e8 figlio di Ligea e cugino di Aisha. \u00c8 l'antagonista principale della quinta stagione; rinchiuso nella prigione dopo aver tentato di uccidere suo fratello incontra le Trix e si innamora di Icy. Viene tramutato in una creatura mostruosa a causa dell'inquinamento proveniente dalle acque della Terra, trama di regnare sull'Oceano Infinito. Nella sua forma da tritone, Tritannus ha lunghi capelli viola e un corpo muscoloso; quando \u00e8 un mostro, rimane un tritone, ma assume un aspetto da rettile, con occhi rossi, capelli e labbra viola scuro, e pelle verde e squamosa e tre strisce viola su entrambe le spalle. \nGrazie a un tridente magico libera le Trix, che diventano sue alleate, e trasforma le guardie in mostri al suo servizio. Decide poi di assorbire i poteri delle Selkie, custodi dei portali che connettono gli oceani dei vari mondi, per avere accesso a tutti i mari e, infine, all'Oceano Infinito, conquistando da l\u00ec tutta la Dimensione Magica. Sempre con il potere del tridente ridona alle Trix i poteri che erano stati loro tolti.\nAppreso da Icy dell'esistenza del potere Sirenix, che le Winx potrebbero usare contro di lui, torna ad Andros per scoprirne di pi\u00f9, imbattendosi in Nereus e in sua madre Ligea. Il fratello cerca di convincerlo che un tempo era una brava persona, ma viene trasformato in un tritone mutante e, sotto minaccia di uccidere Nereus, Tritannus costringe la madre a raccontargli del Sirenix. Dopo aver detto al figlio che l'ultima fata ad averlo ottenuto \u00e8 stata Daphne, la sorella di Bloom, anche Ligea viene trasformata in una mutante e Tritannus mette a parte le Trix del suo piano di catturare la fata. Mentre ruba i poteri di varie Selkie, conquista il palazzo di Andros, trasformando anche Nettuno e Tressa, e assorbe la spada del padre, che lo rende ancora pi\u00f9 forte. Ottenuto il potere di entrare negli oceani di Magix, arriva al lago di Roccaluce e rapisce Daphne.\nPer costringerla a parlargli del Sirenix, minaccia prima Bloom, poi i genitori di Daphne, Oritel e Marion. Quando Icy trasforma i sovrani di Domino in statue di ghiaccio, Daphne gli dice che la fonte del Sirenix si trova nel lago di Roccaluce. Tritannus assorbe prima il potere della fonte, poi il Sirenix di Daphne, donandone una versione oscura alle Trix, con le quali entra nell'Oceano Infinito. Qui, per conquistare tutti i mondi, deve assorbire il potere del Trono dell'Imperatore, la pi\u00f9 grande fonte magica dell'Oceano. Per attivare il Trono, per\u00f2, sono prima necessari i sigilli dei tre Pilastri dell'Oceano Infinito: il mostro ruba quindi prima il sigillo del Pilastro della Luce, poi quello del Pilastro dell'Equilibrio, ma le Winx, contattate da Daphne, distruggono quello del Pilastro del Controllo.\nTritannus manda quindi Icy alla ricerca della ninfa Politea, che dispone di un potente Sirenix che pu\u00f2 sostituire il sigillo, ma Darcy e Stormy la precedono e lo rubano perch\u00e9 vogliono che la sorella si schieri dalla loro parte e abbandoni Tritannus. Quest'ultimo ruba cos\u00ec il Sirenix di Aisha e, attivato il Trono, si trasforma in un mostro che attacca Icy. Viene per\u00f2 sconfitto da Nereus e Bloom, che distrugge il suo tridente: tornato un tritone qualunque, viene esiliato dalla Dimensione Magica e varca il Portale dell'Oblio.\nIn \"Winx Club - Il mistero degli abissi\", Politea e le Trix lo liberano dall'Oblio per fargli trovare la Perla degli Abissi e attivare il Trono dell'Imperatore, ma, alla sconfitta di Politea, torna nell'Oblio.\nPolitea.\nVoce: ? , Alessandra Korompay .\nPolitea era una delle nove ninfe di Magix e amica di Daphne, entrambe in possesso dell'antico potere Sirenix. Un giorno si allearono per sconfiggere le Tre Streghe Antenate che volevano conquistare l'oceano Infinito e and\u00f2 alla ricerca dell'antico potere Sirenix insieme a Daphne ma Politea, avida di potere, abbandon\u00f2 Daphne e per colpa sua le streghe maledirono il Sirenix e trasformarono Daphne in uno spirito senza corpo e Politea in un mostro marino.\nCompare nell'episodio ep. 5x23, \"Sulle tracce di Politea.\" In questa stagione Tritannus vuole sedere sul trono dell'imperatore e governare sulla dimensione Magica, ma per farlo deve prima prendere i tre sigilli dei tre pilastri sottomarini. Per impedire che tutto ci\u00f2 accada, le Winx distruggono uno dei sigilli e l'unico modo per attivare il trono dell'imperatore \u00e8 sostituire il sigillo distrutto con un potere Sirenix. Daphne \u00e8 senza poteri e prigioniera di Tritannus e senza volerlo nomina la sua ex amica Politea e il suo potere Sirenix. Daphne avverte tramite i sogni sua sorella Bloom, mentre le Trix vanno alla tana di Politea per rubare i suoi poteri. Bloom va a cercare la caverna a forma di squalo, la tana di Politea, e qui incontra Darcy e Stormy che rubano i poteri a Politea e abbandonano Tritannus. Dopo il furto dei poteri, Politea sparisce nel nulla.\nNel terzo film \"Winx Club - Il mistero degli abissi\", le Trix tentano di sedere sul trono dell'imperatore ma, involontariamente richiamano lo spirito di Politea che dice alle Trix che l'unico modo per sedere sul trono dell'imperatore \u00e8 liberare Tritannus dall'oblio. Alla fine \u00e8 annientata da un incantesimo di convergenza delle Winx con la Perla degli Abissi.\nSelina.\nVoce: Eleonora Reti&lt;br&gt;\nSelina \u00e8 una giovane strega terrestre che inizia a studiare a Torrenuvola. \u00c8 l'antagonista principale della sesta stagione insieme ad Acheron; possiede un libro chiamato Legendarium dal quale pu\u00f2 evocare i mostri e le creature magiche dai miti e dalle leggende. Selina \u00e8 stata la migliore amica di Bloom dall'infanzia ai primi anni di liceo. \u00c8 stata per un po' apprendista di Eldora, studiando per diventare una fata, fin quando non \u00e8 entrata in possesso del Legendarium, incontrando Acheron; alleatasi con quest'ultimo, Selina ha intrapreso la via del male diventando una strega. Al termine della sesta stagione si redime, passando dal lato del bene, rinsaldando il rapporto con Bloom e tornando allieva della Fata Madrina.\nAcheron.\nVoce: Marco Bassetti&lt;br&gt;\nAcheron \u00e8 uno stregone malvagio che molto tempo fa cre\u00f2 il Legendarium, un libro che trasforma le leggende in realt\u00e0, e ne rimase rinchiuso al suo interno. Il Legendarium and\u00f2 a finire nella biblioteca segreta di Alessandria, in Egitto, e fu ritrovato da Eldora e la sua allieva Selina. Poich\u00e9 il libro non pu\u00f2 essere distrutto, Eldora parte alla ricerca della soluzione per sigillarlo per sempre ma al suo ritorno scopre che Selina \u00e8 diventata cattiva e ha rubato il libro. Selina si iscrive nella scuola di Torrenuvola e si allea alle Trix cercando un modo per liberare Acheron che lo descrive come \"il suo unico e vero amico\".\nLe Winx riescono a trovare Eldora e, per il bene della Dimensione Magica, entrano nel magico mondo del Legendarium e cercano la chiave che lo chiuder\u00e0 per sempre. Selina dovr\u00e0 fermarle per evitare che il Legendarium si chiuda e Acheron ne rimanga intrappolato. Inoltre Selina vorr\u00e0 la Fiamma del Drago di Bloom, che secondo lei \u00e8 molto potente e che potr\u00e0 liberare Acheron dalla sua prigione.\nUna volta liberato Acheron scatener\u00e0 la sua terribile vendetta contro la Dimensione Magica e dopo aver preso il controllo di Torrenuvola, trasformandola in un mostro al suo servizio, intrappola le Trix nel mondo del Legendarium e tenta di eliminare Selina che accortasi di aver messo Magix in gravissimo pericolo chiede aiuto a Bloom. Questa fa in modo di attirare Acheron nel Regno della Fantasia e intrappolatolo nella Scatola dell'Infinito lo dona al nano Praseidinio il cambio della Chiave del Legendarium rubata da quest'ultimo alle Winx.\nKalshara.\nVoce: Emilia Costa&lt;br&gt;\nKalshara, una fata esperta e ambiziosa, da giovane conosceva e frequentava Faragonda ad Alfea. Attualmente, Kalshara si presenta come una donna infida, con tratti felini, non meno forte fisicamente e magicamente di quanto era in passato. Una volta fuori da Alfea, Kalshara \u00e8 entrata a contatto con una delle diverse zone di Magia Selvaggia che esistono nell'Universo Magico, e ha cos\u00ec acquisito poteri mutaforma, diventando una creatura malvagia. Il suo scopo \u00e8 sempre stato quello di trovare l'Animale Fatato che custodisce il Potere Ultimo per richiamare e asservire tutti gli Animali Fatati dell'Universo Magico. Al termine della settima stagione, dopo aver dimostrato di tenere al fratello Brafilius soltanto per poterlo sfruttare in quanto detentore del potere ultimo, \u00e8 attaccata dalle creature del mondo sotterraneo. Nel tentativo di fuggire, scivola gi\u00f9 per un dirupo e scompare definitivamente, risucchiata dalla fonte della Magia Selvaggia.\nBrafilius.\nVoce: Carlo Scipioni&lt;br&gt;\nStregone buffo e pasticcione. Brafilius, conosce tantissimi incantesimi, ma i suoi veri poteri sono legati al controllo degli animali. Lo stregone pu\u00f2 ipnotizzare animali, parlare con loro e indurli a dire ci\u00f2 che vuole, ordinare agli animali di fare qualsiasi cosa per suo conto. Per\u00f2, a differenza di Kalshara, non possiede la capacit\u00e0 di trasformarsi in animale. Brafilius apparentemente persegue il medesimo piano di Kalshara, ma ha in mente qualcosa di pi\u00f9: una volta ottenuto il potere ultimo degli Animali Fatati, vorrebbe usarlo per liberarsi della sorella una volta per tutte. Al termine della settima stagione, dopo aver perso la sorella Kalshara e il potere ultimo, si redime e resta a vivere nel mondo sotterraneo insieme alle creature che lo popolano.\nObscurum/Argen.\nVoce: Paolo De Santis&lt;br&gt;\nMembro della famiglia reale di Lumenia, il suo vero nome \u00e8 Argen ed \u00e8 il perfido fratello della regina Dorana, a cui trama segretamente di rubare il trono. Durante un flashback si rivela essere colui che ha riportato in vita Valtor, con cui si \u00e8 poi alleato. Tornato in vita, infatti, lo stregone gli ha donato poteri oscuri e una nuova forma demoniaca, rinominandolo \"Obscurum\", e gli ha promesso il trono di Lumenia, in cambio di un'alleanza finalizzata a rubare l'energia di tutte le stelle dell'universo. Durante la conquista di Lumenia, Obscurum riesce a sconfiggere e imprigionare la sorella Dorana. Tuttavia, quest'ultima riesce a smuovere il suo cuore, facendolo pentire delle sue azioni. Alla fine, Obscurum abbandona i suoi piani di conquista e si riconcilia con la sorella, che lo libera dal marchio di Valtor restituendogli la sua forma umana e offrendogli di regnare insieme a lei.\nAlfea.\nAlfea \u00e8 uno dei tre college di Magix; qui le aspiranti fate studiano per affinare i propri poteri.\nFaragonda.\nVoce: Roberta Greganti , Gi\u00f2-Gi\u00f2 Rapattoni , Emanuela Rossi \nFaragonda \u00e8 la preside del college ed \u00e8 inoltre l'insegnante di Convergenza Magica Applicata. \u00c8 una fata affabile e gentile, ma anche inflessibile quando serve. Spesso \u00e8 intervenuta direttamente nelle missioni delle Winx. In passato ha fatto parte della cosiddetta \"Compagnia della Luce\" assieme a Griffin, Saladin, Hagen, Oritel e Marion. Fu sempre lei, insieme a Saladin e alla Griffin, ad annientare le tre Streghe Antenate, mentre i genitori di Bloom tentarono di sconfiggere Valtor in uno scontro che apparentemente cost\u00f2 loro la vita.\nDal punto di vista pi\u00f9 propriamente caratteriale, mostra quasi sempre calma e gentilezza nell'atto di comunicare con studentesse e docenti; nella quarta stagione si tiene in contatto con le Winx servendosi spesso di un computer all'avanguardia collocato nel suo grande ufficio presso Alfea. Nella prima stagione si dimostra alquanto reticente con Bloom, rivelandole gradualmente e parzialmente i segreti delle sue origini per paura che ella non sia sufficientemente pronta ad affrontare la verit\u00e0.\nFaragonda \u00e8 forte e potente ed \u00e8 in grado di utilizzare alla perfezione qualsiasi tipo di incantesimo. In combattimento, dimostra di essere all'altezza sia della Preside Griffin che del Preside Saladin, ed \u00e8 in grado di competere con i maggiori antagonisti della serie; nella terza stagione, ad esempio, combatte alla pari contro Valtor nella foresta di Selvafosca, bench\u00e9 alla fine venga trasformata in albero dalla magia dello stregone. \u00c8 in grado di volare anche senza ricorrere ad alcuna trasformazione, di teletrasportarsi e di usare telecinesi e divinazione.\nGriselda.\nVoce: Franca Lumachi , Rachele Paolelli &lt;br&gt;\nGriselda \u00e8 l'ispettrice del college e l'assistente di Faragonda. \u00c8 inoltre l'addetta alle iscrizioni e l'insegnante di Autodifesa. \u00c8 una gran brontolona ed ha sempre l'aria imbronciata; \u00e8 tra il personale pi\u00f9 temuto all'interno del collegio. \u00c8 molto rigida e scontrosa con le allieve, ma di buon cuore nel profondo.\nWizgiz.\nVoce: Mino Caprio , Stefano Onofri Luigi Ferraro &lt;br&gt;\nWizgiz \u00e8 l'insegnante di Metamorfosimbiosi. \u00c8 un buffo leprecano dalla personalit\u00e0 particolare ed eccentrica. Durante le battaglie utilizza sempre mirabolanti trasformazioni.\nPalladium.\nVoce: Vittorio Guerrieri , Stefano Onofri , Alessandro Budroni &lt;br&gt;\nPalladium \u00e8 l'insegnante di Pozionologia e Invocazione Magica. Gestisce la Camera di Simulazione dove le studentesse possono verificare le proprie competenze magiche. Nella prima stagione \u00e8 l'insegnante pi\u00f9 preso in giro dalle studentesse, per via della sua pessima autorit\u00e0 e per il suo buffo aspetto, ma nella seconda stagione, essendo un elfo, muta aspetto, assumendo un'aria pi\u00f9 seriosa, cos\u00ec che le studentesse inizialmente non riconoscono pi\u00f9 il professore.\nAvalon.\nVoce: Stefano Crescentini&lt;br&gt;\nAvalon \u00e8 l'insegnante di Analisi Conoscitiva e Magicofisica. Compare per la prima volta nel quinto episodio della seconda stagione; in quell'occasione salva Bloom e Stella dalle creature oscure agli ordini di Lord Darkar grazie a un paio di grandi ali avvolte di luce. \u00c8 un guerriero molto potente che prima di insegnare ad Alfea \u00e8 stato luminare dell'accademia dei Malafoi. Per via dell'aspetto attraente e dal carattere premuroso, diviene subito l'insegnante preferito della maggior parte delle studentesse, in particolare Bloom, la quale si invaghisce del professore. In realt\u00e0, nella seconda stagione, Avalon non ha mai insegnato ad Alfea, dato che \u00e8 stato tenuto prigioniero da Lord Darkar, il quale ha creato un clone dell'insegnante che gli ha fatto da spia. \nAlla fine della seconda stagione non si sa con esattezza quale sia la sua sorte: \u00e8 probabile che scompaia insieme al suo signore.\nIl vero Avalon riprende il suo posto di professore ad Alfea mantenendo per\u00f2 il ruolo di semplice comparsa.\nDu Four.\nVoce: ?&lt;br&gt;\nDu Four \u00e8 l'insegnante di Buone Maniere (savoir faire). \u00c8 una fata che da giovane ha studiato proprio ad Alfea. Indossa sempre un elegante vestito rosso e un ampio cappello. Compare la prima volta nel secondo episodio della prima stagione.\nBarbatea.\nVoce: Ludovica Marineo&lt;br&gt;\nBarbatea \u00e8 la bibliotecaria del collegio. Compare per la prima volta durante il nono episodio della prima stagione: in quella circostanza indica a Bloom come attuare una ricerca nella biblioteca magica. In seguito a un'anomalia nel funzionamento del sistema di ricerca, la preside Faragonda la incaricher\u00e0 di riordinare tutto senza usare la magia.\nOfelia.\nVoce: Ludovica Marineo&lt;br&gt;\nOfelia \u00e8 l'infermiera e la dottoressa del collegio. \u00c8 molto premurosa.\nMastro Sfoglia.\nVoce: Lucio Saccone&lt;br&gt;\nMastro Sfoglia \u00e8 lo chef del collegio. \u00c8 lo chef pi\u00f9 buffo e severo che possa esistere nella Dimensione Magica, ma in cuor suo sa essere anche buono e paziente. Compare la prima volta nel quinto episodio della prima stagione.\nKnut.\nVoce: Roberto Draghetti , Alberto Bognanni , Stefano Billi &lt;br&gt;\nKnut \u00e8 un orco che all'inizio della prima stagione serve le Trix, di propriet\u00e0 di Darcy, ma alla fine della prima stagione si allea con Alfea, dove, successivamente lavorer\u00e0 come bidello.\nCompare per la prima volta nel primo episodio della serie mentre, dopo aver seguito Stella fin sulla Terra a Gardenia, sta cercando di strapparle lo scettro magico per portarlo alle Trix. Tuttavia l'intervento fortunoso di Bloom far\u00e0 fallire i suoi piani. Nello stesso episodio viene rimandato a Gardenia in compagnia di un troll da caccia per riacciuffare le due ragazze, ma l'arrivo degli Specialisti chiamati in loro soccorso da Stella gli impedir\u00e0 di portare a termine la missione. In seguito a questi fallimenti le sue padrone cominceranno a considerarlo un incapace e lo utilizzeranno come domestico o, al massimo, come esca nei loro piani.\nMirta.\nVoce: Gaia Bolognesi , ? &lt;br&gt;\nMirta \u00e8 inizialmente una giovane strega che studia a Torrenuvola. \u00c8 la migliore amica di Lucy e possiede il potere di tramutare le emozioni in immagini. \u00c8 la pi\u00f9 presa in giro tra le streghe per via del suo carattere timido e insicuro. Nella prima stagione \u00e8 vittima di un incantesimo di Icy, assumendo le sembianza di una zucca, ma Flora, della quale diventer\u00e0 grande amica, romper\u00e0 l'incantesimo e Mirta ritorner\u00e0 normale. Alla fine della prima stagione si trasferisce ad Alfea, studiando per diventare una fata, ma mantenendo comunque molti poteri magici oscuri.\nDaphne.\nVoce: Raffaella Castelli , Connie Bismuto , Roberta Pellini &lt;br&gt;\nDaphne \u00e8 la principessa ereditaria di Domino, primogenita del re Oritel e della regina Marion e sorella maggiore di Bloom. \u00c8 stata tramutata in un fantasma dalla maledizione delle Tre Streghe Antenate, ma non prima di aver salvato Bloom, trasferendola a Gardenia, trasmettendole la Fiamma del Drago, della quale Daphne era la guardiana originale. \u00c8 l'ultima delle nove ninfe di Magix, nonch\u00e9 la pi\u00f9 potente, cos\u00ec da essere stata eletta Fata/Ninfa Suprema della Dimensione Magica. Nelle prime cinque stagioni, a causa della maledizione delle Tre Streghe Antenate che la rende un fantasma, Daphne \u00e8 una creatura eterea che brilla di luce dorata e indossa una maschera che le cela il volto. Dall'ultimo episodio della quinta stagione, annullata la maledizione, ritorna una giovane normale, con capelli biondi e occhi castani.\nCirca sedici anni prima dell'inizio della serie, le Tre Streghe Antenate, nella speranza d'impossessarsi della Fiamma del Drago, distrussero Domino, congelandolo. Per aiutare a proteggere il suo mondo, Daphne consegu\u00ec il potere Sirenix e mand\u00f2 Bloom, allora neonata, sulla Terra, un pianeta talmente remoto e privo di magia che le Tre Streghe non sarebbero mai riuscite ad avvertire la presenza della piccola; tuttavia, le Antenate avevano in precedenza evocato una maledizione sul Sirenix e quando Daphne cerc\u00f2 di usarlo, il potere le si rivolt\u00f2 contro, rendendola uno spirito senza corpo. Dopo la distruzione di Domino, lo spirito di Daphne and\u00f2 a risiedere nel lago Roccaluce, dal quale pu\u00f2 uscire solo per breve tempo.\nNella prima stagione, Daphne contatta Bloom telepaticamente per la prima volta mentre le Winx sono a Torrenuvola per recuperare l'anello di Stella, rubato dalle Trix. Quando le Winx rimangono intrappolate nel fuoco, Daphne dice a Bloom come uscire e tornare ad Alfea. Poco tempo dopo, contatta Bloom in sogno chiedendole di raggiungerla. La ragazza comincia cos\u00ec a svolgere delle indagini e dopo aver scoperto di essere stata adottata, viene aiutata da Faragonda; la sua vera identit\u00e0, insieme a quello che fece Daphne per lei, le viene svelata dalle Trix prima che le rubino la Fiamma del Drago. Nel tentativo di recuperare i suoi poteri, Bloom si reca su Domino, dove incontra lo spirito di Daphne, che le dona la corona di Domino, tramite la quale la fata apprende pi\u00f9 cose relative alla distruzione del pianeta. Poco prima della battaglia finale contro le Trix, Daphne appare nuovamente a Bloom al lago Roccaluce, dicendole che la Fiamma del Drago non la lascer\u00e0 mai perch\u00e9 \u00e8 parte di lei, che \u00e8 a causa dei dubbi che ha avuto su se stessa che non \u00e8 stata in grado di usare i suoi poteri e che deve solo credere in se stessa per riuscire a usare le sue abilit\u00e0 magiche alla massima potenza: Daphne riesce cos\u00ec a dare alla sorella la fiducia necessaria per ritrovare la Fiamma del Drago nel suo cuore e distruggere le Trix. \nNel film \"Winx Club - Il segreto del regno perduto\", Daphne chiede a Bloom di trovare il Libro del Destino, che le riveler\u00e0 dove si trovano i loro genitori, e le dona la propria maschera per vedere com'era Domino prima di essere distrutto. Nella battaglia finale, aiuta Bloom e Sky nella lotta contro le Tre Streghe Antenate unendo i poteri con la sorella, la cui magia si stava indebolendo a causa dell'influsso negativo della Dimensione Obsidian. Sconfitte le streghe, saluta i genitori, ora liberi, e presenta loro Bloom, che credevano morta.\nNella quinta stagione, Bloom chiede a Daphne dove trovare il Libro Sirenix per ottenere il potere Sirenix, necessario per poter affrontare Tritannus sott'acqua. Daphne cerca inizialmente di dissuadere la sorella a causa della maledizione che le Antenate hanno posto sul Sirenix, ma alla fine le rivela che il libro si trova negli archivi magici di Alfea. Successivamente, Daphne viene catturata da Tritannus e dalle Trix, che la torturano per avere delle informazioni sul Sirenix. Quando Tritannus minaccia prima Oritel e Marion, poi Bloom, Daphne gli rivela che la sorgente del Sirenix si trova nel lago Roccaluce. Il mostro le ruba poi il Sirenix, donandone una versione oscura alle Trix, e la fata viene imprigionata nell'Oceano Infinito, alla base del Trono dell'Imperatore. Durante la prigionia, per\u00f2, Daphne riesce a contattare Bloom telepaticamente per avvertirla dei pericoli tutte le volte che Tritannus s'indebolisce e, di conseguenza, non riesce pi\u00f9 a tenere sigillati i poteri della ninfa. Alla sconfitta di Tritannus, Daphne viene liberata e Bloom esprime il desiderio di spezzare per sempre la maledizione del Sirenix: Daphne torna cos\u00ec un essere umano e si riunisce alla sua famiglia, abbandonando la maschera portata fino a quel momento.\nNella sesta stagione, Daphne prende confidenza con la sua nuova forma corporea e, con l'aiuto delle Winx, recupera i propri poteri Sirenix, che non riusciva a usare per la mancanza di fiducia in se stessa. Diventa la nuova insegnante di Storia della Magia ad Alfea e aiuta le Winx a indagare sul Legendarium, accompagnandole nella ricerca di Eldora, la Fata Madrina; inoltre, viene incoronata principessa ereditaria di Domino e comincia a uscire con Thoren, il cugino di Sky, con il quale si sposa alla fine della stagione.\nNella settima stagione, Daphne compare alla festa di inaugurazione del parco naturale di Alfea, alla presentazione degli animali fatati a Domino e, quando le Trix attaccano Alfea, combatte contro di loro insieme alle fate.\nDaphne \u00e8 la Fata Guardiana di Domino e la Fata/Ninfa Suprema di Magix. Pur non essendone pi\u00f9 la custode, Daphne \u00e8 in grado di utilizzare, proprio come Bloom, il potere della Fiamma del Drago, che si manifesta sotto forma di energia dorata, con la quale pu\u00f2 evocare dragoni, palle di fuoco, esplosioni di varia intensit\u00e0 e barriere magiche. Inoltre, pu\u00f2 avere accesso alla Guarigione Magica della Fiamma del Drago e, come Ninfa di Domino, \u00e8 l'unica a poter controllare la Bestia degli Abissi. Nello stato incorporeo, riesce a volare pur non essendo trasformata, \u00e8 in grado di teletrasportarsi e pu\u00f2 contattare Bloom telepaticamente o nei sogni; inoltre, quando si unisce magicamente alla sorella, ne aumenta proporzionalmente i poteri. \u00c8 l'unica fata, prima delle Winx, a ottenere il potere Sirenix: in questa trasformazione, attacca invocando il potere dei quattro elementi.\nEldora.\nVoce: Anna Cugini&lt;br&gt;\nEldora \u00e8 la Fata Madrina della Dimensione Magica. Un tempo studiava ad Alfea, dove divenne l'insegnante di Florimagia all'interno della serra del collegio. Successivamente abbandona Alfea e va a vivere in un cottage nella Foresta Fiorita di Gardenia, l'unico posto in cui cresce la Lanusia, il fiore preferito della fata. Qui incontra Selina, diventandone la Fata Madrina. Quindi diviene la custode della biblioteca di Alessandria d'Egitto, dove entra in possesso del Legendarium; parte poi per un viaggio intorno al mondo alla ricerca di un metodo per sigillare il libro per sempre, ma invano. Nella sesta stagione ottiene la magia Mythix insieme alle Winx, supportandole nella missione contro il Legendarium, fornendogli indizi e suggerimenti. Alla fine ritorna ad Alfea e riprende Selina come propria allieva.\nMavilla.\nVoce: ? &lt;br&gt;\n\u00c8 la direttrice di Alfea prima di Faragonda. Le Winx la conoscono quando vanno nel passato di Alfea grazie alle Pietre dei Ricordi. Si presenta come una donna anziana, sempre gioiosa e felice di condividere con tutti la sua passione, cio\u00e8 lavorare a maglia: Mavilla \u00e8 velocissima a realizzare patchwork, sciarpe, cappelli, calzini di lana e accessori vari ordinando ai suoi ferri magici (fluttuanti nel suo ufficio e continuamente in movimento) di eseguire i suoi lavori. Questo \u00e8 ovviamente il suo lato comico, da enfatizzare con espressioni e attitudini particolari.\nAmaryl.\nVoce: Milvia Bonacini , ? &lt;br&gt;\nAmaryl \u00e8 una studentessa di Alfea. \u00c8 indisponente e permalosa e possiede il potere delle stelle.\nStudentesse.\nAhisa, Alice, Alois, Anastacia, Carol, Claire, Eleanor, Emma, Evie, Francine, Francis, Kaie, Karina, Katy, Khadija, Kimmy, Kylie, Lavigne, Lin Poo, Lolina, Lory, Luna, Marzia, Miky, Ortensia, Priscilla, Rosemary, Sandra, Selene, Silicya, Trista.\nTorrenuvola.\nTorrenuvola \u00e8 uno dei tre college di Magix; qui le apprendiste streghe studiano per affinare i propri poteri. La torre \u00e8 in realt\u00e0 un essere vivente e al suo interno vi sono una sorta di flussi di energia, proprio come in un albero. Nel cuore oscuro di Torrenuvola si pu\u00f2 percepire la presenza delle Tre Streghe Antenate. Nel collegio inoltre c'\u00e8 una \"Dimensione di Detenzione\" per le studentesse pi\u00f9 negligenti.\nGriffin.\nVoce: Antonella Giannini&lt;br&gt;\nLa preside Griffin \u00e8 una strega molto potente che dirige la scuola di streghe di Torre Nuvola. Fu lei, insieme con gli altri due presidi delle scuole di Magix, a sconfiggere le Tre Streghe Antenate.\nNella prima stagione si presenta inizialmente come una strega perfida e intrattabile: quando le Winx si intrufolano a Torre Nuvola per riprendere l'anello di Stella rubato dalle Trix, questa le impaurisce con degli incantesimi che fanno prendere vita a dei ragni e insetti terrificanti come punizione per essere entrate nella scuola di nascosto. Nel corso della stagione si avvicina progressivamente alla causa delle fate, arrivando ad allearsi con Faragonda per sconfiggere le Trix che hanno preso il controllo di Torre Nuvola e mirano a impossessarsi dell'intera dimensione magica. Nell'ultima puntata lei e Faragonda sconfiggono Darcy e Stormy mentre Bloom combatte contro Icy.\nNella seconda stagione le Trix si intrufolano nella scuola sotto ordine di Lord Darkar per prendere un frammento del Codex; Griffin impone dunque misure di sicurezza speciali ma alla fine le tre streghe prendono il frammento.\nNella terza stagione si scopre che in passato \u00e8 stata alleata delle Antenate, poich\u00e9 affascinata dal loro potere oscuro, e ha addirittura lavorato a fianco di Valtor, prima di pentirsi e passare dalla parte della Compagnia della Luce. Nel corso della stagione assume un ruolo pi\u00f9 importante: dopo un faccia a faccia con Valtor al termine del quale lo stregone si impossessa di Torre Nuvola e rinchiude la preside nei sotterranei, Griffin aiuter\u00e0 le Winx in missione e contribuir\u00e0 a salvare Bloom tenendo occupato Valtor con una barriera magica. In seguito combatter\u00e0 insieme con Faragonda e Saladin contro lo stregone, prima di rendersi conto che esso \u00e8 in realt\u00e0 una semplice proiezione utilizzata per distrarli.\nNella quarta e quinta stagione non compare mai, tornando nella sesta stagione.\nLa preside Griffin l'unica a sapere come controllare la scuola di Torrenuvola. Conosce ogni incantesimo di magia e di magia nera e sa applicare anche l'arte della divinazione tramite delle sfere. Con Faragonda ha sempre avuto un rapporto di alleanza e rivalit\u00e0. \u00c8 in grado di respingere qualsiasi attacco.\nZarathustra.\nVoce: ?&lt;br&gt;\nZarathustra \u00e8 una delle insegnanti di Torrenuvola. \u00c8 la gemella di Ediltrude. Viene intrappolata nella prima stagione e scaraventata dalla finestra dalle Trix. Dopo la terza stagione non compare pi\u00f9.\nEdiltrude.\nVoce: ?&lt;br&gt;\nEdiltrude \u00e8 una delle insegnanti di Torrenuvola. \u00c8 la gemella di Zarathustra. Viene intrappolata nella prima stagione e scaraventata dalla finestra dalle Trix. Dopo la terza stagione non compare pi\u00f9.\nLucy.\nVoce: Milvia Bonacini , ? &lt;br&gt;\nLucy \u00e8 una studentessa di Torrenuvola ed \u00e8 la migliore amica di Mirta dall'infanzia; utilizza il potere degli insetti. Nella prima stagione ammira molto le Trix ed ambisce un giorno di far parte del gruppo. Lucy partecipa al concorso \"Miss Magix\", ma non essendo molto carina, chiede un incantesimo alle Trix per vincere; tuttavia, le tre mirano a giocarle un brutto tiro, ridicolizzandola sul palco. Nella seconda stagione Lucy inizialmente ignorer\u00e0 Mirta, ma alla fine riusciranno a chiarirsi sul fatto che nonostante adesso una \u00e8 una fata e l'altra strega, possono comunque rimanere buone amiche. In tale occasione Lucy rivela a Mirta che adesso il suo idolo non sono pi\u00f9 le Trix, bens\u00ec Griffin.\nFonterossa.\nFonterossa \u00e8 uno dei tre college di Magix; qui specialisti e maghi studiano per diventare abili guerrieri. Dopo essere stata rasa al suolo dall'Armata Oscura al termine della prima stagione, subir\u00e0 una totale trasformazione nella seconda.\nSaladin.\nVoce: Oliviero Dinelli&lt;br&gt;\nSaladin \u00e8 il preside del college. \u00c8 un anziano ed \u00e8 imparentato con Helia, uno degli specialisti, \u00e8 un esperto mago guerriero ed \u00e8 in buoni rapporti con Faragonda cos\u00ec come Griffin. \u00c8 stato, molto tempo addietro, parte della cosiddetta \"Compagnia della Luce\" insieme a Faragonda, Griffin, Hagen, Oritel e Marion, gruppo col quale sconfisse le Tre Streghe Antenate. Rispetto agli altri due Presidi, Saladin si \u00e8 tenuto un po' indietro nella battaglia contro Lord Darkar, infatti al suo posto insieme a Griffin e Faragonda, manda Codatorta.\nSaladin non dimostra di temere Valtor; infatti nella terza stagione, al contrario di Alfea e Torrenuvola, Fonterossa non ha nessuna barriera magica protettiva. Saladin \u00e8 un esperto combattente, sa trasformare il suo potentissimo bastone magico in corde dorate con cui lega i piedi agli avversari in battaglia, per poi farli cadere.\n\u00c8 sempre informato su ci\u00f2 che succede negli altri mondi, ed \u00e8 anche bravo negli enigmi, tant'\u00e8 che il codice nascosto a Fonte Rossa era ben protetto da enigmi, che Winx e le Trix scoprono per caso. La sua magia \u00e8 molto potente: infatti nella prima stagione riesce con un solo incantesimo a far scomparire i mostri d'ombra da Fonte Rossa. Con i suoi studenti ha sempre un rapporto tranquillo-severo ed \u00e8 il nonno di Helia. Nella quarta stagione non compare proprio come la Preside Griffin. Nella quinta stagione compare solo nelle cerimonie fra Alfea e Fonte Rossa.\nSaladin \u00e8 molto potente e grazie alla magia del suo bastone \u00e8 in grado di fare cose che altri maghi, streghe e fate non sono in grado fare. Helia per\u00f2 stranamente non ha ereditato i suoi poteri magici. \u00c8 in grado di teletrasportarsi.\nCodatorta.\nVoce: Fabrizio Temperini , ? &lt;br&gt;\nCodatorta \u00e8 un insegnante di Fonterossa. \u00c8 un abile guerriero e spesso \u00e8 intervenuto personalmente nelle battaglie degli Specialisti. \u00c8 stato, da giovane, un templare al Monastero di Roccaluce.\nJared.\nVoce: Alessio De Filippis&lt;br&gt;\nJared \u00e8 uno specialista che studia a Fonterossa. Nella seconda stagione prende una forte cotta per Musa, ma pur essendo carino e gentile, la giovane fata lo rifiuta, poich\u00e9 ama Riven. Alla fine della seconda stagione diventa il fidanzato di Alice, una fata che studia ad Alfea.\nRoccaluce.\nRoccaluce \u00e8 un magico lago di Magix, ubicato al centro del pianeta, tra la Palude di Melmamora e la Foresta di Selvafosca. \u00c8 il regno delle piccole fate alghine, creature acquatiche che vivono all'interno di piccole bolle d'acqua, sulla riva del lago. Roccaluce \u00e8 inoltre il posto in cui risiede il fantasma di Daphne nelle prime cinque stagioni e nelle cui profondit\u00e0 c'\u00e8 la sorgente dell'antico potere Sirenix. Infine, a Roccaluce c'\u00e8 anche un grande monastero, guidato dal Signore di Roccaluce e dai cavalieri templari.\nAlgae.\nVoce: Ludovica Marineo&lt;br&gt;\nAlgae \u00e8 la regina delle fate alghine. Nella prima stagione dona a Flora la pianta di Xylith, per ringraziarla di aver salvato Lusiz.\nLusiz.\nVoce: Alessia La Monica&lt;br&gt;\nLusiz \u00e8 una fata alghina. Nella prima stagione, persasi sulla superficie di un mostro-isola, per colpa del Salice Rosso, \u00e8 salvata dalle Winx.\nMitriel.\nVoce: Micaela Incitti&lt;br&gt;\nMitriel \u00e8 una fata alghina.\nFaitz.\nVoce: Barbara Pitotti&lt;br&gt;\nFaitz \u00e8 una fata alghina.\nSignore di Roccaluce.\nVoce: ? &lt;br&gt;\n\u00c8 il Signore che guida i cavalieri templari del monastero di Roccaluce ed insegna un'antica arte marziale chiamata \"Wu-Gong\". I cavalieri templari sono responsabili dei criminali prigionieri di Magix, i quali, nel monastero, intraprendono un percorso di purificazione.\nDownland.\nDownland \u00e8 un regno sotterraneo di Magix ed \u00e8 ubicato nei pressi del castello sotterraneo di Lord Darkar.\nEnervus.\nVoce: ? &lt;br&gt;\nEnervus il re di Downland ed il padre di Amentia.\nQuoeda.\nVoce: Daniela Debolini &lt;br&gt;\nQuoeda \u00e8 la regina di Downland e la madre di Amentia.\nAmentia.\nVoce: Alessia La Monica&lt;br&gt;\nAmentia \u00e8 la principessa di Downland. \u00c8 un'amante della perfezione, capricciosa e viziata, praticante delle arti marziali. Nella seconda stagione, la prima volta che incontra le Winx e gli Specialisti, si innamora follemente di Brandon, ma questo la respinge poich\u00e9 ama Stella. Allorch\u00e9 Amentia minaccia di tenere Stella prigioniera, la quale rischiava di morire a causa della mancanza di luce solare, cos\u00ec Brandon, per salvarle la vita, accettare di prenderla in moglie. La missione di salvataggio messa in atto da Bloom, Stella, Aisha e Sky ha successo e Brandon \u00e8 liberato; Amentia, invece, si innamora del suo paggio Sponsus, grazie ad un incantesimo di Amore e, alla fine, sceglie di convolare a nozze con Sponsus. Successivamente, accetta la richiesta delle Winx e degli Specialisti di lottare contro i mostri d'ombra di Lord Darkar con l'armata di Downland, dopo aver perso la sfida di arti marziali con Sky e Brandon.\nSponsus.\nVoce: Alberto Bognanni &lt;br&gt;\nSponsus \u00e8, inizialmente, un servo di Amentia, innamorato da sempre di quest'ultima. Nella seconda stagione, dopo che Amentia s'innamora di Sponsus tramite un incantesimo di Amore, convolano a nozze.\nAbrupto.\nVoce: ? &lt;br&gt;\nAbrupto \u00e8 il fratello di Amentia e ha trattenuto Stella a restare con la sorella. Appare nella seconda stagione e poi non appare pi\u00f9.\nGargantua.\nVoce: ? &lt;br&gt;\n\u00c8 l'amica di Abrupto e Amentia si ingelosisce di lei.\nGraynor.\nGraynor \u00e8 un regno antico ubicato a Magix.\nAnziana Ancestrale della Natura.\nVoce: ? &lt;br&gt;\nL'Anziana Ancestrale \u00e8 la signora di Graynor ed \u00e8 la personificazione della Natura. Nella quinta stagione dona alle Winx il potere con cui riusciranno ad aprire il Libro Sirenix ed iniziare la ricerca del potere Sirenix, dopo che le fate salvano la Creatura dal Manto Arcobaleno.\nCreatura dal Manto Arcobaleno.\nVoce: ? &lt;br&gt;\nLa Creatura dal Manto Arcobaleno \u00e8 una creatura che, apparentemente, \u00e8 un semplice cavallo ma, dinnanzi a chi lo soccorre, mostra il manto color arcobaleno. Nella quinta stagione le Winx salvano la creatura dall'attacco del Trix.\nTerra.\nLa Terra \u00e8 il terzo pianeta del Sistema Solare ed \u00e8 ubicata nella Via Lattea; \u00e8 abitata da comuni esseri umani ed \u00e8 isolata dalla Dimensione Magica. Gardenia \u00e8 una citt\u00e0 che si trova negli Stati Uniti d'America, ed \u00e8 anche la citt\u00e0 in cui \u00e8 cresciuta Bloom e in cui \u00e8 nata e cresciuta Roxy, prima di trasferirsi entrambe ad Alfea.\nMike.\nVoce: Roberto Certom\u00e0&lt;br&gt;\nMike \u00e8 il padre adottivo di Bloom ed \u00e8 un pompiere. Circa 16 anni prima dall'inizio della prima stagione, placando l'incendio di un edificio, avvist\u00f2 una bambina avvolta dalle fiamme che gli sorrideva: la piccola era Bloom, salvata da Mike e adottata insieme a Vanessa.\nVanessa.\nVoce: Barbara De Bortoli&lt;br&gt;\nVanessa \u00e8 la madre adottiva di Bloom ed \u00e8 la proprietaria di un negozio di piante e fiori a Gardenia. Circa 16 anni prima dall'inizio della prima stagione, adott\u00f2 la piccola Bloom insieme a Mike.\nMitzi.\nVoce: Monica Vulcano&lt;br&gt;\nMitzi \u00e8 la rivale giurata di Bloom. Nella prima stagione \u00e8 una coetanea di Bloom, proviene da un'agiata famiglia di Gardenia ed abita accanto alla giovane fata. Mitzi studia al liceo di Bloom, \u00e8 arrogante ed egocentrica, prova un grande odio Bloom e per le altre Winx, ma in realt\u00e0 sembra esserne gelosa. Nella quarta stagione prende una grande cotta per Brandon, proclamando battaglia a Stella e cercando di portarglielo via; ci\u00f2 provoca un po' di problemi tra i giovani fidanzati, ma alla fine risolveranno la situazione. Mitzi, gelosa, insieme alle migliori amiche Sally e Darma, si allea con gli Stregoni del Cerchio Nero, diventando una fata con poteri oscuri, portando caos in citt\u00e0 e infangando il nome delle fate, ma \u00e8 presto sconfitta dalle Winx, le quali riportano normale la ragazza. Mitzi ha una sorella minore chiamata Macy.\nSally.\nVoce: Eleonora Reti&lt;br&gt;\nSally \u00e8 una delle migliori amiche di Mitzi insieme a Darma. Nella quarta stagione si allea con gli Stregoni del Cerchio Nero insieme a Mitzi e Sarma, diventando una fata dai poteri oscuri, ma \u00e8 presto battuta dalle Winx, le quali riportano normale la ragazza.\nDharma.\nVoce: Alessia Amendola&lt;br&gt;\nDharma \u00e8 una delle migliori amiche di Mitzi insieme a Sally. Nella quarta stagione si allea con gli Stregoni del Cerchio Nero insieme a Mitzi e Sally, diventando una fata dai poteri oscuri, ma \u00e8 presto battuta dalle Winx, le quali riportano normale la ragazza.\nMacy.\nVoce: Francesca Rinaldi&lt;br&gt;\nMacy \u00e8 la sorella minore di Mitzi. \u00c8 una graziosa bambina amante della natura. Nella quinta stagione \u00e8 attaccata dalle Trix, le quali cercano di rubarle una pianta magica chiamata \"Lilo\", ma \u00e8 salvata da Flora e dalle altre Winx.\nKlaus.\nVoce: Claudio Moneta&lt;br&gt;\nKlaus \u00e8 il padre di Roxy. \u00c8 un padre prottettivo, ma un po' testardo. Nella quarta stagione gestisce il \"Frutti Music Bar\", un locale sulla spiaggia a Gardenia, dove lavora anche Roxy e per un breve periodo anche gli Specialisti e Nabu (tranne Timmy). Non ricorda niente dell'amata moglie Morgana, per via di un incantesimo degli Stregoni del Cerchio Nero, rotto poi proprio da essa.\nAndy.\nVoce: Gianluca Crisafi&lt;br&gt;\nAndy \u00e8 stato il fidanzato di Bloom al liceo sulla Terra. Nella quarta stagione incontra la giovane fata dopo molto tempo, accorgendosi di provare tuttora qualcosa per lei e provocando un po' di gelosia da parte di Sky. \u00c8 il vocalista ed il chitarrista della band che compone insieme ai migliori amici, Mark e Rio, con i quali si esibisce al \"Frutti Music Bar\".\nMark.\nVoce: Edoardo Stoppacciaro&lt;br&gt;\nMark \u00e8 uno dei migliori amici di Andy insieme a Rio. \u00c8 il chitarrista della band che compone con Andy e Rio, esibendosi al \"Frutti Music Bar\". Prova qualcosa per Stella provocando la gelosia di Brandon.\nRio.\nVoce: Davide Albano&lt;br&gt;\nRio \u00e8 uno dei migliori amici di Andy insieme a Mark. \u00c8 il batterista della band che compone con Andy e Mark, esibendosi al \"Frutti Music Bar\". Prova qualcosa per Tecna.\nJason Queen.\nVoce: Riccardo Niseem Onorato&lt;br&gt;\nJason Queen \u00e8 un grande produttore discografico di Gardenia. Nella quarta stagione scopre casualmente il talento di Musa, dopo che quest'ultima si stava esibendo al \"Frutti Music Bar\", proponendole un contratto discografico e promettendole di renderla una star. Jason instaura un bel rapporto con Musa, tale che la giovane fata s'invaghisce dell'uomo e rompe con Riven; tuttavia, quando Musa riceve l'invito al matrimonio di Jason con la propria fidanzata, la ragazza resta malissimo, ma accetta comunque di esibirsi per Jason.\nT\u00edr na n\u00d3g.\nT\u00edr na n\u00d3g \u00e8 il regno delle fate terrestri, al quale \u00e8 possibile accedervi solo tramite il \"Cerchio Bianco\", posseduto da Roxy. \u00c8 una piccola isola al largo della costa dell'Irlanda e non \u00e8 riportata su mappe n\u00e9 su cartine geografiche. \u00c8 ispirata all'omonima isola della mitologia irlandese. Le fate terrestri, ispirate alle fate classiche della mitologia europea, vivono sulla Terra ed erano state rinchiuse per molto tempo dagli Stregoni del Cerchio Nero nel proprio regno. Le Winx riescono a liberarle e a persuaderle dall'intento di vendicarsi del genere umano, responsabile di averle scordate e, di conseguenza, indebolite. Alla fine, la magia sulla Terra \u00e8 restaurata ed il regno delle fate terrestri ritorna a vivere.\nMorgana.\nVoce: Alessandra Cassioli , Francesca Rinaldi &lt;br&gt;\nMorgana \u00e8 la regina delle fate terrestri ed \u00e8 la madre di Roxy. Nella quarta stagione \u00e8 intenzionata ad annientare gli esseri umani per vendicarsi del fatto che questi avevano smesso di credere nelle fate, cos\u00ec da renderle facile bersaglio dei cacciatori di fate. Ben presto, grazie a Roxy e alle Winx, si redime e, assieme a queste ultime, lotta contro gli stregoni. Al termine della stagione promuover\u00e0 Nebula come nuova regina delle fate e ritorner\u00e0 a vivere a Gardenia col marito Klaus, restituendogli i ricordi che gli erano stati precedentemente rubati. Il personaggio di Morgana \u00e8 ispirato all'omonima fata della mitologia celtica.\nNebula.\nVoce: Valentina Mari , Rachele Paolelli &lt;br&gt;\nNebula, prima della reclusione delle fate terrestri da parte dei cacciatori di fate, era la Fata Maggiore della Pace; il tempo di prigionia trascorso all'interno del proprio regno, per\u00f2, le inasprirono il cuore di odio, cos\u00ec da renderla la Fata Maggiore della Guerra. \u00c8 tra le fate terrestri pi\u00f9 potenti e crudeli. Nella quarta stagione, quando Morgana annuncia di risparmiare l'umanit\u00e0, Nebula non \u00e8 d'accordo e, pur di conseguire il proprio intento di vendetta, non esita a rubare la corona a Morgana, lottando contro le Winx e gli Specialisti. Al termine della stagione, Nebula si pente e batte gli stregoni insieme alle Winx, ritornando di fatto ad essere la Fata della Pace. \u00c8 promossa da Morgana come nuova regina delle fate terrestri, dopo l'abdicazione di quest'ultima, nell'attesa che Roxy cresca e sia pronta a salire al trono. Successivamente agli eventi della quarta stagione, tramuta il castello di T\u00edr na n\u00d3g in un'accademia per fate. Nella sesta stagione narra alle Winx e a Eldora la storia delle bacchette Mythix e gliele mostra.\nDiana.\nVoce: Rachele Paolelli &lt;br&gt;\nDiana \u00e8 la Fata Maggiore della Natura; \u00e8 la regina delle fate amazzoni e regna nella Foresta Amazzonica. Nella quarta stagione, intenzionata ad annientare l'umanit\u00e0, tramuta la Terra in una giungla, cercando di vendicarsi degli esseri umani, rei di aver abbattuto la natura. La sorgente del proprio potere e della propria vita \u00e8 il \"Sacro Germoglio\", salvato dalle Winx, le quali riescono a convincerla che esistono anche uomini e donne buoni e amanti della natura, portandola dalla propria parte.\nAurora.\nVoce: Angela Brusa &lt;br&gt;\nAurora \u00e8 la Fata Maggiore del Nord; \u00e8 la regina delle fate artiche e regna nella gelida terra del Nord. Nella quarta stagione, intenzionata ad annientare l'umanit\u00e0, attacca la Terra tramutandola in una gelida landa, proprio come una specie di era glaciale. Il posto in cui vive \u00e8 la \"Torre Gelata\". La sorgente del proprio potere e della propria vita \u00e8 il \"Blizzard\", pu\u00f2 essere toccato solo da chi possiede il cuore pi\u00f9 gelido ed \u00e8 in grado di congelare l'intero universo. Alla fine, dopo che le fate terrestri perdono la sfida con le Winx, si redime e passa dalla parte di queste ultime.\nSibylla.\nVoce: ? &lt;br&gt;\nSibylla \u00e8 la Fata Maggiore della Giustizia; \u00e8 la regina delle fate agresti e regna sui Monti Sibillini, nelle Marche, in Italia. \u00c8 una fata veggente ed essendo la Fata della Giustizia, \u00e8 la pi\u00f9 neutrale tra le fate terrestri. Nella quarta stagione protegge i cacciatori di fate dalla furia di Morgana e delle fate guerriere, quando questi bluffano di redimersi e di arrendersi, nell'attesa di un giudizio idoneo. Il personaggio di Sibylla \u00e8 ispirato alla Sibilla Appenninica della mitologia greca e romana.\nDomino.\nDomino \u00e8 il pianeta originario di Daphne e Bloom. La leggenda racconta che il pianeta fu scelto come propria dimora dal Grande Drago; il regno godette di un grande periodo di ricchezza, pace e felicit\u00e0 fino all'arrivo delle Tre Streghe Antenate, le quali, cercando di impossessarsi della Fiamma del Drago racchiusa dentro a Bloom, attaccarono il pianeta, rendendolo una gelata landa deserta. Il pianeta \u00e8 riportato al suo antico splendore nel primo film \"Il segreto del regno perduto\", proprio da Bloom, supportata da Sky, gli altri Specialisti, le altre Winx, il fantasma di Daphne.\nOritel.\nVoce: Luca Graziani , Marco Bassetti , Francesco Prando &lt;br&gt;\nOritel \u00e8 il re di Domino ed il padre di Daphne e Bloom. \u00c8 un potente mago guerriero che combatte brandendo una spada incantata. Ha fatto parte del team leggendario \"Compagnia della Luce\".\nMarion.\nVoce: Rachele Paolelli , Claudia Razzi &lt;br&gt;\nMarion \u00e8 la regina di Domino e la madre di Daphne e Bloom. \u00c8 una fata con poteri curativi. \u00c8 stata un membro del team leggendario \"Compagnia della Luce\".\nLord Bartebly.\nVoce: Gabriele Lavia&lt;br&gt;\nLord Bartebly era lo scrivano del re; appare, con l'aspetto di un fantasma, nel primo film.\nSolaria.\nSolaria \u00e8 il pianeta originario di Stella ed \u00e8 il regno del Sole e della Luna. \u00c8 il pianeta pi\u00f9 luminoso della Dimensione Magica; qui il tempo atmosferico \u00e8 sempre soleggiato e sereno e non piove mai. Nel palazzo reale di Solaria \u00e8 custodito il \"Secondo Sole\" del pianeta, sorgente di vita dei sovrani del regno.\nRadius.\nVoce: Fabrizio Temperini , Pasquale Anselmo &lt;br&gt;\nRadius \u00e8 il re di Solaria ed il padre di Stella. \u00c8 il mago del Sole, un po' burbero e irascibile, ma di buon cuore ed ama profondamente la propria figlia. \u00c8 divorziato da Luna. Nella terza stagione \u00e8 fidanzato con Cassandra, dalla quale \u00e8 soggiogato fino a ripudiare e allontanare da lui l'amata figlia Stella; ma alla fine, \u00e8 Stella a liberarlo dall'influsso di Cassandra, proprio quando \u00e8 sul punto di convolare a nozze, esiliandola da Solaria. Nella quinta stagione, grazie al desiderio Sirenix di Stella, inizier\u00e0 ad andare d'accordo con Luna, pur non ritornandoci insieme.\nLuna.\nVoce: Ilaria Giorgino&lt;br&gt;\nLuna \u00e8 la regina di Solaria e la madre di Stella. \u00c8 la fata della Luna, \u00e8 molto premurosa. \u00c8 divorziata da Radius, rinunciando al titolo di regina. Nella quinta stagione, grazie al desiderio Sirenix di Stella, inizier\u00e0 ad andare d'accordo con Radius, pur non ritornandoci insieme.\nNova.\nVoce: Monica Ward&lt;br&gt;\nNova \u00e8 una buona amica di Stella ed \u00e8 la fata pi\u00f9 informata di Solaria. Nella terza stagione inizia a studiare ad Alfea, incontrando Stella e informandola sul matrimonio tra Radius e Cassandra.\nLumenia.\nLumenia \u00e8 la stella che illumina Solaria.\nDorana.\nVoce: Daniela Abbruzzese&lt;br&gt;\nDorana \u00e8 la regina delle Lumen di Lumenia e signora di tutte le stelle. Nell'ottava, essendo venuta a sapere della minaccia di Valtor invia Twinkly ad Alfea per chiedere aiuto alle Winx.\nTwinkly.\nVoce: Giulia Tarquini&lt;br&gt;\nTwinkly \u00e8 la messaggera di Lumenia. \u00c8 lei a recapitare la richiesta d'aiuto alle Winx, con le quali stringer\u00e0 amicizia. \u00c8 ottimista e grintosa, infatti non ha paura di affrontare avversari molto pi\u00f9 grossi e cattivi di lei.\nArgen.\nVoce: Paolo De Santis&lt;br&gt;\nArgen \u00e8 il fratello di Dorana. \u00c8 stato lui a far ritornare in vita Valtor, perch\u00e9 era insoddisfatto e accecato dalla rabbia, quindi lo richiam\u00f2 e da allora si fece chiamare Obscurum, diventando alleato di Valtor. Pi\u00f9 avanti, grazie all'affetto da parte di Dorana, Obscurum ritorna ad essere Argen, pentendosi amaramente, e, insieme alla sorella, diviene sovrano di Lumenia. \nStella dei Desideri.\nVoce: Lucrezia Marricchi&lt;br&gt;\nLa stella dei desideri \u00e8 la stella cometa pi\u00f9 grande dell'intero universo magico ed esprime il desiderio di chi riesce a impadronirsene ed \u00e8 formata dallo Sparx, la potente scintilla che ha creato l'universo magico e che ha generato i poteri delle fate e quelli delle streghe. Le Trix, liberate da Valtor dal limbo in cui le Winx le hanno rinchiuse, tentano di catturare la stella dei desideri, ma la cometa si scompone dividendosi nelle sette stelle primarie.\nLynphea.\nLynphea \u00e8 il pianeta originario di Flora ed \u00e8 regno della Natura. Qui gli abitanti del pianeta vivono in profondo contatto con la natura; siccome \u00e8 percosso da forti correnti d'aria, per volare la gente utilizza delle gigantesche coccinelle che nella terza stagione le Winx utilizzeranno per raggiungere il Salice Piangente.\nRodols.\nVoce: ? &lt;br&gt;\nRodols \u00e8 il padre di Flora. \u00c8 saggio e riflessivo. Insieme ad Alyssa, possiede una propria serra magica. \u00c8 un esperto di arte erboristica.\nAlyssa.\nVoce: Rachele Paolelli&lt;br&gt;\nAlyssa \u00e8 la madre di Flora. \u00c8 molto premurosa e riflessiva. Insieme a Rodols, possiede una propria serra magica. \u00c8 un'esperta di giardinaggio.\nMiele.\nVoce: Benedetta Gravina , Gaia Bolognesi &lt;br&gt;\nMiele \u00e8 la sorella minore di Flora. \u00c8 una piccola fata audace e responsabile, nonostante la giovane et\u00e0. Nella terza stagione accompagna le Winx dall'anziana di Lynphea e dal Salice Piangente ma, attaccata dalle Trix, precipita in acque avvelenate ed \u00e8 salvata da Flora, la quale raggiunge il livello Enchantix. Nella sesta stagione \u00e8 cresciuta e studia al college di Lynphea per affinare i propri poteri di fata che, proprio come la sorella, provengono dalla natura; possiede il potere di modificare lo stato d'animo di piante e fiori. Successivamente \u00e8 attaccata dai Treant, ma soccorsa da Flora, la quale ottiene il potere Bloomix. Nella settima stagione salva le Winx da dei funghi cattivi con i semi di orchidea magica che ha dato Rodols a Flora. Invece, nell'ottava stagione, si arrabbia con sua sorella Flora perch\u00e9 la fata della natura la tratta come una bambina e, vittima di un incantesimo di Darcy, si addormenta e la Trix prende le sue sembianze.\nAnziana Lynphea.\nVoce: Ludovica Marineo&lt;br&gt;\nL'anziana di Lynphea \u00e8 una creatura a met\u00e0 tra una pianta ed essere umano ed \u00e8 l'anziana pi\u00f9 saggia del pianeta. Nella terza stagione rivela le Winx il metodo per far ritornare normale Faragonda, la quale era stata tramutata in un albero da un incantesimo di Valtor.\nKrystal.\nVoce: Francesca Rinaldi&lt;br&gt;\nKrystal \u00e8 la principessa di Lynphea; \u00e8 una fata affabile e socievole e possiede dei poteri curativi. \u00c8 inoltre una buona amica di Helia fin dall'infanzia. Nella quinta stagione inizia a studiare ad Alfea, intromettendosi tra Flora ed Helia, avendo una piccola cotta per il giovane. Alla fine, resasi conto del fatto che Helia ami soltanto Flora, chiede perdono a quest'ultima e si fa da parte.\nTerra.\nInterprete: Eliot Salt&lt;br&gt;\n\u00c8 la cugina di Flora e appare nella serie \"Fate - The Winx Saga\" per la prima volta. Terra \u00e8 in grado di controllare la natura e fa parte della Winx suite insieme a Musa, Aisha, Bloom e Stella.\nSam.\nInterprete: Jacob Dudman&lt;br&gt;\n\u00c8 il cugino di Flora e fratello di Terra, appare nella serie \"Fate - The Winx Saga\" per la prima volta. Fa parte delle fate della natura e pu\u00f2 attraversare qualsiasi elemento naturale.\nZenith.\nZenith \u00e8 il pianeta originario di Tecna ed \u00e8 il regno della Tecnologia. \u00c8 il pianeta pi\u00f9 all'avanguardia e tecnologicamente avanzato della Dimensione Magica. Il clima gelido del pianeta permette alla tecnologia e ai \"Tecno-Droidi\", piccoli robot che sorvegliano il palazzo reale, di lavorare correttamente.\nElectronio.\nVoce: Vittorio Guerrieri&lt;br&gt;\nElectronio \u00e8 il padre di Tecna. \u00c8 riflessivo e ponderato e, proprio come Tecna, \u00e8 attaccato alla tecnologia. Nella sesta stagione pensa che Timmy non possa essere il fidanzato ideale per la propria figlia e pone ad una prova il ragazzo, il quale supera, cos\u00ec che, alla fine, conclude che \u00e8 adatto per Tecna.\nMagnetia.\nVoce: Ilaria Giorgino&lt;br&gt;\nMagnetia \u00e8 la madre di Tecna. \u00c8 affabile e posata e, proprio come Tecna, \u00e8 attaccata alla tecnologia. Nella sesta stagione accetta gioiosamente Timmy come fidanzato di Tecna.\nCryos.\nVoce: ? &lt;br&gt;\nCryos \u00e8 il re di Zenith; \u00e8 un mago che agisce sempre nel metodo pi\u00f9 razionale e logico possibile. Nella quinta stagione Tecna persuade Cryos affinch\u00e9 ragioni pensando, non solo con la mente, ma anche ascoltando il cuore.\nMelody.\nMelody \u00e8 il pianeta originario di Musa ed \u00e8 il regno della Musica. Gli abitanti del pianeta possiedono un grande attaccamento alla musica. Il pianeta \u00e8 mantenuto in equilibrio dal canto dei balene magiche, chiamate Balene del Canto, le quali, una volta all'anno, salgono in superficie presso il \"Molo del Canto\".\nHo-B\u00f2e.\nVoce: Lucio Saccone , Fabrizio Temperini &lt;br&gt;\nHo-Bo\u00e8 \u00e8 il padre di Musa; da giovane \u00e8 stato un abile pianista. \u00c8 un padre amorevole, ma restio e testardo. Nella seconda stagione cerca di impedire a Musa di intraprendere la carriera musicale, temendo che possa finire come la madre e, inoltre, non riesce ad accettare Riven. Alla fine, Musa riuscir\u00e0 a persuaderlo mostrandogli che la propria passione per il canto e la musica \u00e8 pi\u00f9 forte di qualsiasi altra cosa. Infine, Riven guadagner\u00e0 la stima dell'uomo.\nWa-Nin.\nVoce: Chiara Gioncardi , ? &lt;br&gt;\nWa-Nin \u00e8 la madre di Musa; da giovane \u00e8 stata una cantante di grande successo. Per via di una grave malattia, che non ha potuto curare a causa della mancanza di soldi che ricavava dal lavoro di cantante, \u00e8 morta quando Musa era una bambina; il poco guadagno della madre \u00e8 proprio il motivo per cui il padre di Musa non voleva che intraprendesse questa carriera. La madre amava il canto e la musica proprio come la figlia.\nGalatea.\nVoce: Francesca Manicone&lt;br&gt;\nGalatea \u00e8 la principessa di Melody; \u00e8 una giovane fata molto gentile e generosa e possiede il potere del suono e della musica. Nella terza stagione inizia a studiare ad Alfea, incontrando Musa e diventandone buona amica. Successivamente Galatea \u00e8 attaccata dalle Trix, ma \u00e8 salvata proprio da Musa, la quale raggiunge il livello Enchantix e rid\u00e0 le ali a Galatea, precedentemente distrutte dalle tre streghe. Nell'ottava stagione organizza una gara di ballo con la quinta stella primaria che cercavano le Winx per ricomporre la stella dei desideri come premio.\nDiletta.\nVoce: Rachele Paolelli&lt;br&gt;\nDiletta \u00e8 la preside del \"Golden Auditorium\", il pi\u00f9 prestigioso college di musica di Melody e della Dimensione Magica. \u00c8 un'affabile fata e buona amica di Daphne.\nAndros.\nAndros \u00e8 il pianeta originario di Aisha e Nabu ed \u00e8 il regno dell'Oceano. Il pianeta \u00e8 ricoperto al 90% d'acqua; dall'oceano di Andros \u00e8 possibile accedere agli altri oceani della Dimensione Magica e al portale della Dimensione Omega, sorvegliata da creature acquatiche. Il pianeta Andros \u00e8 suddiviso in regno terrestre, dove vivono fate e maghi, governato dal re Teredor e dalla regina Niobe, genitori di Aisha e in regno acquatico, dove vivono tritoni e sirene, governato dal re Nettuno e dalla regina Ligea, genitori di Tressa, Nereus e Tritannus. L'oceano di Andros \u00e8 illuminato dalla stella Gorgol.\nTeredor.\nVoce: ? , Fabrizio Temperini &lt;br&gt;\nTeredor \u00e8 il re delle terre di Andros ed il padre di Aisha. \u00c8 un mago protettivo e audace. \u00c8 il fratello di Nettuno.\nNiobe.\nVoce: Ludovica Marineo , Daniela Abbruzzese &lt;br&gt;\nNiobe \u00e8 la regina delle terre di Andros e la madre di Aisha. \u00c8 una fata gentile ed affabile.\nTeboc.\nVoce: ? &lt;br&gt;\nTeboc \u00e8 un anziano mago di Andros; \u00e8 uno dei creatori del Portale Omega di Andros.\nLigea.\nVoce: Antonella Rinaldi , Daniela Abbruzzese &lt;br&gt;\nLigea \u00e8 la regina dell'oceano di Andros e la madre di Tressa, Nereus e Tritannus. \u00c8 una sirena di buon cuore. Nella terza stagione Aisha rinuncia a riavere la propria vista per guarire Ligea, raggiungendo cos\u00ec il livello Enchantix. Nella quinta stagione \u00e8 tramutata in un mutante da Tritannus, ma alla fine ritorner\u00e0 normale.\nNettuno.\nVoce: Pierluigi Astore&lt;br&gt;\nNettuno \u00e8 il re dell'oceano di Andros ed il padre di Tressa, Nereus e Tritannus. \u00c8 un tritone prode e temerario. \u00c8 il fratello di Teredor. Nella quinta stagione incorona come suo successore il figlio Nereus, provocando cos\u00ec l'ira di Tritannus, il quale lo tramuta in un mutante. Alla fine ritorner\u00e0 normale.\nTressa.\nVoce: Alberta Viti , Eleonora Reti &lt;br&gt;\nTressa \u00e8 la principessa dell'oceano di Andros. \u00c8 la sorella di Tritannus e Nereus. \u00c8 una sirena un po' insicura e timida, ma anche audace ed altruista. Nella terza stagione partecipa con le Winx alla liberazione degli abitanti acquatici dalla minaccia di Valtor e le sirene mutanti che alla fine torneranno normali. Nella quinta stagione verr\u00e0 trasformata in un mutante da Tritannus ma alla fine ritorner\u00e0 normale.\nNereus.\nVoce: Marco Vivio&lt;br&gt;\nNereus \u00e8 il principe ereditario dell'oceano di Andros. \u00c8 il gemello di Tritannus ed il fratello di Tressa. \u00c8 un tritone altruista ed eroico. Nella quinta stagione \u00e8 incoronato dal padre Nettuno come prossimo re, provocando l'ira di Tritannus, il quale lo tramuta in un mutante. Alla fine ritorner\u00e0 normale.\nCreature dell'oceano.\nTalassia, Kalia, Nesia, Coralia, Amarea.\nEraklyon.\nEraklyon \u00e8 il pianeta originario di Sky e Brandon. \u00c8 uno dei regni pi\u00f9 antichi della Dimensione Magica.\nErendor.\nVoce: ? , Alessandro Budroni , Paolo Marchese &lt;br&gt;\nErendor \u00e8 il re di Eraklyon ed il padre di Sky. \u00c8 burbero, severo e irritabile. Nel film \"Magica Avventura\" apprendiamo che era grande amico di Oritel, padre di Bloom, ma per degli equivoci, nacque dell'astio tra i regni; alla fine Bloom e Sky risolvono la situazione e Oritel ed Erendor si chiariscono.\nSamara.\nVoce: Ludovica Marineo , ? &lt;br&gt;\nSamara \u00e8 la regina di Eraklyon e la madre di Sky. \u00c8 pi\u00f9 clemente con Sky rispetto al marito.\nPatchamen.\nVoce: ? &lt;br&gt;\nI Patchamen sono un gruppo di guerrieri esperti nelle arti marziali e supereroi un po' folli. Nella seconda stagione, raggirati con l'inganno da Yoshinoya, rapiscono Diaspro, ma alla fine Sky risolve la questione col supporto di Bloom, Flora, Brandon e Zing.\nPyros.\nPyros \u00e8 un piccolo pianeta abitato da grandi draghi e da una vecchia amica di Faragonda, Maya, signora dell'omonima isola del pianeta.\nMaya.\nVoce: Ludovica Marineo&lt;br&gt;\nMaya \u00e8 la signora dall'isola ed una vecchia amica di Faragonda. Nella terza stagione incontra Bloom, recatasi sul pianeta per allenarsi e l'aiuta a sviluppare e controllare i propri poteri, tenendo al corrente di ci\u00f2 Faragonda.\nBuddy.\nVoce: Greta Bonetti&lt;br&gt;\nBuddy \u00e8 un piccolo drago verde che abita su Pyros. Nella terza stagione incontra Bloom, alla quale insegna a vivere proprio come drago.\nPrometia.\nPrometia \u00e8 il pianeta natale di Orion ed \u00e8 piombato nell'oscurit\u00e0 perch\u00e9 Iridia, la stella che illumina il pianeta, si \u00e8 spenta.\nOrion.\nVoce: Andrea Parello\nOrion \u00e8 un giovane inventore e avventuriero spaziale. Appare per la prima volta mentre tenta di rubare il rubino custodito nel cuore di Peripla, motivo per cui viene scambiato da Winx e Specialisti per un ladro. In realt\u00e0 il rubino gli serve per riaccendere il nucleo di Iridia, la stella che illumina Prometia, il suo pianeta d'origine.\nIridia.\nIridia \u00e8 la stella che illumina Prometia e il suo nucleo si \u00e8 rotto. L\u00ec vive Lumilla.\nLumilla.\nVoce: Agnese MartedduLumilla \u00e8 una lumen d'Iridia, la stella che illumina Prometia, il mondo di Orion, e la migliore amica di Twinkly. \u00c8 l'unica lumen che non \u00e8 nervosa come le altre lumen d'Iridia a causa del nucleo che \u00e8 stato danneggiato, \u00e8 gentile e saggia. Si trasforma in staryummy da Obscurum come le altre lumen d'Iridia, ma \u00e8 stata salvata da Twinkly che la abbracciava quando le ha detto di non abbandonarla e Lumilla \u00e8 tornata finalmente alla normalit\u00e0.\nDyamond.\nDyamond era un pianeta abitato prima della maledizione della strega sciamana ed era il pianeta natale di Icy e Sapphire.\nSapphire.\nVoce: Tiziana Martello\nSapphire \u00e8 la sorella minore di Icy; molto tempo fa lei e Icy vivevano a Dyamond, fino a che la strega sciamana non arriv\u00f2 e trasform\u00f2 Sapphire in una volpe bianca. \nStrega sciamana.\nVoce: Raffaella Castelli\n\u00c8 una strega che ha un aspetto da sciamana e conquista Dyamond trasformandolo in un pianeta di ghiaccio. Lancia un incantesimo anche su Sapphire, la sorellina di Icy, trasformandola in una volpe bianca.\nFa emergere dei totem in grado di fare la guardia al suo incantesimo di ghiaccio e diventa la nuova regina di Dyamond.\nHoggar.\nHoggar \u00e8 un buio e tetro pianeta della Dimensione Magica.\nHagen.\nVoce: ? , Rodolfo Bianchi &lt;br&gt;\nHagen \u00e8 un forte e potente mago guerriero ed il pi\u00f9 grande creatore di armi magiche. \u00c8 stato lui a forgiare la spada di Oritel ed un tempo prese parte alla \"Compagnia della Luce\". Nel primo film le Winx gli chiedono informazioni riguardo a Oritel e Marion, ma invano. Nella sesta stagione \u00e8 diventato il preside presso il collegio di magia di Hoggar.\nRegno Dorato.\nIl Regno Dorato \u00e8 un regno mistico, il pi\u00f9 antico dell'Universo, una dimensione diversa dalla Dimensione Magica. Il portale per accedere al Regno Dorato \u00e8 alla base della Torre Rossa, una torre ubicata oltre i confini di Magix. Il portale pu\u00f2 essere solcato soltanto da creature magiche dal cuore puro. \u00c8 all'interno del regno che dimorano le creature pi\u00f9 antiche dell'Universo, tra cui Arcadia, la quale compone il \"Concilio degli Anziani\", un insieme di entit\u00e0 ancestrali senza tempo. Qui, all'interno del Labirinto di Cristallo, \u00e8 custodita l'energia opposta alla Fiamma del Drago, racchiusa nelle Stelle d'Acqua; la Fiamma del Drago, cos\u00ec come le Stelle d'Acqua, racchiude il potere pi\u00f9 forte dell'Universo.\nArcadia.\nVoce: Alessia La Monica&lt;br&gt;\nArcadia \u00e8 una delle creature pi\u00f9 antiche dell'intero Universo. \u00c8 la prima fata ad aver battuto le ali ed \u00e8 quindi la pi\u00f9 antica tra le fate. \u00c8 una creatura eterea, forte e potente, priva di et\u00e0 e di tempo.\nOceano Infinito.\nL'Oceano Infinito \u00e8 un mondo subacqueo. L'accesso \u00e8 possibile soltanto a creature acquatiche o a chi possiede il potere Sirenix. \u00c8 qui in cui \u00e8 ubicato ciascun Pilastro della Dimensione Magica: il Pilastro della Luce, che rifornisce di luce i regni ed i pianeti; il Pilastro dell'Equilibrio, che mantiene i mondi in equilibrio; il Pilastro del Controllo, che permette alla magia e alla tecnologia di lavorare correttamente. L'energia dei tre pilastri proviene da un magico sigillo posto alla base di ciascun pilastro; inoltre, i tre sigilli permettono di attivare il Trono dell'Imperatore e regnare cos\u00ec sull'Oceano Infinito. Infine, \u00e8 da qui che \u00e8 possibile accedere agli oceani della Dimensione Magica.\nOmnia.\nVoce: Rachele Paolelli&lt;br&gt;\nOmnia \u00e8 la Guardiana Suprema del Sirenix; risiede nel portale tra la sorgente del Sirenix di Roccaluce e l'Oceano Infinito e possiede il potere di aprire o chiudere il portale che da Roccaluce permette di accedere all'Oceano Infinito.\nGuardiana Sirenix.\nVoce: ? &lt;br&gt;\nUna Guardiana Sirenix \u00e8 una piccola creatura che risiede nella Sirenix Box, posseduta da ciascuna Winx, quindi, ciascuna fata possiede una guardiana personale. Pu\u00f2 essere invocata dalla fata per chiederle informazioni e suggerimenti riguardo al raggiungimento del potere Sirenix. Alla fine, quando la fata avr\u00e0 favorito il destino, potr\u00e0 esprimere un desiderio che la guardiana esaudir\u00e0."}
{"id": "1849672", "revid": "138365", "url": "https://it.wikipedia.org/wiki?curid=1849672", "title": "Jimmy Laine", "text": ""}
{"id": "1849674", "revid": "287204", "url": "https://it.wikipedia.org/wiki?curid=1849674", "title": "Igillo", "text": "Biografia.\nDi questo personaggio germanico sappiamo che fu capo dei Burgundi o dei Vandali, popolazioni alleate quando nel 278 si scontrarono con il nuovo imperatore, Marco Aurelio Probo e furono sconfitti. Il teatro degli scontri fu la provincia romana di Rezia nei pressi del fiume Lech (chiamato da Zosimo, \"Licca\"). \nProbo decise allora di accordare a queste genti germaniche le stesse condizioni imposte poco prima ai Lugi, ma quando i barbari vennero meno alle intese, trattenendo una parte dei prigionieri, l'imperatore li affront\u00f2 nuovamente e li massacr\u00f2, riuscendo anche a catturare il loro capo, Igillo. Al termine di questi accadimenti lo stesso Probo assunse per le vittorie riportate l'appellativo di \"Germanicus maximus\"."}
{"id": "1849676", "revid": "113690505", "url": "https://it.wikipedia.org/wiki?curid=1849676", "title": "Space Shuttle Solid Rocket Booster", "text": "Il Solid Rocket Booster, in sigla SRB, \u00e8 il razzo che forniva l'83% della spinta allo Space Shuttle durante la fase di decollo. \u00c8 attualmente il pi\u00f9 grande e il pi\u00f9 potente razzo a propellente solido in assoluto e il pi\u00f9 potente propulsore a razzo (sia solido che liquido) del mondo. Ogni SRB produce 1,8 volte circa la spinta del propulsore F-1 utilizzato nel razzo Saturn V.\nStruttura.\nI due SRB sono riutilizzabili e forniscono la spinta principale allo Shuttle, staccandosi da quest'ultimo ad una altezza di 45,7\u00a0km. Inoltre essi portano l'intero peso del serbatoio esterno e dell'Orbiter e trasmettono il peso del carico attraverso la loro struttura alla Mobile Launcher Platform. Ogni SRB nello spazio ha una spinta di . Un SRB \u00e8 lungo 45,5\u00a0m e ha un diametro di 3,7\u00a0m con un peso al lancio di 570 tonnellate, pari al 60% della massa totale al decollo. Il peso del carburante di ogni SRB \u00e8 di 499\u00a0t e il peso a vuoto \u00e8 di circa 87\u00a0t. Settantacinque secondi dopo la separazione dallo Shuttle, gli SRB raggiungono l'apogeo ad una altezza di circa 67\u00a0km, e tornano a terra rallentati da paracadute. Essi impattano nell'oceano a circa 226\u00a0km di distanza e vengono in seguito recuperati. \nGli elementi principali che costituiscono questo razzo sono il propulsore (involucro, carburante, sistema di accensione, ugello), la struttura, il sistema di separazione, gli strumenti di operazioni per il volo, l'avionica, le cariche pirotecniche, il sistema di decelerazione, il sistema di controllo vettoriale della spinta e il sistema di distruzione di sicurezza.\nOgni razzo \u00e8 collegato al serbatoio esterno all'altezza della struttura di poppa tramite due supporti laterali e un collegamento diagonale. Sulla piattaforma di lancio ogni razzo \u00e8 anche connesso alla \"mobile launcher platform\" al bordo esterno anteriore con quattro agganci esplosivi che vengono staccati al decollo.\nUn SRB \u00e8 costituito di sette segmenti di acciaio prodotti individualmente, assemblati a coppie dal costruttore e inviati al \"Kennedy Space Center\" tramite un treno per l'assemblaggio finale. I segmenti sono collegati assieme tramite un supporto circolare chiuso con tre guarnizioni O-ring (ne erano utilizzati due prima dell'incidente al Challenger) e uno speciale mastice termoresistente.\nComponenti.\nOgni Solid Rocket Booster ha quattro hold-down posts inseriti nei corrispondenti post nella piattaforma di lancio mobile. Degli agganci mantengono uniti la piattaforma e i razzi e possiedono ad ogni estremit\u00e0 dei dadi. Uno di essi contiene un detonatore che viene attivato quando vengono accesi i razzi. Nel caso sia presente un malfunzionamento che prevenga il rilascio dei post la spinta dei razzi \u00e8 comunque sufficiente a romperli, liberando il veicolo dalla piattaforma. \nIl comando di accensione viene inviato dai computer dell'orbiter attraverso i \"Master Event Controllers\" ai \"Pyrotechnic initiator controllers\" della piattaforma mobile che attivano gli esplosivi. \nDistribuzione elettrica.\nLa distribuzione dell'energia elettrica ai SRB avviene attraverso una connessione (in corrente continua) con i sistemi dell'orbiter. Ogni SRB possiede tre bus chiamati \"A\", \"B\" e \"C\", cos\u00ec come i tre bus presenti sull'orbiter. Ogni bus fornisce energia al corrispondente, con meccanismi di ridondanza in modo da garantire la fornitura di energia ai booster anche se uno dei bus dell'orbiter avesse un malfunzionamento.\nLa tensione operativa nominale \u00e8 .\nUnit\u00e0 idrauliche.\nEsistono due indipendenti unit\u00e0 di potenza idraulica (\"Hydraulic Power Unit - HPU\"), costituite ciascuna da un'unit\u00e0 di alimentazione ausiliaria, un modulo di rifornimento di carburante, una pompa idraulica, un serbatoio idraulico. Gli APU (\"Auxiliary Power Unit\") sono alimentati da idrazina e generano la potenza meccanica ad una pompa idraulica che fornisce pressione per il sistema idraulico dei booster. Le due HPU e i due sistemi idraulici forniscono all'estremit\u00e0 anteriore di ogni booster, tra il cono e il bordo anteriore. Le HPU entrano in azione a 28 secondi dal lancio (T -28s) fino alla separazione dei booster dall'orbiter e dal serbatoio esterno. \nLe HPU e il loro sistema di alimentazione sono isolate tra loro. Ogni serbatoio di carburante contiene 10\u00a0kg di idrazina, ed \u00e8 pressurizzato con azoto gassoso ad una pressione di , il quale fornisce la forza per espellere il carburante dal serbatoio alla linea di distribuzione del carburante, in modo da mantenere una fornitura di carburante pressurizzato all'APU.\nLa valvola di isolamento del carburante viene aperta all'accensione dell'APU per permettere al carburante di fluire verso la pompa, le valvole di controllo e il generatore a gas. L'azione catalitica di quest'ultimo decompone il carburante e crea un gas caldo. Esso viene inviato alla turbina a gas a due stadi dell'APU. Il carburante viene inviato principalmente attraverso la linea di bypass di avviamento fino a quando la velocit\u00e0 dell'APU \u00e8 tale che la pressione d'uscita della pompa \u00e8 superiore a quella della linea di bypass. A questo punto, tutto il carburante viene inviato alla pompa del carburante. \nLa turbina dell'APU fornisce potenza meccanica ad una trasmissione che guida la pompa di carburante, la pompa idraulica e la pompa dell'olio. Quest'ultima lubrifica la trasmissione stessa. Lo scarico della turbina di ogni APU fluisce verso la parte esterna del generatore di gas, raffreddandolo, ed \u00e8 successivamente diretta verso l'esterno attraverso un condotto.\nQuando la velocit\u00e0 dell'APU raggiunge il 100%, viene chiusa la valvola di controllo primaria, e la velocit\u00e0 viene controllata dall'elettronica. Se la valvola non si chiudesse, esiste una valvola di controllo secondaria che assume il controllo dell'APU quando raggiunge il 112% della velocit\u00e0.\nOgni HPU su un booster \u00e8 connesso ai servoattuatori. Una HPU funge da fonte di potenza primaria idraulica per il servoattuatore, mentre l'altra \u00e8 ridondante. Ogni servoattuatore infatti possiede una valvola che permette alla seconda HPU di fornire potenza se la pressione del sistema principale scende sotto i . Le APU e le HPU sono riutilizzabili per 20 missioni.\nLa pompa idraulica gira a 3600 rpm e fornisce una pressione idraulica di ; \u00e8 presente una valvola di sfogo che evita la sovrapressione del sistema idraulico e si apre se si raggiungono i .\nControllo di spinta.\nI due servoattuatori presenti in ogni booster permettono di controllare l'ugello. La parte del sistema di controllo di volo dello Shuttle che controlla la spinta di ascesa dirige la spinta dei tre motori principali dell'orbiter e i due ugelli dei booster per controllare l'assetto e la traiettoria di salita. I comandi del sistema di guida sono trasmessi i driver ATVC, che inviano i segnali ai servoattuatori dei booster e dei motori principali. I sistemi hanno quattro canali di trasmissione dei comandi di volo e quattro canali ATVC che controllano sei driver ATVC per i tre motori principali e quattro driver per i booster. \nPropellente.\nIl propellente \u00e8 formato da un composto di perclorato d'ammonio (ossidante, 69,6% del peso), alluminio (carburante, 16%) ossido di ferro (catalizzatore, 0,4%), un polimero (un legante che funge anche da carburante secondario, 12,04%) e un agente epossidico (1,96%).\nFunzioni.\nAccensione.\nL'accensione pu\u00f2 avvenire solo quando viene rimosso manualmente un blocco di sicurezza situato sull\"'arm and safe device\" di ogni SRB, compito affidato all'equipaggio di terra durante le attivit\u00e0 di prelancio. A T - 5 minuti \"safe and arm device\" viene portato in posizione \"arm\". I comandi di accensione dei motori a combustibile solido vengono inviati quando i tre motori principali dello Shuttle sono ad almeno il 90% della spinta, se nessun motore principale \u00e8 in avaria e/o il \"Pyrotechnic Initiator Controller\" (\"PIC\") \u00e8 impostato su una bassa tensione e non sono presenti blocchi del \"Launch Processing System\" (\"LPS\").\nI comandi vengono inviati dai computer dell'orbiter attraverso il \"Master Events Controllers\" (\"MEC\") al \"safe and arm device\", che attiva le cariche pirotecniche. L'accensione dei dispositivi pirotecnici \u00e8 controllata dalla scarica di un condensatore. Il comando di accensione del PIC viene inviato se sono presenti tre segnali contemporaneamente. Essi sono \"arm\", \"fire1\" e \"fire2\" e sono generati dai computer dell'orbiter verso i MEC, che a sua volta carica i condensatori del PIC.\nQuando viene avviata la carica pirotecnica di accensione, contenuta nell\"'arm and safe device\", essa accende il propellente nell'inizializzatore di accensione e i prodotti di combustione di questo propellente accendono l'inizializzatore dei motori a combustibile solido, che accende il propellente.\nI comandi MPS sono inviati dai computer di bordo a T-6,6 secondi. Tutti i tre propulsori principali devono raggiungere la spinta del 90% in tre secondi, altrimenti viene effettuato lo spegnimento e iniziano le procedure di sicurezza. A T-3 secondi viene inviato il comando \"fire1\". A T-0 secondi vengono accesi i due booster, dopo il comando dei quattro computer di bordo. Il profilo di spinta dei booster \u00e8 pensato per ridurre la spinta nella zona di massima pressione aerodinamica in modo da diminuire lo stress meccanico del velivolo.\nSistema di sicurezza.\nUn sistema di sicurezza, chiamato \"Range Safety System\" permette di distruggere i booster o una parte di essa tramite degli esplosivi se il razzo \u00e8 fuori controllo, per limitare il pericolo alle persone presenti a terra dalla caduta di frammenti, da esplosioni o materiali pericolosi. Il sistema \u00e8 stato attivato 37 secondi dopo la distruzione dell'orbiter del \"Challenger\" nel 1986, a seguito dell'incidente.\nIn ogni booster \u00e8 presente un sistema RSS, che ricevono due segnali di comando (chiamati \"arm\" e \"fire\") trasmessi dalla postazione a terra. Il sistema \u00e8 costituito da due antenne, dei ricevitori/decodificatori dei comandi, un \"arm and safe device\" e due detonatori. I comandi sono ricevuti dalle antenne e sono inoltrati ai decodificatori che convalidano i comandi e attivano le cariche pirotecniche.\nI due sistemi presenti in ogni booster sono collegati in modo che se un booster riceve il segnale valido, esso viene inviato anche all'altro sistema.\nDiscesa e recupero.\nLa sequenza di recupero inizia con l'attivazione di un sensore di altezza che a sua volta fa espellere la copertura della parte anteriore e dispiegare i paracadute pilota. Questo avviene ad una altezza di 4\u00a0787\u00a0m, circa 218 secondi dopo la separazione dallo Shuttle. Il paracadute pilota estrae a sua volta un altro paracadute di stabilizzazione, che riorienta e stabilizza il booster per poter utilizzare i paracadute principali. \nL'impatto con l'acqua avviene dopo 279 secondi dalla separazione ad una velocit\u00e0 di 23\u00a0m/s, ad una distanza di 241\u00a0km dalle coste della Florida. L'impatto avviene con il booster capovolto, che tocca l'acqua prima con la parte anteriore. In questo modo all'interno del booster rimane intrappolata dell'aria che permette al razzo di galleggiare, fuoriuscendo di circa 10\u00a0m dall'acqua. \nDue navi di recupero, appositamente equipaggiate per questo compito, la \"Freedom Star\" e la \"Liberty Star\", recuperano i booster e li traghettano a riva. Per fare questo viene pompata dell'aria e viene svuotata l'acqua nel booster in modo che assuma la posizione orizzontale e possa essere traghettato agevolmente.\nDisastro del \"Challenger\".\nUno dei razzi a combustibile solido ha causato l'incidente allo Space Shuttle Challenger, che ha provocato la distruzione dello Shuttle e la morte degli astronauti nel 1986 durante la fase di salita.\nA seguito delle indagini sono stati individuati degli elementi critici nella progettazione dei booster. In particolare, una guarnizione di un O-ring di un booster si ruppe a 73 secondi dal lancio, facendo fuoriuscire i gas incendiati. Le modifiche implementate dalla NASA per il ritorno al volo degli Space Shuttle hanno rimediato a questi errori di progettazione.\nUtilizzi futuri e modifiche.\nAdvanced Solid Rocket Booster.\nGli \"Advanced Solid Rocket Boosters\" dovevano essere nuovi razzi a combustibile solido per lo Space Shuttle dopo il disastro del Challenger. Essi avrebbero dovuto produrre una spinta maggiore, per aumentare il carico utile trasportabile in orbita dallo Shuttle. Il progetto \u00e8 stato cancellato in favore dell'uso del \"Super Light-weight Tank\" (SLWT), un serbatoio esterno molto leggero.\nOrbite polari.\nPer fornire la spinta necessaria per il lancio di uno Space Shuttle in orbita polare dalla piattaforma di lancio 6 della base di Vandenberg in California, sono stati progettati degli SRB modificati che hanno un peso inferiore a quelli ordinari. Tuttavia, a seguito della chiusura del complesso di lancio di Vandenberg per lo Shuttle, queste modifiche sono state incluse nei booster utilizzati attualmente, assieme a quelle implementate dopo l'incidente al Challenger.\nProgramma Constellation.\nNel 2005 la NASA ha annunciato l'avvio dello sviluppo di un vettore per il lancio di un velivolo con equipaggio per l'esplorazione (\"Crew Exploration Vehicle\", in seguito evoluto nella navetta Orion) in orbita terrestre bassa e successivamente sulla Luna. Questo vettore avrebbe dovuto utilizzare dei Solid Rocket Booster a 5 segmenti, derivati da quelli in uso per lo Space Shuttle. Successive modifiche al programma hanno introdotto due vettori, Ares I e Ares V. Il primo verr\u00e0 utilizzato per trasportare Orion in orbita bassa terrestre, mentre il secondo trasporter\u00e0 l'Earth Departure Stage e il Modulo lunare Altair. Ares V utilizzer\u00e0 una coppia di booster a cinque segmenti assieme a cinque propulsori RS-68. \nNote.\nTratto da "}
{"id": "1849677", "revid": "91533", "url": "https://it.wikipedia.org/wiki?curid=1849677", "title": "Barberesco", "text": ""}
{"id": "1849678", "revid": "767487", "url": "https://it.wikipedia.org/wiki?curid=1849678", "title": "Jacopo Guglielmi", "text": "Egli era figlio di Marc'Antonio Guglielmi, un sergente al servizio di Carlo II Cybo-Malaspina, Duca di Massa. Grazie all'aiuto dello zio Pietro, precettore dei figli del duca, Jacopo riusc\u00ec ad ottenere la posizione di maestro di cappella della cattedrale di Massa; contemporaneamente esercit\u00f2 la medesima carica anche al servizio della famiglia ducale, precisamente sotto Alberico III e Alderano Cybo. Guglielmi durante i suoi anni di attivit\u00e0 fu anche direttore musicale del teatro di corte, presso il quale produsse diversi lavori operistici. Compose inoltre musica sacra, come i salmi per il Venerd\u00ec santo.\nOltre al gi\u00e0 citato Pietro Alessandro, anche il figlio primogenito Domenico (1713-90) segu\u00ec le orme del padre: nel 1744 fu nominato organista e nel 1750 maestro di cappella della Cattedrale di Massa."}
{"id": "1849689", "revid": "729019", "url": "https://it.wikipedia.org/wiki?curid=1849689", "title": "Porta Corsica", "text": "Porta Corsica \u00e8 una porta che si apre lungo il tratto sud-occidentale delle mura di Grosseto.\nLa denominazione \u00e8 conferita dal punto di riferimento geografico situato in quella direzione al di l\u00e0 del mare, verso cui guarda la porta. La sua ubicazione \u00e8 lungo il tratto di cortina muraria che collega il bastione Cavallerizza al bastione Molino a Vento.\nStoria.\nLa presenza di una porta cittadina rivolta a occidente \u00e8 documentata nell'antica cinta muraria medievale, e prendeva il nome di Porta di San Michele in quanto sorgeva in prossimit\u00e0 di una chiesa dedicata al santo. Tale porta fu per\u00f2 demolita nel corso del XVI secolo, quando il neonato Granducato di Toscana fece edificare le nuove mura medicee (1565-1593): nell'area dove sorgeva la porta venne costruito il baluardo di San Michele. Per oltre due secoli Grosseto ebbe un unico accesso alla citt\u00e0, quello costituito dalla Porta Reale (poi Porta Vecchia) sul lato meridionale delle mura; solo nel 1755 venne aperta una seconda porta, la Porta Nuova, al limite settentrionale.\nIn seguito all'incremento demografico di Grosseto e lo sviluppo urbano della citt\u00e0 \"extra-moenia\" tra la fine del XIX secolo e gli inizi del XX secolo, si avvert\u00ec la necessit\u00e0 di aprire un ulteriore varco nelle mura cittadine. Nel 1927 il Comune di Grosseto, su iniziativa del podest\u00e0 Ado Scaramucci, band\u00ec un concorso nazionale per lo studio di un progetto di piano regolatore e ampliamento della citt\u00e0, inserendovi anche l'apertura di una nuova porta che avrebbe dovuto rappresentare \u00abl'uscita verso il mare\u00bb di Grosseto in previsione di un'espansione urbana verso ovest. L'anno successivo fu dichiarato vincitore del concorso il progetto degli architetti Cesare Chiodi e Giuseppe Merlo, i quali avevano proposto per il nuovo accesso una porta monumentale a tre fornici che riprendeva il classicismo della scuola di Giovanni Muzio e del gruppo Novecento. Tuttavia, nonostante la vittoria del bando \u2013 e le successive rimostranze dei due architetti cui si aggiunsero quelle dell'ordine professionale, che criticarono il Comune \u2013 il podest\u00e0 Scaramucci non fece mai approvare tale piano regolatore, affidandone una nuova redazione all'ingegnere Luigi Sapori nel 1929. I lavori per la nuova porta, progettata dall'ingegner Sapori, furono stabiliti con delibera podestarile n.\u00a0267 del 1930. Nonostante l'intervento avesse dovuto inserirsi in un pi\u00f9 ampio progetto urbanistico cittadino, ci\u00f2 non avvenne in quanto il Comune sollev\u00f2 Sapori dall'incarico di redigere il piano regolatore, quest'ultimo affidato poi nel 1934 all'ingegnere Giulio Sabatini. La porta venne comunque realizzata e i lavori si conclusero nel 1933.\nNell'immediato dopoguerra la porta sub\u00ec lievi modifiche, come la rimozione del blocco in travertino posto in chiave all'arco che recava un fascio littorio a rilievo con le lettere A X, che indicavano il decimo anno dell'era fascista (1932-1933). L'area fuori dalla porta lungo viale Ximenes \u00e8 stata adibita a parco pubblico nel 1961.\nNel 2002 l'amministrazione comunale fece realizzare il parcheggio a pagamento sul lato esterno di via Gramsci e viale Ximenes, e con la trasformazione del centro storico di Grosseto in zona a traffico limitato, istitu\u00ec a Porta Corsica l'unico punto di accesso al centro consentito al transito dei veicoli. Il varco elettronico \u00e8 stato installato nel 2008.\nDescrizione.\nLa porta permette l'accesso da via Gramsci, situata fuori delle mura, a via Manin e via Mazzini situate nel centro storico, e viceversa. Il passaggio \u00e8 comunque riservato solo ai pedoni e ai mezzi autorizzati: si tratta infatti dell'unico accesso al centro storico permesso ai mezzi su ruote, previa autorizzazione.\nLa porta, caratterizzata da larghezza pari a quella della sede stradale, \u00e8 chiusa in alto da un'ampia arcata ribassata che, con la sommit\u00e0, giunge poco sotto il tratto della corrispondente passeggiata pedonale sulle mura."}
{"id": "1849690", "revid": "767487", "url": "https://it.wikipedia.org/wiki?curid=1849690", "title": "Glenn Branca", "text": " Musicista d'avanguardia, \u00e8 conosciuto per il suo uso del volume, delle accordature alternative o scordature, del bordone e degli armonici naturali, e per aver coniugato le istanze del post-punk e della no wave con la musica colta.\nBiografia.\nGli inizi: Tra anni '60 e primi '70.\nNato ad Harrisburg in Pennsylvania, Branca cominci\u00f2 a suonare la chitarra a 15 anni. Nei primi anni di attivit\u00e0, per proprio diletto, compose una serie di cassette di sound art e collage sonori. Mentre studiava allo York College tra il 1966 e il 1967 form\u00f2 una cover band che ebbe vita breve, chiamata The Crystal Ship, in compagnia di Al Whiteside e Dave Speece. Tra la fine dei '60 e l'inizio degli '70, Branca studi\u00f2 recitazione all'Emerson College di Boston. Nel 1973 si trasfer\u00ec da Boston a London con la sua ragazza di allora, Meg English, e li mette in scena uno spettacolo dal titolo \"Scratching the Surface\".\nDopo essere ritornato a Boston nel 1974 incontr\u00f2 John Rehberger. E fu a Boston nel 1975 che fond\u00f2 la compagnia di teatro sperimentale The Bastard Theater, con la quale mise in scena una serie di \"music-drama\" dall'attitudine sperimentale, a met\u00e0 tra spettacolo e performance art in cui veniva data molta rilevanza al lato musicale, tra cui la piece teatrale e musicale \"Anthropophagoi\", prodotta nel loro loft in Massachusetts Avenue. Nel 1976 la seconda produzione del gruppo teatrale fu \"What Actually Happened\". La seconda produzione di The Bastard Theatre fu \"What Actually Happened\" in un nuovo spazio a Central Square, Cambridge, per poi spostarsi al The Boston Arts Group. Le musiche per le produzioni del Bastard Theatre furono composizioni originali di Branca o Rehberger, eseguite dal vivo dagli attori/musicisti. I due avevano poi una band con chiamata The Dubious Music Ensemble.\nNew York: tra la fine dei '70 e gli '80.\n1976-1988: Tra Theoretical Girls e The Static.\nSi trasfer\u00ec a New York nel 1976, nella zona del Lower Manhattan, dove tenta di fondare nuove esperienze teatrali, fino al incontro con la scena musicale locale, con la N. Dodo Band, che Branca and\u00f2 a vedere pi\u00f9 volte, nel posto dove loro si riunivano a provare, nella speranza di utilizzare quello spazio per una nuova produzione teatrale. \u00c8 fu durante la preparazione dello spettacolo \"Instrumental for Six Guitars\" che Branca comprese definitivamente che la sua strada non era il teatro, bens\u00ec la musica. Nella sala prove dei N. Dodo Band, Branca aveva incontrato per la prima volta Jeffrey Lohn, che suonava il violino elettrico con loro, e fu lui che lo aveva portato a conoscere le nuove band della scena newyorkese come i Suicide. E fu Lohn, che nel 1977, rispose alla chiamata di Branca che in quel periodo aveva attaccato manifesti per reclutare i membri dei futuri Theoretical Girls. Margaret De Wys, che era la ragazza di Lohn, prese il posto come bassista e Mike Anthol (ex N. Dodo Band) quello di batterista. E fu Dan Graham a procurare la prima data alla band che suon\u00f2 al Franklin Furnace. Nel 1977 Wharton Tiers entr\u00f2 come batterista. I Theoretical Girls sono ancora oggi considerati come una band anticipatrice di ci\u00f2 che poi avvenne con l'album/compilazione \"No New York\" prodotta e curata da Brian Eno.\nNel 1977 Branca si esib\u00ec anche con i \"Guitar trio\" di Rhys Chatham, un progetto di rumorismo che fu un'esperienza considerata molto significativa per la carriera del compositore e chitarrista d'avanguardia. Nel 1978, John Rehberger, che lo aveva affiancato nel Bastard Theater, lo filma nella performance \"Solo\", tenutasi nel loft di Jeffrey Lohn. Nel 1979 Branca registr\u00f2 come produttore artistico, l'album degli Y Pants di Barbara Ess intitolato \"Off The Hook\" e pubblicato dalla 99 Records ed autoproduce con i Theoretical Girls il 7\" \"U.S. Millie / You Got Me\" su marchio Theoretical Records. Sempre nel 1979 forma The Static con Barbara Ess e Christine Hahn, con cui pubblica un 7\" sempre su Theoretical Records, in pieno spirito DIY. Se \u00e8 vero che sotto il marchio Theoretical Records Branca autoprodusse i suoi primi lavori, \u00e8 anche vero che tale marchio fu l'anticamera che lo port\u00f2 pi\u00f9 tardi alla fondazione della propria etichetta che chiamer\u00e0 Neutral Records.\n1981-1989: Tra Neutral Records e la serie \"Symphony\".\nIntanto nel 1981 Branca pubblic\u00f2 il suo primo EP personale intitolato \"Lesson No. 1\" (99 Records) che lo vedeva accompagnato dalla batteria di Stephen Wischert, dall basso di Frank Schroder e dall'organo di Anthony Coleman, in \"una musica da camera per soli strumenti rock in cui tutto ci\u00f2 che produce suono viene ricondotto alla percussivita' pi\u00f9 primitiva\", iniziando cos\u00ec \"seriamente a pensare la struttura dei brani in termini di \u201ccomposizione\u201d\", senza dimenticare le precedenti esperienze della musica minimalista di La Monte Young e Terry Riley, in un retaggio che lo porter\u00e0 presto alla sua serie di \"Sinfonie\". In questi anni Branca compose diversi pezzi di media lunghezza per chitarre elettriche, tra i quali \"The Ascension\", che nel 1981 diede il titolo al suo primo LP (99 Records). Considerato da molti come uno dei suoi massimi capolavori, \"The Ascension\" vedeva una band formata da Jeffrey Glenn al basso, Stephan Wischerth alla batteria, ed alle chitarre, oltre allo stesso Branca, Ned Sublette, David Rosenbloom dei Chinese Puzzle e Lee Ranaldo dei Sonic Youth. La copertina era invece affidata a Robert Longo. Nello stesso anno registr\u00f2 \"Indeterminate Activity of Resultant Masses\", poi pubblicato solo nel 2008.\nNel 1982 Branca fonda la propria etichetta che chiama Neutral Records, con cui pubblicher\u00e0 alcune delle band destinate a lasciare un segno nella musica newyorkese del noise rock post no wave, come Sonic Youth e Swans. Nello stesso anno inizi\u00f2 a comporre sinfonie per orchestre di chitarre elettriche e percussioni, che mescolavano bordoni, cacofonia industriale e microtonalit\u00e0 con il misticismo e la matematica avanzata. Nella \"Symphony No. 1 (Tonal Plexus)\", pubblicata dalla ROIR nel 1983, Glenn Branca sperimenta con accordature alternative e chitarre preparate con corde metalliche che danno alla composizione maggior brillantezza, mescolandole con tastiere, ottoni e percussioni. Nel 1982 lavor\u00f2 con Z'EV alla \"Symphony n. 2\" (Atavistic, 1992) in cui Z'EV aveva un segmento solista in cui oscillava e faceva rotolare barattoli di metallo, scuoteva catene e lamiere d'acciaio. Con \"Symphony No. 3 (Gloria)\" (Neutral Records, 1983), Branca ha iniziato a comporre sistematicamente per armonici naturali, che considerava come struttura alla base non solo di tutta la musica, ma della maggior parte degli sforzi umani. In questo progetto, Branca fu inizialmente influenzato dagli scritti di Dane Rudhyar, Hermann von Helmholtz e Harry Partch. Tra i musicisti coinvolti nelle \"Symphony\" sono da menzionare poi Thurston Moore dei Sonic Youth, Page Hamilton degli Helmet, Phil Kline dei The Del-Byzanteens, ed i principali membri degli Swans, Michael Gira, Dan Braun e Algis Kizys.\nPer sviluppare ulteriormente le sue composizioni basate sulle serie armoniche, Branca costru\u00ec diversi strumenti amplificati elettricamente di sua invenzione, espandendo il suo ensemble oltre la chitarra. Alcuni di questi strumenti erano delle Cetre da tavolo a tre ponti, che chiam\u00f2 chitarre armoniche. Costru\u00ec anche strumenti con molte corde che chiam\u00f2 \"mallet guitars\" (chitarre a mazzuolo) perch\u00e9 erano strumenti a percussione suonati con bacchette e piatti monotono elettrici con un terzo ponte aggiuntivo su posizioni di risonanza. Molti di questi strumenti possono essere visti nelle esibizioni dal vivo apparse sul DVD \"Glenn Branca - Symphonies 8 &amp; 10 - Live at The Kitchen\".\n1989-2018: i lavori pi\u00f9 tardi.\nNel 1989 lo Steirischer Herbst di Graz produsse la \"Symphony n. 7\", che fu la sua prima composizione per orchestra sinfonica, anche se non abbandon\u00f2 mai la chitarra elettrica. La \"Symphony n. 7\" fu poi utilizzata da Peter Greenaway per \"Il ventre dell'architetto\" ed anche da compagnie di danza contemporanea come Twyla Tharp Dance, Alvin Ailey Dance Company e del Joffrey Ballet\nNei primi anni '90, David Baratier ha tentato di documentare lo stile di insegnamento di Branca in \"They Walked in Line\". Nel settembre 1996, The Glenn Branca Ensemble suon\u00f2 durante la cerimonia di apertura del Festival di Aarhus in Danimarca. La cerimonia si \u00e8 svolta nel Musikhuset Opera House e tra il pubblico c'erano la regina di Danimarca, il sindaco di Aarhus e altri dignitari. Dopo che il compositore ha ricevuto pi\u00f9 di 25 commissioni importanti a partire dal 1981 fino alla sua morte nel 2018, la musica di Branca ha iniziato a ricevere attenzione accademica. Alcuni studiosi, in particolare Kyle Gann, lo considerano (e Rhys Chatham) un membro della scuola totalista del postminimalismo.\nBranca ha anche suonato duetti per chitarre iper-amplificate con sua moglie, Reg Bloor, e ha diretto la sua tredicesima sinfonia per 100 chitarre elettriche alla base del World Trade Center di New York il 13 giugno 2001, meno di tre mesi prima della distruzione del centro negli attacchi dell'11 settembre. Da quel momento il suo brano per 100 chitarre \u00e8 stato eseguito in tutti gli Stati Uniti e in Europa. Nel 2008, ha scritto la sua sedicesima sinfonia, intitolata \"The Harmonic Series\", che viene eseguita da un'orchestra tradizionale. Il primo movimento di questa sinfonia, intitolato \"2,000,000,000 Light Years From Home\", \u00e8 stato presentato a St. Louis dalla St. Louis Symphony Orchestra diretta da David Robertson il 13 novembre 2008. Questa \u00e8 stata la dodicesima orchestra principale ad eseguire il lavoro orchestrale di Branca dal 1986.\nNell'ottobre 2014, Branca ha presentato \"Ascension Three\", in tourn\u00e9e con il Glenn Branca Ensemble in Europa. Nel febbraio 2015, il secondo pezzo per 100 chitarre elettriche di Branca, \"Symphony No. 16 (Orgasm)\", \u00e8 stato presentato alla Cit\u00e9 de la musique di Parigi. \"The Light (per David)\" per quattro chitarre, basso e batteria, ha debuttato nell'ottobre 2016 alla Roulette di Brooklyn.\nIl 13 maggio 2018, all'et\u00e0 di 69 anni, Glenn Branca \u00e8 morto nel sonno a causa di un cancro alla gola."}
{"id": "1849691", "revid": "767487", "url": "https://it.wikipedia.org/wiki?curid=1849691", "title": "Abel Montagut", "text": "Biografia.\nHa vinto gli Internaciaj Floraj Ludoj nel 1983 con \"Amkantoj\", traduzione in esperanto dei \"Cants d'amor\" di Ausi\u00e0s March. Con \"Don Quixot a Viladrall\" e con \"La dansa de la pluja\" si \u00e8 aggiudicato rispettivamente il I Premio Letterario les Garrigues (1992) ed il premio Vent del Port (1994). Ha contribuito alla redazione di \"Diccionari de Socioling\u00fc\u00edstica\" di Francesc Ruiz, Rosa Sanz i Jordi Sol\u00e9-Camardons (Barcellona, 2001)."}
{"id": "1849693", "revid": "767487", "url": "https://it.wikipedia.org/wiki?curid=1849693", "title": "L'angelo della vendetta", "text": "L'angelo della vendetta (\"Ms. 45\") \u00e8 un film del 1981, diretto da Abel Ferrara.\nTerzo lungometraggio diretto da Ferrara, si inserisce nel filone rape and revenge ed \u00e8 oggi considerato un cult movie. La sequenza in cui Thana si reca alla festa finale vestita da suora e impugna una pistola \u00e8 divenuta un'icona tra gli amanti dell'exploitation.\nTrama.\nThana \u00e8 una ragazza muta che lavora in una sartoria. Mentre sta tornando a casa, un uomo coperto da una maschera la trascina in un vicolo e la violenta. Tornata a casa, Thana viene nuovamente violentata da un ladro. Thana questa volta reagisce e uccide l'uomo, colpendolo con un fermacarte e con un ferro da stiro, e ne prende la pistola, quindi trascina il cadavere in bagno.\nIl giorno seguente Thana \u00e8 visibilmente scossa. Tornata a casa, inizia a fare a pezzi il cadavere del ladro e infila le parti del corpo dentro dei sacchi della spazzatura, quindi li ripone in frigorifero. Esce di casa e getta un sacchetto in un cestino dei rifiuti. Un ragazzo, pensando sia un sacchetto dimenticato, la insegue. In un vicolo Thana tira fuori la pistola appartenente al ladro ucciso, e uccide il ragazzo. Tornata a casa, la notte ha un incubo nel quale sente la sua voce da bambina.\nLa padrona di casa di Thana, la signora Nasoni, inizia ad insospettirsi per le frequenti uscite di Thana. Un barbone trova una mano mozzata in un cestino dei rifiuti. Thana viene intanto abbordata da un fotografo, che la porta nel suo studio. L\u00ec Thana lo uccide, sparandogli. Tornata nella sua abitazione, Thana si trucca pesantemente e si veste in modo provocante, quindi esce con la pistola nella borsetta. Assiste al pestaggio subito da una prostituta e uccide il suo protettore, quindi uccide cinque teppisti in un parco e un ricco arabo e il suo autista che le avevano offerto un passaggio in limousine.\nLa mattina seguente, mentre la radio elenca gli omicidi avvenuti nella notte, Thana trita parti del corpo del cadavere del ladro stupratore e li d\u00e0 in pasto al cane della signora Nasoni. Albert, il suo datore di lavoro, la sgrida per la sua disattenzione e la invita a una festa in maschera. Di notte Thana esce nuovamente e insegue un ragazzo cinese che ha baciato la sua fidanzata. Il ragazzo riesce per\u00f2 ad aprire il portone di casa prima che Thana gli spari.\nRecatasi in un bar, Thana incontra un commesso viaggiatore e si reca ad un parco con lui. Mentre sono seduti su una panchina l'uomo racconta del suo passato da cornuto e di quando ha ucciso il gatto di sua moglie dopo aver scoperto di essere stato tradito, Thana punta la pistola sull'uomo, ma l'arma si inceppa. L'uomo, pensando a uno scherzo, si punta la pistola alla testa e si spara. Intanto la signora Nasoni entra nell'appartamento di Thana. Il suo cane fiuta insistentemente qualcosa e fa cadere alcuni oggetti. Tornata a casa, Thana si accorge dell'intrusione e chiede alla signora Nasoni di portare a spasso il cane, cerca in tutti i modi di ucciderlo in modo da farlo sembrare un incidente, alla fine lo lega ad un palo e gli punta contro la pistola. Al ritorno, scrive su un foglio che il cane \u00e8 scappato.\nThana si veste da suora e si reca alla festa. Albert si apparta con lei in una stanza e tenta di baciarla. Thana lo uccide, quindi inizia a sparare a tutti gli uomini presenti alla festa. Una sua collega impugna un coltello e accoltella Thana alle spalle. Thana urla, si gira, ma non spara alla collega. Muove le labbra come per dire \"sorella\" e poi muore. Intanto la signora Nasoni ha trovato la testa del ladro nell'appartamento di Thana e ha chiamato la polizia. Scoperto il biglietto con su scritto che il suo cane \u00e8 scappato, la signora Nasoni \u00e8 disperata, ma il suo cane ricompare alla porta scodinzolando.\nProduzione.\nIl budget del film, dedicato ad Alfred J. Ferrara, padre del regista, ammontava a 62.000 dollari. Abel Ferrara appare in veste di attore, nel ruolo del primo stupratore, con lo pseudonimo Jimmy Laine. L'attrice protagonista, Zo\u00eb Lund, aveva allora 17 anni; nel 1992 la Lund scrisse la sceneggiatura de \"Il cattivo tenente\", altro cult movie diretto da Ferrara.\nDistribuzione.\nDurante la proiezione del film a New York, in un cinema della 42\u00aa strada, il pubblico abituale composto da teppisti e protettori, cominci\u00f2 ad applaudire alle scene iniziali di stupro, ma - dopo l'uccisione del ladro e l'inizio della serie di delitti - lasci\u00f2 la sala in silenzio.\nRiferimenti ad altre pellicole.\nLa sequenza in cui Thana, vestita da suora, punta la pistola allo specchio \u00e8 un riferimento alla nota sequenza in cui Robert De Niro punta la pistola allo specchio, presente in \"Taxi Driver\", diretto da Martin Scorsese nel 1976."}
{"id": "1849696", "revid": "1543377", "url": "https://it.wikipedia.org/wiki?curid=1849696", "title": "Satsuma (nave da battaglia)", "text": "La Satsuma fu la prima nave da battaglia giapponese progettata per essere monocalibro. In effetti essa avrebbe dovuto montare solo cannoni da 12 pollici modello Armstrong 1904, ma la fornitura di questi ebbe altre destinazioni. Pertanto infine venne montata una combinazione di 4 cannoni da 12 pollici e 12 da 10 pollici.\nIn effetti la concezione originale era simile a quella della ben pi\u00f9 celebre HMS Dreadnought, ma con una fondamentale differenza: l'apparato motore costituito da motori a vapore alternativi a tripla espansione piuttosto che con le rivoluzionarie (per l'epoca) turbine a vapore.\nOperativit\u00e0.\nLa vita operativa della Satsuma non fu molto lunga; dopo aver trascorso la Prima guerra mondiale pattugliando l'oceano Pacifico, venne affondata come bersaglio nel 1924."}
{"id": "1849700", "revid": "767487", "url": "https://it.wikipedia.org/wiki?curid=1849700", "title": "The Meaning of Life (The Offspring)", "text": "The Meaning of Life \u00e8 un singolo della band punk Offspring. \u00c8 stato pubblicato sul loro album del 1997, \"Ixnay on the Hombre\".\nStoria.\nLa canzone trattando il tema del senso della vita spiega che \u00e8 necessario agire seguendo la propria testa, non cercando di copiare e seguire gli altri, a costo di commettere errori.\nVideo.\nIl video mostra Dexter Holland che canta la canzone appeso a testa in gi\u00f9 sopra un albero in compagnia di svariate scimmie.\nSi vedono inoltre delle persone sopra a delle carrozzine elettriche sfrecciare nel deserto ad una velocit\u00e0 di oltre 35 miglia orarie.\nQueste persone rappresentano i membri della band anche se per girare il video sono state usate delle controfigure.\nSi vedono anche altre scene, tra cui: persone vestite con tute rosse che camminano nel deserto; un bambino che mangia zucchero filato; un cane (un barboncino) che corre dentro una casa; un ragazzo (forse lo stesso Dexter Holland) colpito da gavettoni.\n\"The Meaning of Life\" nella cultura di massa.\n\u00c8 presente nella colonna sonora del film documentario Snowriders II."}
{"id": "1849705", "revid": "161374", "url": "https://it.wikipedia.org/wiki?curid=1849705", "title": "Lettere di Paolo e Seneca", "text": ""}
{"id": "1849706", "revid": "584094", "url": "https://it.wikipedia.org/wiki?curid=1849706", "title": "Telo (torrente)", "text": "Il Telo \u00e8 un torrente della Provincia di Como\nIdrografia.\nNasce poco sotto la \"Cima Orimento\" (Centro Valle Intelvi), e scorre nella Val d'Intelvi, raccogliendo, nel suo corso, le acque del torrente della Val Lura presso Montronio, della valle di Erboggia e della conca di Schignano. Bagna i comuni di Centro Valle Intelvi, Cerano d'Intelvi, Schignano, Dizzasco ed Argegno, dove sfocia nel lago di Como dopo aver attraversato il centro del paese, creando una conoide alluvionale.\nIl torrente, pur essendo perenne, ha scarsa portata che pu\u00f2 tuttavia crescere repentinamente in caso di forti precipitazioni. Come il 5 settembre 1998, quando ruppe gli argini ad Argegno e la furia delle acque trascin\u00f2 due bus e due automobili nel lago.\nCuriosamente viene comunemente chiamato con lo stesso nome un altro torrente che nasce vicino a Scaria (comune dell'Alta Valle Intelvi), per poi dirigersi verso il lago di Lugano dove sfocia ad Osteno (comune di Claino con Osteno), prendendo per questo il nome di Telo di Osteno."}
{"id": "1849713", "revid": "1522738", "url": "https://it.wikipedia.org/wiki?curid=1849713", "title": "Maest\u00e0 imperiale", "text": "L'appellativo di sua maest\u00e0 imperiale (abbreviazione: S.M.I.) \u00e8 il trattamento utilizzato da imperatori e imperatrici.\nQuesto trattamento era usato per distinguere la figura dell'imperatore da quella del re, che veniva invece chiamato con l'appellativo \"sua maest\u00e0\".\nAttualmente gli unici ad utilizzare il trattamento di maest\u00e0 imperiale sono l'imperatore del Giappone Naruhito, sua moglie l'imperatrice Masako, e i suoi genitori, l'imperatore emerito Akihito e l'imperatrice emerita Michiko. Il trattamento \u00e8 per\u00f2 ancora utilizzato anche dall'ex imperatrice dell'Iran Farah Pahlavi.\nEtichetta imperiale giapponese.\nL'attuale imperatore del Giappone Naruhito, come suo padre l'imperatore emerito Akihito, e come ogni sovrano della sua dinastia, non viene mai chiamato per nome, ma viene sempre chiamato \"sua maest\u00e0 imperiale l'imperatore\" (\"tenn\u014d heika\") o semplicemente \"sua maest\u00e0 imperiale\" (\"heika\").\nNegli scritti, invece, viene utilizzata l'espressione \"l'imperatore regnante\" (\"kinj\u014d tenn\u014d\").\nIl regno dell'imperatore Akihito ha portato il nome di \"heisei\" (\"raggiungimento della pace\").\nCome di consueto, dopo la sua morte, ci si riferir\u00e0 all'imperatore Akihito con il nome di \"imperatore \"Heisei\"\" (\"Heisei tenn\u014d\").\nStoria.\nIl trattamento di maest\u00e0 imperiale \u00e8 stato introdotto solo nell'Ottocento. Tuttavia sono state ritrovate alcune fonti risalenti al Cinquecento (documenti di corrispondenza appartenenti all'Archivio dell'Ordine di Malta a La Valletta), in cui \u00e8 utilizzato questo trattamento. Prima dell'Ottocento comunque nell'Europa occidentale esisteva un solo imperatore, l'Imperatore del Sacro Romano Impero, al quale ci si riferiva con il trattamento di \"sua maest\u00e0 cesarea\". \nNegli ultimi due secoli il trattamento di \"sua maest\u00e0 imperiale\" \u00e8 stato riconosciuto agli imperatori di Austria, Russia, Francia, Germania, Turchia, Persia, Cina e Giappone; anche al re d'Italia fu riconosciuto il trattamento imperiale dal 1936, in quanto imperatore d'Etiopia. Inoltre, dal 1\u00ba maggio 1876 al 22 giugno 1948, il sovrano del Regno Unito si fregi\u00f2 anche del trattamento di \"re-imperatore\" o \"regina-imperatrice\" in quanto regnava sull'Impero anglo-indiano."}
{"id": "1849715", "revid": "466539", "url": "https://it.wikipedia.org/wiki?curid=1849715", "title": "Christy Moore", "text": "\u00c8 conosciuto soprattutto per essere stato tra i membri fondatori dei Planxty.\nBiografia.\nLa formazione dei Planxty.\nMoore era originariamente un impiegato di banca con il pallino della musica tradizionale. Uno sciopero del settore bancario, avvenuto nel 1966, che dur\u00f2 quasi tre mesi e che paralizz\u00f2 di fatto il commercio irlandese, diede a Moore tempo e modo di dare sfogo alla propria passione. Quando lo sciopero si concluse, Moore abbandon\u00f2 il proprio lavoro per dedicarsi interamente alla musica.\n\u00c8 in occasione della registrazione dell'album \"Prosperous\" (cos\u00ec intitolato dal nome del villaggio di Prosperous, nella contea di Kildare, dove l'album fu inciso), che si raccolgono i quattro musicisti che di l\u00ec a poco formeranno i Planxty: Liam \u00d3g O'Flynn, Andy Irvine e Donal Lunny. Inizialmente si chiamarono CLAD, acronimo dei propri nomi, ma presto si decisero per Planxty.\nDopo aver abbandonato i Planxty (che in pi\u00f9 occasioni sono tornati in attivit\u00e0) nel 1975, Moore ha dato seguito alla propria carriera solista. Nel 1980, insieme a Lunny ed altri cinque musicisti, ha formato i Moving Hearts. Nel 2000, ha pubblicato un'autobiografia, intitolata \"One Voice\" (\"Una voce\").\nIl bere forte, il dormire nelle ore pi\u00f9 disparate, il continuo viaggiare e il ricorrere frequente al cibo \"takeaway\" ne hanno compromesso la salute, rendendo necessarie diverse operazioni chirurgiche. Ne \u00e8 derivato un invito da parte dei medici a limitare la sua produzione artistica. \u00c8 per questa ragione che il volume di lavoro prodotto a partire dal 1999 risulta drasticamente inferiore rispetto al passato.\nL'impegno politico.\nMoore \u00e8 conosciuto anche per la presenza di temi politici e sociali nelle sue canzoni, temi affrontati da una prospettiva repubblicana di sinistra. In pi\u00f9 occasioni (tra gli anni settanta e gli ottanta) ha mostrato di essere vicino ai repubblicani degli H-Blocks. E \"H-Block\" \u00e8 intitolato un suo disco (1978), il cui lancio \u00e8 stato oggetto di cariche della polizia. La stessa tensione politica pervade \"The Spirit of Freedom\" (1986). Moore ha anche registrato alcune canzoni di Bobby Sands. Nel 1987 Moore toglie il proprio supporto alle attivit\u00e0 militari dell'IRA, soprattutto in risposta all'attentato di Enniskillen.\nEsistono poi diverse canzoni politicamente \"engag\u00e9\", come \"On the Blanket\" (sui repubblicani prigionieri), \"Viva la Quinta Brigada\" (intorno ai volontari irlandesi impegnati nella Guerra civile spagnola) e \"Minds Locked Shut\" (dedicata alla sanguinosa domenica di Derry)."}
{"id": "1849720", "revid": "1573940", "url": "https://it.wikipedia.org/wiki?curid=1849720", "title": "Leuciscus leuciscus", "text": "Leuciscus leuciscus (), conosciuto in italiano come leucisco, \u00e8 un pesce osseo d'acqua dolce appartenente alla famiglia Cyprinidae.\nDistribuzione e habitat.\n\u00c8 diffuso in tutta Europa (eccettuata la penisola Iberica, l'Italia, la regione balcanica meridionale e occidentale, il nord della Scandinavia, l'Irlanda e l'Islanda) e in parte della Russia asiatica. \u00c8 stato introdotto in numerosi paesi europei in cui non era presente tra cui la Francia, l'Irlanda e l'Italia settentrionale.\nAbita le acque correnti ben ossigenate di fiumi e torrenti a letto di ghiaia o ciottoli nella zona del temolo o del barbo. Rifugge le acque stagnanti ma pu\u00f2, seppur di rado, trovarsi nei laghi con acque trasparenti ed ossigenate.\nDescrizione.\nHa un aspetto complessivo simile a quello del cavedano europeo o del cavedano italico da cui si pu\u00f2 facilmente riconoscere per la bocca molto pi\u00f9 piccola (la mascella non raggiunge l'occhio) in posizione terminale o leggermente infera e con la mascella superiore leggermente sporgente nonch\u00e9 per le scaglie di minori dimensioni. La pinna anale ha bordo concavo. \nIl corpo \u00e8 uniformemente argenteo lucente su fianchi e dorso, con ventre bianco. Le pinne sono grigie.\nLa taglia massima nota \u00e8 di 40 cm per 1 kg di peso, comunemente non raggiunge dimensioni superiori a 15 cm.\nBiologia.\nPu\u00f2 vivere fino a 16 anni. Si tratta di una specie gregaria che vive in banchi nella parte superficiale dell'acqua. In inverno forma banchi numerosi nel corso inferiore dei fiumi che poi vengono risaliti in primavera per la riproduzione. Talvolta i territori riproduttivi vengono raggiunti in autunno e lo svernamento avviene in loco. \nRiproduzione.\nLa maturit\u00e0 sessuale \u00e8 raggiunta a tre anni di et\u00e0 e, di solito, si riproduce non pi\u00f9 di due volte nella vita. La deposizione delle uova avviene all'inizio della primavera, di solito in piccoli affluenti del corso principale con fondi di ghiaia e forte corrente. Per raggiungere le aree di riproduzione possono essere intraprese migrazioni anche piuttosto lunghe. Anche le popolazioni lacustri risalgono gli immissari per la riproduzione. Il maschio difende un piccolo tratto di fondale e prepara una piccola buca in cui la femmina depone le uova che aderiscono al substrato. Gli avannotti e i giovanili vivono lungo le rive, in acque profonde pochi centimetri. Nel primo anno i giovanili possono gi\u00e0 raggiungere una taglia di oltre 8 cm. \nAlimentazione.\nL'alimentazione \u00e8 basata su invertebrati acquatici ma consuma anche alghe e materiale vegetale.\nPesca.\nLe carni sono apprezzate in Europa orientale mentre nel resto dell'areale vengono considerate di scarsa qualit\u00e0. Si cattura con la tecnica della passata e, pi\u00f9 di rado, con la pesca a mosca. Viene talvolta utilizzato come esca.\nTassonomia.\nLe popolazioni asiatiche e siberiane sono adesso attribuite a due nuove specie \"Leuciscus baicalensis\" e \"Leuciscus dzungaricus\". \nStato di conservazione.\nLa specie \u00e8 abbondante in tutto il suo vasto areale e non sono note minacce per cui \u00e8 considerata non minacciata."}
{"id": "1849723", "revid": "17136056", "url": "https://it.wikipedia.org/wiki?curid=1849723", "title": "Leucisco", "text": ""}
{"id": "1849726", "revid": "697352", "url": "https://it.wikipedia.org/wiki?curid=1849726", "title": "Ignition", "text": "Ignition (\"ignizione\" in lingua inglese) pu\u00f2 riferirsi a:"}
{"id": "1849728", "revid": "827882", "url": "https://it.wikipedia.org/wiki?curid=1849728", "title": "Yaxley", "text": ""}
{"id": "1849730", "revid": "19782983", "url": "https://it.wikipedia.org/wiki?curid=1849730", "title": "Gaetano Filangeri", "text": ""}
{"id": "1849732", "revid": "188402", "url": "https://it.wikipedia.org/wiki?curid=1849732", "title": "Ignition (Sex Machinguns)", "text": ""}
{"id": "1849736", "revid": "287204", "url": "https://it.wikipedia.org/wiki?curid=1849736", "title": "Giorgio Angelieri", "text": "Egli era specializzato principalmente nella stampa e nella pubblicazione di spartiti musicali.\nProbabilmente era parente degli editori parigini Abel Angelier e Arnoul Angelier. Fu inizialmente attivo nella citt\u00e0 lagunare solo come stampatore tra il 1562 e il 1570, anno in cui acquis\u00ec la tipografia di Claudio Merulo ed inizi\u00f2 anche a pubblicare libri. Nel 1575 vendette la sua tipografia a Giuseppe Guglielmo e si trasfer\u00ec a Vicenza, dove dal 1576 al 1580 continu\u00f2 l'attivit\u00e0 di editore. Torn\u00f2 a Venezia nel 1580, dove a partire da questo anno sino al 1604 produsse un'ampia quantit\u00e0 di libri. Nel 1605 gli succedette il figlio Agostino nella gestione della tipografia.\nAttualmente sopravvivono solamente sette pubblicazioni musicali di Angelieri: si tratta per la maggior parte di raccolte di madrigali, nelle quali vennero impiegate gli stessi marchi, occhi e ornamenti di stampa utilizzati precedentemente da Merulo. Egli pubblic\u00f2 lavori dei pi\u00f9 celebri compositori dell'epoca: Jacques Arcadelt, Cipriano de Rore, Orlando di Lasso, Pier Luigi da Palestrina e Aurelio Roccia. Stamp\u00f2 inoltre un \"Magnificat octo tonorum\" di Alard Du Gaucquier e \"Lataniae\" di Costanzo Porta."}
{"id": "1849741", "revid": "281901", "url": "https://it.wikipedia.org/wiki?curid=1849741", "title": "Carpione del Garda", "text": ""}
{"id": "1849750", "revid": "180559", "url": "https://it.wikipedia.org/wiki?curid=1849750", "title": "Stazione di Marino Pantanelle", "text": ""}
{"id": "1849751", "revid": "22475", "url": "https://it.wikipedia.org/wiki?curid=1849751", "title": "Ponte Morandi (Toscana)", "text": "Il Ponte Morandi \u00e8 una struttura architettonica situata presso il Lago di Vagli nel comune di Vagli Sotto, provincia di Lucca.\nStoria.\nLa passerella pedonale di Vagli Sotto in Garfagnana \u00e8 stata progettata nel 1953 dall'ingegnere Riccardo Morandi, per la SELT (Societ\u00e0 Elettrica Liguria e Toscana) del Valdarno.\nLa passerella, lunga 122 m, attraversa il bacino artificiale nel quale confluiscono il torrente Lussia e l'Edron, affluenti del fiume Serchio, mettendo direttamente in comunicazione il piccolo Comune di Vagli di Sotto con il territorio della sponda opposta.\nI lavori di realizzazione della passerella pedonale, ultimati nel 1955, furono eseguiti dall'impresa romana F.lli Giovannetti.\nArchitettura.\nLa semplicit\u00e0 formale generata dalla leggerezza della struttura si adegua visivamente agli elementi naturali dell'ambiente circostante, rendendo la passerella non solo una funzionale realizzazione di ingegneria, ma soprattutto un'opera architettonica che si inserisce armoniosamente nel paesaggio.\nLa struttura \u00e8 risolta con un semplice arco a tre cerniere di 70 m di luce fiancheggiato da due telai a stampella ciascuno dell'ampiezza di 24 m. La larghezza dell'impalcato in Calcestruzzo armato precompresso \u00e8 di 3,50 m e consente il passaggio anche di piccoli mezzi a motore.\nL'arco \u00e8 costituito da due nervature lievemente divaricate collegate tra loro da un'opportuna serie di trasversi di irrigidimento. I due ritti verticali alti 23,20 m sono costituiti da due telai a V rovesciata e a sezione variabile. Schematicamente i trasversi dei telai sono costituiti da due nervature di 17 cm di spessore e dell'altezza di 128 cm collegati da una soletta di 12 cm di spessore e da una serie di trasversi (elementi longitudinali). Le nervature sono state costruite a conci fuori opera e risultano totalmente precompresse.\nIn questa realizzazione Morandi usa la precompressione temporanea, metodo brevettato per l'esecuzione in cantiere di operazioni particolarmente difficili di montaggio e in sostituzione delle centinature. Tale metodo implica la progettazione di una sequenza di fasi di precompressione direttamente correlate al metodo di montaggio.\nLa costruzione di una centinatura per il getto dell'arco sarebbe risultata troppo onerosa a causa della profondit\u00e0 dell'avvallamento, della natura del terreno e della difficolt\u00e0 di recupero delle centine dovuta all'allagamento artificiale programmato del bacino.\nSi \u00e8 reso opportuno costruire i due semiarchi adagiati sui fianchi della montagna. I due semiarchi vincolati alle imposte con cerniere, sono stati fatti ruotare, uno alla volta riutilizzando cos\u00ec lo stesso macchinario, fino a ottenere la chiusura in chiave dell'arco. In questo punto \u00e8 stata eretta una torre provvisoria a incastellatura di tubi metallici che ha consentito di saldare le due estremit\u00e0 dei telai laterali fatti ruotare in tempi diversi sostenuti e guidati da stralli.\nIl risultato dalle forme sobrie ed essenziali \u00e8 un esempio della capacit\u00e0 del progettista di risolvere con la massima leggerezza i problemi statici esaltando la linearit\u00e0 della struttura."}
{"id": "1849756", "revid": "712828", "url": "https://it.wikipedia.org/wiki?curid=1849756", "title": "Capitoli di LOST + BRAIN", "text": ""}
{"id": "1849765", "revid": "289247", "url": "https://it.wikipedia.org/wiki?curid=1849765", "title": "Dinophita", "text": ""}
{"id": "1849766", "revid": "123727299", "url": "https://it.wikipedia.org/wiki?curid=1849766", "title": "Le sorelle", "text": "Le sorelle (\"The Sisters\") \u00e8 un racconto breve di James Joyce. Il racconto fu prima pubblicato dal \"The Irish Homestead Journal\" il 13 agosto 1904, poi fu rivisto e pubblicato insieme ad altri in \"Gente di Dublino\" nel 1914.\n\"Le sorelle\", insieme ad \"Eveline\" e \"Dopo la corsa\", rappresenta il primo dei tre racconti pubblicati da Joyce sotto lo pseudonimo di Stephen D\u00e6dalus per l\"'Irish Homestead Journal\".\nTrama.\n\"Le sorelle\" narra la storia di un ragazzo, il cui nome non viene mai specificato, e del rapporto che egli ebbe con un prete cattolico, padre Flynn.\nAll'inizio della storia il ragazzo si trova a contemplare la malattia di padre Flynn ormai morente, e rimane affascinato dai segni e dai simboli e dal loro significato.\nNel corso della cena seguente il ragazzo viene informato dalla zia e dallo zio che padre Flynn \u00e8 appena morto e l'attenzione si focalizza nella relazione tra il prete ed il ragazzo.\nNella notte seguente il ragazzo viene perseguitato da incubi raffiguranti padre Flynn ed egli sogna di scappare verso una terra lontana. \nIl giorno seguente il ragazzo si ritrova ad osservare l'annuncio di morte del prete fantasticando e riflettendo sul suo sogno e sul suo possibile significato. \nQuella stessa notte il ragazzo e la zia si recano a vegliare il corpo del prete morto insieme alle sorelle del prete stesso, Eliza e Nannie.\nDurante la serata Eliza rivela alla zia che in realt\u00e0 il prete aveva infatti sofferto di un esaurimento nervoso dopo aver rotto un calice, ed il dialogo poi si perde in discussioni pi\u00f9 amene.\nStoria delle due pubblicazioni.\n\"La sorelle\" fu presentato nel corso del tempo in due forme diverse, la prima per l\"'Irish Homestead Journal\", mentre una seconda versione fu creata per la raccolta \"Gente di Dublino\".\nLa trama delle due versioni \u00e8 praticamente la stessa, solo che nella prima Joyce utilizza uno stile pi\u00f9 romantico, inteso con ampia descrizione di scene, luoghi e sentimenti dei personaggi, mentre nella versione per \"Gente di Dublino\" adotta uno stile modernista, lasciando le spiegazioni al lettore stesso che, trovandosi nel mezzo dell'azione, \u00e8 chiamato in prima persona a comprenderne il significato."}
{"id": "1849768", "revid": "78273", "url": "https://it.wikipedia.org/wiki?curid=1849768", "title": "Salmoniformi", "text": ""}
{"id": "1849773", "revid": "767487", "url": "https://it.wikipedia.org/wiki?curid=1849773", "title": "ProjeKct Two", "text": "Il ProjeKct Two \u00e8 stato, tra il 1997 e il 1999, un side project della band King Crimson.\nI membri del gruppo erano Robert Fripp, Trey Gunn e Adrian Belew. Il gruppo fu il secondo ProjeKct ad esser pianificato (da qui il nome), ma fu il primo a suonare dal vivo e il primo a registrare un disco.\nNei King Crimson, Adrian Belew \u00e8 il cantante e chitarrista, ma nel ProjeKct Two suona una V-drum, una particolare batteria elettronica prodotta dalla Roland.\nIl primo disco del ProjeKct Two fu Space Groove, registrato in soli tre giorni, tra il 19 e il 21 novembre 1997; Space Groove \u00e8 un doppio CD di improvvisazioni. L'uscita del disco fu accompagnata da un tour mondiale che port\u00f2 il ProjeKct Two ad esibirsi in USA, Regno Unito, Giappone e Canada, tra il febbraio e il luglio del 1998.\nDurante il tour il gruppo propose del nuovo materiale insieme ad alcuni \"classici\" dei King Crimson, come \"Dinosaur\" e VROOOM.\nLa canzone \"The Deception of the Thrush\" divenne in seguito parte integrante del repertorio del ProjeKct Four e dei King Crimson."}
{"id": "1849774", "revid": "110157", "url": "https://it.wikipedia.org/wiki?curid=1849774", "title": "Casa Mann Borgese", "text": "La casa Mann-Borgese \u00e8 una dimora signorile situata via T. Mann numero 4 angolo via Donatello, nel quartiere di Roma imperiale a Forte dei Marmi.\nStoria.\nLeonardo Ricci era gi\u00e0 piuttosto noto quando progett\u00f2, nel 1957, la casa a Forte dei Marmi per Elisabeth Mann Borgese, figlia del noto scrittore tedesco e moglie di Giuseppe Antonio Borgese. La committente ne rimase talmente entusiasta da dedicarle una presentazione su \"L'architettura cronache e storia\" del 1959 in cui, paragonando la casa a un \"translatlantico pronto a salpare per le montagne\" (le Alpi Apuane), esprime pieno apprezzamento per l'aggressivit\u00e0 \"virile\" dell'impianto dinamico e del contrasto materico, - del resto tipico del linguaggio ricciano - tra cemento armato, vetro e pietrame grezzo di marmo di Carrara.\nArchitettura.\nUbicata nel retroterra di Forte dei Marmi, non lontano dal mare, la casa si relaziona organicamente al sito sulla base di un doppio principio - integrazione ed esternazione - connaturato alla logica progettuale dell'architetto ma qui risolto nella maniera pi\u00f9 efficiente anche dal punto di vista espressivo, come si verificher\u00e0 nel caso della successiva casa Balmain all'Isola d'Elba, dall'impianto completamente diverso.\nMentre la prima pianta a doppio ventaglio sfrutta in maniera ottimale le vedute panoramiche verso le montagne e verso la costa tirrenica, il corpo dell'edificio \u00e8 ad un tempo 'librato' ed 'ancorato' rispetto al terreno. Difatti la casa poggia a ponte su robusti 'contrafforti' 'a scarpa', tipicamente ricciani, realizzati in pietrame di marmo (scarti delle cave di Carrara) proprio per denunciare efficacemente l'ancoraggio al terreno.\nD'altronde il corpo dell'edificio in cemento armato (parte a vista e parte tinteggiata di bianco) tende ad autonomizzarsi da questa sorta di 'rustico basamento' che per\u00f2 prosegue in elevazione con setti che intersecano la struttura in cemento armato secondo una logica compositiva di matrice neo-plastica. Anche il blocco scale \u00e8 collocato dentro un corpo turriforme di pietra ; soluzione gi\u00e0 adottata da Ricci nella sua casa-studio e in casa Selleri a Monterinaldi. \nLa casa si compone di tre livelli: a pianterreno ospita un soggiorno estivo, sorta di 'patio' delimitato dai contrafforti al piano sopraelevato si apre un ampio soggiorno (m. 18x16) che si eleva per due terzi dell'intera altezza ed \u00e8 collegato alla cucina. Al centro del soggiorno, su cui affaccia il corridoio che conduce alla camere e ai servizi, era collocato un grande tavolo \"da cocktail [...] in ardesia pesante con un semplice intaglio decorativo\", disegnato dall'ing. Gianfranco Petrelli e poi realizzato insieme all'architetto Fabrizio Milanese. Gli altri arredi furono realizzati su disegno di Ricci, con la collaborazione dell'arch. Dusan Vasic.\nIl costo della casa fu di circa 7000 lire/mc; dagli elaborati del progetto originale a firma di Leonardo Ricci, presentati al Comune di Forte dei Marmi, si rileva che l'impianto della casa \u00e8 stato modificato in corso d'opera soprattutto in riferimento alla morfologia dei \"contrafforti\" anche se le caratteristiche del progetto sono rimaste fondamentalmente inalterate."}
{"id": "1849778", "revid": "110157", "url": "https://it.wikipedia.org/wiki?curid=1849778", "title": "Synapse D\u00e9veloppement", "text": "Synapse D\u00e9veloppement \u00e8 una societ\u00e0 produttrice di software di Tolosa, specializzata in linguistica computazionale. \nLa societ\u00e0 \u00e8 conosciuta soprattutto per Cordial, un correttore grammaticale francese; essa fornisce i sistemi di correzione di Microsoft Office per Macintosh. Produce anche componenti OEM linguistici per molti software. \nStoria.\nSynapse D\u00e9veloppement \u00e8 stata fondata nel 1993 dagli autori di R\u00e9dacteur, un word processor commercializzato su Atari ST dal 1987.\nProduttrice di software, l'azienda vende il correttore ortografico chiamato \"Cordial\" dal 1995, un software di ricerca in lingua naturale, \"R\u00e9chercheur\" dal 2001 al 2003 e poi nominato \"Qristal\" dal 2003, \"IndexWeb\" dal 2001. \nLa societ\u00e0 \u00e8 partner nel progetto Quaero per la parte \"Questions-R\u00e9ponses en langage naturel\".\nSoftware.\nSynapse D\u00e9veloppement ha prodotto:\nTecnologia.\nGli sviluppatori di Synapse D\u00e9veloppement partecipano attivamente a conferenze che riuniscono ricercatori del trattamento automatico della lingua naturale e hanno pubblicato numerosi articoli che descrivono le tecnologie che utilizzano. \nRiconoscimenti.\nSynapse D\u00e9veloppement \u00e8 stato giudicato in numerose occasioni per la sua correzione grammaticale, Cordial, miglior punteggio francese votato poi da 18 a 22 dalla stampa. \nIl suo gestore di sviluppo, Dominique Laurent, \u00e8 stato eletto \"personalit\u00e0 francese dell'anno 2001\" da una giuria di giornalisti informatici europei. \nIl motore D &amp; [2] sviluppato dalla societ\u00e0 \u00e8 stato posizionato in alto nella valutazione EQueR-Evalda Technolangue nel 2004."}
{"id": "1849784", "revid": "1546219", "url": "https://it.wikipedia.org/wiki?curid=1849784", "title": "Studio di settore", "text": "Gli studi di settore sono uno strumento che il fisco italiano utilizza per rilevare i parametri fondamentali di liberi professionisti, lavoratori autonomi e imprese.\nLa parte principale consiste nella raccolta sistematica dei dati che caratterizzano l'attivit\u00e0 e il contesto economico in cui opera l'impresa, allo scopo di valutare la sua capacit\u00e0 reale di produrre reddito e sono impiegati per l'accertamento induttivo degli esercenti arti e professioni e imprese.\nDisciplina normativa.\nL'introduzione in Italia \u00e8 avvenuta con decreto legge 30 agosto 1993 n. 331, convertito con modificazioni dalla legge 29 ottobre 1993 n. 427, a partire dal 30 agosto 1993 e si \u00e8, di anno in anno, arricchita di nuove tabelle relative alla grande maggioranza dei settori di attivit\u00e0.\nPer consentire ai contribuenti e ai consulenti fiscali di gestire la variet\u00e0 e la complessit\u00e0 dei dati richiesti per ciascun tipo di studio di settore, ogni anno viene messa a disposizione una procedura informatica, gestita da un particolare software detto \"Gerico\" (Ge.Ri.Co.).\nSuddivisioni.\nGli studi di settore sono suddivisi in quattro grandi macroaree:\nCiascuna serie di tabelle \u00e8 contraddistinta da un codice di cinque caratteri che permette di raccordare ciascun codice delle attivit\u00e0 economiche (Ateco 2007) allo studio di settore relativo. I primi due caratteri sono quelli sopra riportati, il primo fornisce un'indicazione \"temporale\" dello studio di settore, il secondo identifica la macroarea di riferimento.\nElaborazione degli studi di settore.\nGli studi di settore sono costruiti secondo un procedimento statistico che viene verificato e approvato, prima dell'entrata in vigore, dalla cosiddetta \"Commissione degli Esperti\", un organismo formato da rappresentanti dell'Agenzia delle entrate e del Ministero dell'economia e delle organizzazioni di categoria.\nIl procedimento si articola essenzialmente in queste fasi:\nLa prima fase di raccolta dei dati avviene in occasione dell'introduzione di un nuovo studio di settore o di aggiornamento di uno studio esistente. Ai contribuenti sono inviati appositi questionari con richiesta di informazioni sull'attivit\u00e0 svolta, sia di tipo contabile che organizzativo. Se esiste gi\u00e0 uno studio di settore, nell'aggiornamento sono utilizzati anche i dati trasmessi dai contribuenti nella compilazione dello studio stesso. \u00c8 previsto lo scarto dei dati relativi ad attivit\u00e0 assolutamente anomale, che possono pregiudicare l'affidabilit\u00e0 del campione.\nLa seconda fase consiste nell'individuare all'interno dello studio di settore per una determinata attivit\u00e0, modalit\u00e0 di svolgimento della stessa il pi\u00f9 possibile omogenee tra loro. L'esame dei dati raccolti viene effettuato attraverso una tecnica statistica denominata analisi delle componenti principali, che consente di individuare le variabili pi\u00f9 importanti per la formazione dei cluster. In seguito viene applicata l'analisi dei cluster, consentendo di ottenere modelli omogenei di svolgimento delle attivit\u00e0. Ad esempio lo studio di settore per i bar identifica 18 cluster.\nLa terza fase consiste nel determinare una funzione di stima dei ricavi presunti. Tale funzione all'interno di ciascuno studio \u00e8 diversa per ogni cluster. Viene utilizzata una tecnica statistica denominata regressione multipla, in base alla quale poste come variabili indipendenti i dati strutturali e contabili dell'attivit\u00e0 e come variabile dipendente i ricavi, \u00e8 possibile determinare la funzione che stima questi ultimi con un grado di errore trascurabile.\nEsito dell'applicazione dello studio di settore.\nDopo che il contribuente ha compilato e trasmesso in allegato ad Unico l'apposito modello sugli studi di settore (sono dei moduli in cui il contribuente indica il valore di parametri prestabiliti quali numero di dipendenti, dimensione dei locali ecc; i parametri cambiano da studio a studio, ovvero esistono differenti modelli quanti sono gli studi).\nL'applicazione Gerico fornisce immediatamente l'esito del calcolo relativamente a:\nCluster di riferimento.\nAttraverso un'ulteriore tecnica statistica, denominata analisi discriminante, ciascun contribuente viene assegnato al cluster, pi\u00f9 simile alla propria realt\u00e0.\nL'esito dell'analisi \u00e8 visto in termini di probabilit\u00e0: Gerico fornisce la probabilit\u00e0 che un contribuente rientri in un certo cluster. Frequentemente, pu\u00f2 risultare che un contribuente abbia una probabilit\u00e0 di appartenere a pi\u00f9 cluster (ad esempio il 30% di appartenenza al cluster 1 e il 70% di appartenenza al cluster 7). In tale circostanza le successive analisi vengono ponderate in base alla probabilit\u00e0 di appartenenza.\nCoerenza economica.\nL'analisi della coerenza economica confronta il valore di alcuni indici, calcolati sui dati dichiarati dal contribuente, con valori ritenuti coerenti per il cluster considerato. Ad esempio per l'indice di coerenza ricarico \u00e8 previsto un valore minimo e massimo. I contribuenti che si collocano nell'intervallo sono ritenuti coerenti. Le posizioni non coerenti possono essere utilizzate dagli uffici ai fini della selezione dei contribuenti da sottoporre ad eventuali controlli.\nCongruit\u00e0.\nL'analisi di congruit\u00e0 mira alla stima di un ricavo presunto, risultante dall'applicazione della funzione di regressione alle variabili indicate dal contribuente.\nTrattandosi di un calcolo statistico Gerico indica:\nIl contribuente deve confrontare i propri ricavi con quelli presunti, ritenendosi:\nIn tale caso, potrebbe essere sottoposto a controllo e l'ufficio potrebbe contestargli l'omessa indicazione dei ricavi \u201cmancanti\u201d per arrivare al puntuale. Il contribuente ha la possibilit\u00e0 di un adeguamento spontaneo in dichiarazione, portando l'importo dichiarato a coincidere con quello del ricavo puntuale stimato dagli uffici finanziari; tale possibilit\u00e0 implica per\u00f2 il pagamento di una maggiorazione pari al 3% della differenza tra il valore puntuale e il valore inizialmente dichiarato, maggiorazione non dovuta nel caso in cui tale differenziale sia inferiore al 10% dei ricavi e compensi o nel caso in cui lo studio di settore sia stato appena introdotto o se siamo nel primo anno di aggiornamento dello stesso.\nSi noti che il contribuente non congruo, potrebbe avere ricavi che sono superiori al ricavo minimo e che quindi rientrano nell'intervallo di confidenza.\nIn tal caso, pur restando la possibilit\u00e0 di controllo, agli uffici finanziari \u00e8 stato suggerito di privilegiare altre posizioni, data l'elevata probabilit\u00e0 di attendibilit\u00e0 dei ricavi dichiarati.\nNormalit\u00e0 economica.\nL'analisi di normalit\u00e0 economica, introdotta inizialmente in via sperimentale dall'anno 2006 poi in via definitiva, mira ad individuare alcuni indicatori (cosiddetti \"INE\", indicatori di normalit\u00e0 economica), i cui valori anomali possono far pensare ad un'attivit\u00e0 svolta in condizioni \u201cnon normali\u201d o ad una non corretta compilazione dello studio di settore.\nAnalogamente agli indicatori di coerenza, per ciascun cluster sono definiti un valore minimo e massimo di ciascun INE, previsto dallo studio. Secondo le indicazioni di ciascuna nota tecnica dello studio di settore, un valore dell'indice al di sopra del massimo o al di sotto del minimo (a seconda, non necessariamente entrambi) \u00e8 da considerare non normale rispetto al cluster considerato.\nLa situazione di non normalit\u00e0 \u00e8 risolta, poich\u00e9 ciascun INE prevede, sulla base di una specifica formula, che in caso di non normalit\u00e0, siano presunti dei maggiori ricavi rispetto a quelli di congruit\u00e0, stimati dalla funzione di regressione.\nAd esempio si supponga che l'incidenza del costo dei beni strumentali sul loro valore sia considerata normale fino a 0,20. Se il valore calcolato \u00e8 0,30, questo vuol dire che il contribuente sostiene costi per beni strumentali superiori alla norma e conseguentemente si presume che egli ottenga dei maggiori ricavi.\nI ricavi presunti in base agli INE (si noti che possono esistere pi\u00f9 INE non normali e ciascuno determina un maggiore ricavo), vanno sommati al ricavo puntuale.\nPer gli studi di settore che prevedono INE \u201cdefinitivi\u201d, il contribuente per essere congruo deve dichiarare ricavi pari a: ricavo puntuale + ricavi presunti da INE.\nPer l'anno d'imposta 2006 e per gli studi che ancora prevedono gli INE \u201csperimentali\u201d si ritiene congruo un ricavo superiore al pi\u00f9 alto tra:"}
{"id": "1849785", "revid": "767487", "url": "https://it.wikipedia.org/wiki?curid=1849785", "title": "Il ragazzo pon pon", "text": "Il ragazzo pon pon (\"Anything for Love\") \u00e8 un film del 1993 diretto da Michael Keusch ed interpretato da Nicole Eggert e Corey Haim.\nTrama.\nChris \u00e8 un ragazzo come tanti altri, con una grande passione per la musica ed un futuro assicurato come rockstar. Tutto andrebbe per il meglio se non fosse costantemente preso di mira dal bullo della scuola, Kurt Stark, e la sua banda. Un giorno, mentre Kurt lo sta inseguendo, Chris si nasconde nel camerino di un negozio, prende degli abiti femminili e. si traveste da donna sperando di riuscire a sfuggirgli. Il travestimento riesce alla perfezione e Chris si salva. Il problema, per\u00f2, \u00e8 che \u00e8 il suo primo giorno di scuola e ci va vestito da donna, quindi deve adattarsi alla parte che ha scelto per salvarsi la vita: Chrissy Calder.\nIn tutto questo, arriva qualcosa di positivo: conosce la sorella di Kurt, Marie, il capo delle \"cheerleader\", le ragazze pon pon. E quindi decide di iscriversi nelle cheerleader per stare vicino alla ragazza e diventare cos\u00ec il suo migliore amico (o amica), anche perch\u00e9 \u00e8 follemente innamorato di Marie e pensa che, standole molto vicino, avr\u00e0 una possibilit\u00e0 per conoscerla meglio. Tutto questo per\u00f2 sembra svanire quando l'insegnante di educazione fisica scopre che a Chrissy piace molto andare nelle docce dello spogliatoio femminile.\nQuando l'insegnante scopre il travestimento, Chris non pu\u00f2 fare altro che confessare. E le rivela tutto, le rivela anche la prima volta che aveva provato a 11 anni, di nascosto, un vestito della sorella e che al metterlo aveva sentito una sensazione mai avuta prima d'ora. Chris non \u00e8 omosessuale, semplicemente si traveste perch\u00e9 gli piace. L'insegnante non dice niente. Non caccer\u00e0 Chris dalle \"cheerleader\" e non dir\u00e0 niente ai suoi genitori. Dovr\u00e0 essere lui a capire quando sar\u00e0 il momento di gettare la maschera e di far vedere a tutti che la sua vera natura \u00e8 al maschile e non al femminile."}
{"id": "1849790", "revid": "110157", "url": "https://it.wikipedia.org/wiki?curid=1849790", "title": "Un pianeta in debito", "text": "Un pianeta in debito (\"IOU: The Debt Threat and Why We Must Defuse It\") \u00e8 un saggio di Noreena Hertz pubblicato nel 2005, che tratta della problematica del debito dei paesi del terzo mondo.\nArgomentazioni.\nIl libro inizia raccontando la crociata del leader degli U2, Bono Vox, a favore della cancellazione del debito e ripercorre la storia di questo fenomeno a partire dal primo dopoguerra, analizzando le sue origini e le motivazione della sua crescita esponenziale, in rapporto all'evoluzione dell'economia e del mercato mondiali. L'autrice esamina le posizioni assunte dalla Banca Mondiale, dal Fondo monetario internazionale e dai governi dei singoli paesi creditori. Nel volume si rileva come non siano state mantenute le promesse fatte dai paesi creditori nella riunione del G8 di Ginevra del 1999 e come le diverse istituzioni sovranazionali si siano limitati a prescrivere ai paesi debitori aggiustamenti strutturali economici senza tener conto delle specificit\u00e0 delle economie locali. Il libro analizza inoltre le responsabilit\u00e0 dei governi dei paesi debitori, considerati spesso corretti e disonesti, con il peso del debito gravante soprattutto sulle popolazioni locali, che l'autrice ritiene costrette a vivere nell'indigenza.\nLa questione del debito non viene considerata solo una questione etica, ma viene ritenuta controproducente in quanto la disparit\u00e0 sociale e di tenore di vita esistente tra paesi creditori e debitori viene considerata causa dell'aumento del terrorismo e dell'immigrazione clandestina, nonch\u00e9 del ritorno di malattie ritenute debellate. Ne viene influenzata la stessa questione della salvaguardia dell'ambiente naturale, in quanto questa non pu\u00f2 essere garantita in mancanza delle condizioni di vita accettabili per la popolazione.\nL'opera si conclude con alcune proposte dell'autrice, che parte dalla considerazione che molti dei debiti gravanti sui paesi del terzo e quarto mondo siano in realt\u00e0 inesigibili in quanto illegittimi: i debiti sarebbero infatti stati contratti da regimi non legittimati dal consenso democratico e i fondi ottenuto sarebbero stati utilizzati contro gli interessi delle popolazioni indebitate. Le proposte presuppongono che all'apatia e all'indifferenza di chi crede che questi problemi non lo riguardino, si sostituisca una mobilitazione sociale."}
{"id": "1849791", "revid": "287204", "url": "https://it.wikipedia.org/wiki?curid=1849791", "title": "Mimetidae", "text": "Mimetidae , 1881 \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco , \"mimit\u00ecs\" cio\u00e8 \"imitatore\", \"che imita\", per la loro notevole capacit\u00e0 di mimetizzarsi nell'ambiente, ed il suffisso \"-idae\", che designa l'appartenenza ad una famiglia.\nCaratteristiche.\nSono noti comunemente come \"ragni-pirata\", in quanto sono feroci predatori di altri ragni. Il colore varia da giallo a marrone e la lunghezza di questi piccoli ragni varia da 3 a 7 millimetri. Possono essere riconosciuti dalle zampe anteriori lunghe dotate di una serie di processi spinosi in apparenza simili a piccoli peli, progressivamente pi\u00f9 corti man mano che si va verso l'ultimo segmento delle zampe stesse.\nComportamento.\nSono ragni cacciatori: si avvicinano alle ragnatele di altri aracnidi e ne muovono i fili simulando o un insetto che vi fosse caduto sopra o una compagna che cerca di attirare il ragno per accoppiarsi; all'arrivo del ragno lo afferrano e lo immobilizzano per poi nutrirsene.\nLa loro capacit\u00e0 di adattarsi ai colori dell'ambiente circostante fa s\u00ec che la povera preda non si accorga del pericolo se non quando \u00e8 troppo tardi. Questa tattica crea loro per\u00f2 non pochi problemi quando vogliono accoppiarsi, in quanto non si \u00e8 ancora compreso quali segnali inviano alle loro compagne affinch\u00e9 non si creino equivoci e vengano divorate. Solo i maschi del genere \"Gelanor\", dell'America meridionale, hanno lunghe appendici la cui funzione inequivocabile \u00e8 quella dell'accoppiamento.\nDistribuzione.\nPressoch\u00e9 cosmopoliti, all'infuori del Canada, Stati Uniti settentrionali e alcune zone dell'Africa.\nTassonomia.\nTassonomicamente, a livello di superfamiglia, a volte sono raggruppati nei Palpimanoidea, a volte negli Araneoidea.\nAttualmente, a novembre 2020, si compone di 8 generi e 154 specie; la suddivisione in sottofamiglie segue quella adottata dall'entomologo Joel Hallan:"}
{"id": "1849792", "revid": "92723", "url": "https://it.wikipedia.org/wiki?curid=1849792", "title": "Diocesi di Fajardo-Humacao", "text": "La diocesi di Fajardo-Humacao (in latino: \"Dioecesis Faiardensis-Humacaensis\") \u00e8 una sede della Chiesa cattolica a Porto Rico suffraganea dell'arcidiocesi di San Juan. Nel 2019 contava 93.506 battezzati su 278.130 abitanti. \u00c8 retta dal vescovo Luis Miranda Rivera, O.Carm.\nTerritorio.\nLa diocesi comprende la parte nord-orientale dell'isola di Porto Rico. Si estende sui comuni di: Can\u00f3vanas, Lo\u00edza, Luquillo, Rio Grande, Fajardo, Nag\u00fcabo, Ceiba, Vieques, Culebra e Humacao.\nSede vescovile \u00e8 la citt\u00e0 di Fajardo, dove si trova la cattedrale di San Giacomo apostolo. A Humacao si erge la concattedrale del Dolcissimo Nome di Ges\u00f9.\nIl territorio \u00e8 suddiviso in 22 parrocchie.\nStoria.\nLa diocesi \u00e8 stata eretta l'11 marzo 2008 con la bolla \"Venerabiles Fratres\" di papa Benedetto XVI, ricavandone il territorio dall'arcidiocesi di San Juan e dalla diocesi di Caguas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 278.130 persone contava 93.506 battezzati, corrispondenti al 33,6% del totale."}
{"id": "1849794", "revid": "81103", "url": "https://it.wikipedia.org/wiki?curid=1849794", "title": "Cronaca sequestro Moro", "text": ""}
{"id": "1849797", "revid": "1718925", "url": "https://it.wikipedia.org/wiki?curid=1849797", "title": "Villa Antonietta", "text": "Villa Antonietta \u00e8 una dimora signorile situata in via Corsica, 21, nel quartiere di Roma imperiale, nel comune di Forte dei Marmi.\nStoria.\n\u00c8 degli anni Trenta il quartiere \"Roma imperiale\" a Forte dei Marmi, costituito da un insieme di ville costruite all'epoca dell'Impero, \"\"un angolo privilegiato, un dedalo di piccole strade tutte uguali, un preteso empireo\" . La sua creazione corrisponde all'idea che si andava formando nella borghesia italiana riguardo al modo di trascorrere le vacanze: non pi\u00f9, o solo, nei grandi alberghi alla moda ma in ville per proprio conto e a tale scopo edificate.\nL'edificio sorge all'interno di un lotto pressoch\u00e9 quadrato (50 x 55 m.), d'angolo tra due strade del reticolo urbanistico del quartiere, su progetto dell'ing. prof. Aldo Castelfranco redatto nel 1936, e risulta fino ad oggi pressoch\u00e9 rispondente alle forme originarie.\nLa critica.\nLa villa \u00e8 vista dalla critica come l'esempio di quel \"razionalismo mediterraneo\" a cui Castelfranco aveva aderito e che si manifesta qui in particolare \"nell'impianto asimmetrico, nelle lisce superfici dei muri bianchi, nella soluzione angolare, nel motivo del bow-window, nelle vetrate continue\".\nLa mediterraneit\u00e0 \u00e8 data invece dall'uso del tutto decorativo di \"materiali organici\", come il cotto e il legno, con cui \"si attenua la rigida compostezza dell'architettura, rendendo pi\u00f9 fluido e naturale l'accostamento con il verde della pineta e del giardino\".\nCon questo tipo di accorgimenti \"l'aspetto generale della villa, una delle poche rimaste ad aver conservato l'aspetto originale, risulta mitigato, pi\u00f9 borghese, quasi una citazione di Mallet - Stevens\"\".\nArchitettura.\nEsterno.\nIl viale d'ingresso segna la diagonale perfetta del quadrato del lotto, penetrando la casa e segnalandone l'ingresso enfatizzato anche dalla scalinata e dalla balconata continua. Tutto il volume \u00e8 articolato fluidamente senza offrire la possibilit\u00e0 di trovare una facciata principale. Le linee si spezzano pi\u00f9 volte, si curvano, diventano balcone, si piegano ancora; l'involucro esterno forma un volume che si fa liscio intonaco (oggi per\u00f2 rifinito a spruzzo), esili pilastri e davanzali in cotto, vetrature continue, legno a graticcio.\nAll'esterno, nel grande giardino che circonda la villa, si trova un gazebo in legno progettato da Castelfranco ispirato alle pagode orientali con sedie di midollino con struttura metallica sempre provenienti dalla villa Ottolenghi Wedeking, e infine una fontana - scultura a quattro scomparti su di un pilastro quadrato in cemento verniciato - del futurista Ernesto Michahelles In onore di Taylard.\nInterno.\nL'organizzazione degli spazi interni ha nel vano scala l'elemento generatore che determina uno spazio al piano terreno oggi utilizzato come sala da pranzo, ma in origine ingresso secondario della casa. Nella parte ricurva di questo piano \u00e8 alloggiata una porta-finestra e, ad altezza pianerottolo, una vetrata conformata similmente all'apertura del piano terra. La stondatura del vano scala e dell'ingresso secondario corrisponde in facciata a un volume cilindrico arricchito da una scala esterna in marmo con ringhiera in tubo di ferro curvato e una particolare pensilina in ferro e vetro dalla forma semiellittica. Assieme alle cornici stondate, esistenti in tutti i prospetti, questi elementi conferiscono un forte gusto tardo-dec\u00f2 a tutto questo avancorpo.\nIl salone a piano terra e il vano scala-sala da pranzo sono separati da un'ampia porta vetrata a pi\u00f9 ante che se aperta d\u00e0 la possibilit\u00e0 al soggiorno di espandersi e all'ampia stondatura del soggiorno di relazionarsi con l'altra della zona pranzo. Al piano terra, sulla destra rispetto alle scale, \u00e8 stata prevista una suite per gli ospiti composta da una camera da letto molto grande, da un bagno e da un disimpegno. Tutta la porzione di fabbricato esistente a piano terra, alla destra delle scale, \u00e8 destinata agli ambienti di servizio e per i domestici. Si tratta di ambienti organizzati intorno a un corridoio, aperto verso l'esterno, e sono costituiti da una cucina, una camera matrimoniale e una singola, un bagno piccolo con doccia e una stanza da pranzo.\nCucina e la stanza da pranzo sono state recentemente restaurate con molta attenzione al progetto originale da Pietro Pescarolo.\nTutti i pavimenti del piano terreno sono in piastrelle di cemento colorato e graniglia fine di cm. 20x20, prodotti dalla ditta Tessieri di Lucca, escluso gli ambienti di servizio che hanno (tranne la saletta da pranzo) un pavimento in seminato gettato in opera. Al primo piano le scale portano a un disimpegno piuttosto ampio organizzato come una vera e propria stanza.\nAlla destra, un altro disimpegno distribuisce due stanze da letto molto grandi e un bagno. Attualmente una di queste due stanze \u00e8 adibita a studio. Nell'altra porzione del primo piano, del tutto analoga alla corrispondente parte sottostante, \u00e8 stata ricavata una camera da letto nella stanza col muro ricurvo, forse in origine studio. Un balcone con parapetto in legno a graticcio segna tutta la parte ricurva del muro perimetrale. Ancora troviamo, qui al primo piano, i pavimenti in graniglia prodotti dalla ditta Tessieri, tranne nello studio dove \u00e8 stata applicata una moquette a stuoia.\nNel tempo, gran parte degli arredi originali sono andati perduti, ma su progetto di Castelfranco sono rimasti alcuni divani e poltrone, il caminetto e la libreria incassata nel muro del soggiorno, i mobili della sala da pranzo compresa la porta in legno e vetro tra la sala da pranzo e il soggiorno, e alcune lampade di vetro e ottone. Oggetti contemporanei alla villa sono stati in seguito acquistati sul mercato antiquario al fine di mantenere vivo lo spirito e il gusto di quest'opera.\nNel soggiorno, i divani sono stati ripresi dal modello esistente, il tavolo in corda intrecciata \u00e8 di Traslucido (Firenze), la consolle in cuoio beige \u00e8 di Guglielmo Ulrich, la libreria proviene dall'asta di villa Ottolenghi Wedeking ad Acqui Terme, alle pareti un paesaggio di Raffaele De Grada del 1936 e un pannello in seta moire di Acquaviva. La sala da pranzo, oltre ai mobili disegnati da Castelfranco, ha candelabri di Ulrich e una coppa di Zaccagnini.\nAl piano superiore si notano un mobile con tarsie di Gi\u00f2 Ponti, un mobile radio di Insa Radio, un lampadario, una delle ultime opere di Cappellin prima della chiusura della sua fornace, e un arazzo ricamato a mezzo punto di Herta Ottolenghi Wedeking, nello studio. Altrove: un modellino dell'incrociatore Zara di Paolo Cavalletti del 1931, una toilette forse di Tempestini, sedie di Breuer, una toilette disegnata dall'architetto fiorentino Gherardo Bosio per Traslucido di Firenze, quadri di Andy Warhol."}
{"id": "1849800", "revid": "767487", "url": "https://it.wikipedia.org/wiki?curid=1849800", "title": "Distretto di Chirang", "text": "Il distretto di Chirang \u00e8 un distretto dello stato dell'Assam, in India. Il suo capoluogo \u00e8 Kajalgaon.\nIl distretto fa parte del Bodoland Territorial Council ed \u00e8 stato creato separandolo dal distretto di Bongaigaon."}
{"id": "1849804", "revid": "1964823", "url": "https://it.wikipedia.org/wiki?curid=1849804", "title": "Kriszti\u00e1n N\u00e9meth", "text": "Caratteristiche tecniche.\nNonostante sia utilizzato soprattutto come attaccante, spesso gioca pi\u00f9 lontano dalla porta, dove provvede a recuperare palloni e servire il suo vero marchio di fabbrica: i passaggi in profondit\u00e0. Si pu\u00f2 dire, quindi, che sia pi\u00f9 una mezzapunta con l'indole da trequartista che un centravanti bomber.\nCarriera.\nClub.\nNato a Gy\u0151r, N\u00e9meth ha cominciato e giocare a calcio nel club della sua citt\u00e0, il Gy\u0151ri ETO F.C., giocando nelle giovanili dal 2003 al 2005.\nMTK Budapest.\nNel 2005 ha firmato per l'MTK Budapest, segnando 18 volte in 37 partite, e contribuendo in maniera importante alla corsa al titolo persa per poco dalla sua squadra nella stagione 2006-07.\nLiverpool.\nAlla fine della stagione ha firmato un contratto triennale con il Liverpool insieme al compagno Andr\u00e1s Simon. Il club ha dichiarato di aver visto in lui un grande talento ed un grande a brillante futuro nel Merseyside. \nN\u00e9meth ha segnato una doppietta nel suo debutto con la squadra-riserve del Liverpool il 27 novembre 2007 contro il Manchester City. Una settimana dopo ha segnato un'altra doppietta alle riserve dell'Everton. Ha segnato poi il quinto gol in tre partite contro le riserve del Middlesbrough, proiettando il Liverpool in testa alla classifica del campionato riserve. In un'altra partita, con un gran pallonetto, ha permesso al Liverpool di battere le riserve del Sunderland e di guadagnare 5 punti di vantaggio sulla seconda in classifica.\nNell'aprile 2008, N\u00e9meth ha segnato l'unico gol dell'1-0 alle riserve del Blackburn che ha consegnato al Liverpool il campionato delle riserve. Il 7 maggio ha aperto il 3-0 alle riserve dell'Aston Villa che ha sigillato il titolo appena conquistato. Grazie alle sue mirabolanti prestazioni \u00e8 stato nominato capocannoniere del campionato riserve nella stagione 2007-08; per la stessa stagione \u00e8 stato anche votato Miglior Giocatore Riserva dai tifosi del Liverpool.\nIl 30 luglio N\u00e9meth \u00e8 subentrato nel secondo tempo in un'amichevole precampionato contro il Villareal, prima partita con la prima squadra dei \"Reds\": sfiorando la traversa, stava per dare il vantaggio alla sua squadra. Il 2 agosto ha giocato allo stesso modo (entrando nel secondo tempo) in un'altra amichevole contro i Rangers. Al 58' un suo tiro-cross ha creato l'occasione perfetta per il tap-in del compagno Yossi Benayoun, mentre al 70' si \u00e8 procurato il rigore trasformato poi da Xabi Alonso.\nLo stesso 2 agosto il c.t. ungherese Erwin Koeman ha sollecitato il giocatore ad andare a giocare in prestito in Championship per fare pi\u00f9 esperienza e giocare con pi\u00f9 continuit\u00e0. N\u00e9meth ha poi rifiutato l'offerta del Leeds, club di League One, affermando di voler rimanere nella prima squadra e nei piani del coach Rafa Benitez.\nSe prima, in quanto membro della squadra riserve, non aveva un numero ufficiale in prima squadra, per la nuova stagione gli \u00e8 stato dato il numero 29, accogliendolo ufficialmente nel team principale.\nIl 26 gennaio 2009, per\u00f2, ha firmato un contratto mensile con il Blackpool, trasferendosi in prestito al club di Championship. Il giorno dopo ha esordito con i \"Seasiders\" contro il Queens Park Rangers, entrando al 59\u00ba minuto e servendo in maniera eccepibile ma vana il compagno David Fox. Dopo la sconfitta finale per 0-3, si \u00e8 anche scoperto che, appena 1 minuto dopo l'ingresso in campo di N\u00e9meth, questi si era fratturato l'osso della guancia urtando violentemente un difensore avversario.\nRientrato a Liverpool, non gioc\u00f2 per il resto della stagione, osservando dalla panchina le amichevoli precampionato contro il San Gallo, il Rapid Vienna e la Thailandia, segnando una doppietta al Singapore.\nAEK Atene.\nPrima dell'inizio ufficiale della nuova stagione (2009-10), N\u00e9meth decide di lasciare temporaneamente Liverpool per fare esperienza, e il 25 agosto viene annunciato il suo prestito annuale all' di Atene. Il primo impatto \u00e8 stato molto positivo, caricandolo per le sfide future; ha poi dichiarato: \"Sono arrivato in un grande club e in una grande citt\u00e0.\" e \"Spero di vincere il campionato\".\nIl 30 agosto ha debuttato ufficialmente entrando all'inizio del secondo tempo contro l'Atromitos. Dopo una gran corsa serve un assist d'oro per Ismael Blanco, che segna l'unico gol del match. Il suo essere pericolo costante per la retroguardia avversaria, viene nominato Miglior Giocatore della Settimana dalla Souper Ligka Ellada.\nIl 20 settembre segna il suo primo gol per l'AEK, nell'1-1 contro il PAS Giannina. Tre giorni dopo segna nel 1-2 inflitto agli eterni rivali dell'Olympiakos.\nDopo essere ritornato dai Mondiali Under-20, ha giocato ogni partita prima della pausa internazionale, fra cui va notato un 3-1 al Larissa il 9 novembre, dove ha segnato un gol di testa dopo essere entrato nel 2\u00ba tempo.\nNella seconda met\u00e0 della stagione, N\u00e9meth ha stentato giocando di meno a causa di un infortunio alla caviglia rimediato durante i suoi impegni nazionali. Ci\u00f2 lo ha tenuto lontano dai campi da gioco fino alle gare finali, nelle quali ha giocato soprattutto da subentrante. Nella partita finale della stagione contro l'Asteras Tripolis ha servito entrambi gli assist per la vittoria per 2-0, che ha assicurato ai \"Giallo-Neri\" l'ingresso nei play-off come terza classificata. Il secondo posto stagionale dell'AEK \u00e8 anche merito di N\u00e9meth, il cui contributo non \u00e8 stato tanto in gol quanto in assist.\nOlympiakos.\nIl 19 agosto 2010 passa all'Olympiakos per 1,2 milioni di euro. Nel contratto \u00e8 inoltre inserita una clausa secondo la quale al Liverpool spetta il 25% di qualsiasi futura vendita.\nRitorno all'MTK Budapest e Paesi Bassi.\nDopo un solo gol segnato in 16 presenze, nell'estate 2011 ritorna al MTK Budapest. Segna il suo primo gol alla sua unica presenza, poich\u00e9 nel gennaio 2012 passa in Paesi Bassi al RKC Waalwijk.\nSegna il suo primo gol il 24 febbraio nella vittoria per 1-0 contro il Vitesse Arnhem.\nConclude la stagione con 17 presenze e 4 gol.\nIn estate passa al Roda JC debuttando l'11 agosto nel 1-1 contro il PEC Zwolle. Segna il suo primo gol con la nuova maglia il 31 agosto nel 3-0 contro il Willem II. Conclude la sua seconda stagione nei Paesi Bassi con 23 presenze e 3 gol.\nRitorno a Kansas City.\nIl 7 agosto 2018 fa ritorno allo Sporting Kansas City.\nNazionale.\nNazionali giovanili.\nN\u00e9meth era membro della squadra ungherese under-17 che ha conquistato la partecipazione agli europei di categoria del 2006, in Lussemburgo. Una sua grande prestazione contro la Svezia il 30 marzo ha garantito, dopo il 4-0, l'ingresso dell'Ungheria nelle fasi finali. Arrivati per\u00f2 al campionato l'Ungheria \u00e8 stata eliminata nella fase a gironi, nonostante due gol di N\u00e9meth.\nNel maggio 2008 un suo gol contro il Portogallo ha portato la sua nazionale agli Europei di categoria del 2008. Prima del loro inizio, per\u00f2, \u00e8 stato convocato in prima squadra per un 1-1 contro la Croazia, sedendo in panchina per tutto il match. Il 14 luglio, al 10' del primo tempo, segna il primo gol dell'Europeo nella vittoria per 1-0 contro la Bulgaria, e gioca anche nella successiva partita contro la Spagna il 17 luglio, che garantisce ai magiari il passaggio del turno, e nella semifinale persa 1-0 contro l'Italia.\nSegna poi 7 gol in un mini-torneo Under-19 a Cipro.\nNel settembre 2009 \u00e8 stato chiamato nella nazionale Under-20 per il Mondiale Under-20. Ha giocato in due delle tre partite della fase a gironi, segnando nell'ultima sfida contro gli Emirati Arabi Uniti insieme a Vladimir Koman e garantendo all'Ungheria il passaggio del turno come prima squadra classificata nel girone F. Dopo aver sbagliato un rigore negli ottavi contro la Repubblica Ceca, il 9 ottobre ha offerto una brillante prestazione contro l'Italia. Dopo l'1-1 dei tempi regolamentari, al 112' segna il 2-1, ma gli avversari pareggiano ancora dopo appena 1'. A 3' dai calci di rigore, raccoglie un lancio perfetto di Koman ed insacca la rete del definitivo 3-2, che proietta la nazionale ungherese in semifinale. Nel match viene sostituito a met\u00e0 partita, e la nazionale perde 3-2 contro gli africani del Ghana. Nella finale per il terzo e quarto posto contro la Costa Rica, sotto per 1-0, al 90' si guadagna un calcio di rigore trasformato dal compagno Koman. Ai rigori, poi, fa il suo dovere regalando ai magiari il 3\u00ba posto.\nIl 13 novembre 2009 segna il suo primo gol con la maglia dell'Under-21 nelle qualificazioni per l'europeo under-21 del 2011 in Danimarca. Nella citt\u00e0 natale di Gy\u0151r, infatti, segna il primo dei 2 gol all'Italia nel 2-0 finale.\nNazionale maggiore.\nIl 14 maggio, N\u00e9meth \u00e8 stato convocato per le amichevoli contro Germania e Paesi Bassi. Il debutto internazionale con l'Ungheria \u00e8 15 giorni dopo la convocazione, il 29 maggio, quando entra al 61\u00ba della sfida contro la Germania.\nViene convocato per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate al 5 giugno 2016\"."}
{"id": "1849805", "revid": "287204", "url": "https://it.wikipedia.org/wiki?curid=1849805", "title": "Ereleuva", "text": "Spesso viene indicata come concubina del padre di Teodorico, Teodemiro, nonostante lo storico Thomas Hodgkin abbia fatto notare che \"questo termine di parentela non rende giustizia al suo ruolo. In molte nazioni teutoniche, cos\u00ec come tra i norreni dei secoli successivi, sembra che ci fosse una certa noncuranza nei confronti del matrimonio...\" Il fatto che Gelasio si riferisse a lei come \"regina\" suggerisce che ricoprisse una posizione sociale prominente, a dispetto dell'unione informale con Teodemiro.\nEreleuva era cattolica, e venne battezzata con il nome di Eusebia. Probabilmente si convert\u00ec all'arianesimo da adulta, ma i dettagli delle fonti storiche non sono chiari su questo punto. Si dice che Ereleuva avesse preso il cattolicesimo in maniera abbastanza seria, come indicato dalla corrispondenza che intrattenne con Papa Gelasio e dalle citazioni presenti nel \"Panegirico di Teodorico\" di Magno Felice Ennodio.\nIl suo nome venne spesso scritto dagli storici del tempo come \"Ereriliva\" (da Anonimo Valesiano) e come \"Erelieva\" (da Giordane), ed \u00e8 nota agli storici moderni come \"Ereleuva\", visto che fu il nome spesso usato da Papa Gelasio I."}
{"id": "1849807", "revid": "767487", "url": "https://it.wikipedia.org/wiki?curid=1849807", "title": "Satrapie occidentali", "text": "Le Satrapie occidentali, (35-405) furono degli stati governati dai Saka (o Saci) nella parte centro-occidentale dell'India (Saurashtra e Malwa: moderni Gujarat meridionale, Sindh, Maharashtra, Rajasthan e Madhya Pradesh). Il loro stato, o almeno parte di esso, era chiamato \"Ariaca\", secondo il Periplus maris erythraei.\nFurono contemporanee dell'Impero Kushan insediato nella parte settentrionale del subcontinente indiano e dell'Impero Shatavahana (Andhra) localizzato nell'India centrale.\nIn totale, vi sono stati 27 governanti indipendenti nel corso di un periodo di circa 350 anni. La parola \"Kshatrapa\" sta per satrapo (e il loro equivalente in persiano \"Ksatrapavan\"), che significa vicer\u00e9 o governatore di una provincia."}
{"id": "1849809", "revid": "1728", "url": "https://it.wikipedia.org/wiki?curid=1849809", "title": "Naulobato", "text": "Biografia.\nCon la fine del 267 o gli inizi del 268 una nuova ed immensa invasione da parte dei Goti, unitamente a Peucini, agli \"ultimi arrivati\" nella regione dell'attuale mar d'Azov, gli Eruli, ed a numerosi altri popoli, prese corpo dalla foce del fiume \"Tyras\" (presso l'omonima citt\u00e0). Questa immensa invasione come ce la descrive la Historia Augusta, diede l'avvio ad una serie di devastazioni tra le pi\u00f9 incredibili del III secolo: furono toccate quasi tutte le coste e l'entroterra delle province romane dell'Asia Minore, della Tracia e della stessa Acaia.\nI barbari, volte le loro vele verso Cizico che assediarono senza esito e pur subendo presso Bisanzio una parziale sconfitta da parte dell'esercito romano accorrente, continuarono le loro incursioni costeggiarono l'Ellesponto, fino a giungere al monte Athos. Ricostruite alcune delle loro navi distrutte dalla precedente tempesta, si divisero in almeno tre colonne: \nUna di queste armate, giunta in prossimit\u00e0 della foce del fiume \"Nestus o Nessos\", tent\u00f2 di risalire il fiume verso nord, ma intercettata dalle armate romane, sub\u00ec una cocente sconfitta ad opera dello stesso Gallieno, accorso per l'occasione. Si racconta, infatti, che Gallieno, riusc\u00ec a battere le orde dei barbari, tra cui certamente i Goti, uccidendone un gran numero (primavera del 268). In seguito a questi eventi offr\u00ec al capo degli Eruli, un certo Naulobato, gli \"ornamenta consularia\", dopo che quest'ultimo (identificabile con gli Sciti della Historia Augusta), formato un convoglio di carri, aveva tentato di fuggire attraverso il monte \"Gessace\" (ovvero gli attuali Monti Rodopi)."}
{"id": "1849811", "revid": "122740365", "url": "https://it.wikipedia.org/wiki?curid=1849811", "title": "Francia ai Giochi olimpici", "text": "La Francia ha partecipato ad ogni celebrazione dei Giochi olimpici, sebbene la partecipazione ai giochi del 1904 sia dubbia, essendo legata alla presenza di Albert Coray, che da alcune fonti \u00e8 considerato statunitense e da altri francese.\nLa Francia \u00e8 stata padrone di casa ai Giochi in cinque occasioni:\nGli atleti francesi hanno vinto per un totale di 596 medaglie ai Giochi olimpici estivi. Gli sport che hanno dato pi\u00f9 medaglie sono scherma e ciclismo. La Francia ha vinto inoltre 94 medaglie ai Giochi olimpici invernali, la maggior parte delle quali date dallo sci alpino.\nIl Comitato Nazionale Olimpico e Sportivo Francese venne fondato e riconosciuto nel 1894.\nMedaglieri.\nMedaglie per disciplina.\nOlimpiadi estive.\nDati aggiornati a tutto , in giallo lo sport nel quale la Francia \u00e8 anche leader assoluto."}
{"id": "1849814", "revid": "770634", "url": "https://it.wikipedia.org/wiki?curid=1849814", "title": "Distretto di Longleng", "text": "Il distretto di Longleng \u00e8 un distretto del Nagaland, in India, di 158.300 abitanti. Il capoluogo \u00e8 Longleng."}
{"id": "1849817", "revid": "106456", "url": "https://it.wikipedia.org/wiki?curid=1849817", "title": "San Geraldo", "text": ""}
{"id": "1849822", "revid": "122352306", "url": "https://it.wikipedia.org/wiki?curid=1849822", "title": "Ko\u017eva", "text": "La Ko\u017eva (anche Bol'\u0161aja Ko\u017eva o Kov\u017ea; ) \u00e8 un fiume della Russia europea nordorientale, affluente di sinistra della Pe\u010dora. Scorre nel Pe\u010dora rajon della Repubblica dei Komi.\nNasce dalla confluenza dei due rami sorgentiferi \u010c\u00ebrnaja Ko\u017eva e Belaja Ko\u017eva in una zona paludosa, vicino al villaggio di Tury\u0161evka e scorre con direzione mediamente nord-orientale tra boschi di conifere, la corrente \u00e8 lenta, le sponde sono paludose. Nella parte inferiore del fiume si trova il villaggio di Ber\u00ebzovka. Sfocia nella Pe\u010dora a 868\u00a0km dalla foce, presso la cittadina di Ko\u017eva e 15 chilometri a valle della citt\u00e0 di Pe\u010dora. Il fiume ha una lunghezza di 194\u00a0km; l'area del suo bacino \u00e8 di 9\u00a0560\u00a0km\u00b2.\nI maggiori affluenti sono: \u010cik\u0161ina (lungo 153\u00a0km) proveniente dalla destra idrografica, Luza (91\u00a0km) dalla sinistra.\nLa Ko\u017eva \u00e8 gelata, in media, da fine ottobre/primi di novembre a fine aprile/met\u00e0 maggio."}
{"id": "1849823", "revid": "767487", "url": "https://it.wikipedia.org/wiki?curid=1849823", "title": "Specie di Mimetidae", "text": "Di seguito sono descritte tutte le specie della famiglia di ragni Mimetidae note al dicembre 2012.\nArocha.\n\"Arocha\" \nArochoides.\n\"Arochoides\" \nAustralomimetus.\n\"Australomimetus\" \nErmetus.\n\"Ermetus\" \nEro.\n\"Ero\" \nGelanor.\n\"Gelanor\" \nGnolus.\n\"Gnolus\" \nKratochvilia.\n\"Kratochvilia\" \nMelaenosia.\n\"Melaenosia\" \nMimetus.\n\"Mimetus\" \nOarces.\n\"Oarces\" \nPhobetinus.\n\"Phobetinus\" \nReo.\n\"Reo\" "}
{"id": "1849824", "revid": "1480390", "url": "https://it.wikipedia.org/wiki?curid=1849824", "title": "Bagno Balena", "text": "Il Bagno Balena \u00e8 un edificio situato in Viale Regina Margherita 42 a Viareggio.\nStoria.\nSorto alla fine del XIX secolo, il Bagno Balena si presentava come una costruzione interamente realizzata in legno di notevoli dimensioni caratterizzata dal grande arco che segnava l'ingresso principale dello stabilimento balneare.\nNei primi anni del 1920 i terreni costieri di lungomare passarono di propriet\u00e0 dal Demanio Marittimo al Comune, e quindi si ravvis\u00f2 la necessit\u00e0 di costituire una Commissione Speciale con il compito di riorganizzare urbanisticamente la zona dell'arenile nella quale insistevano ancora alcune costruzioni in legno rimaste salve miracolosamente dopo l'incendio del 1917.\nCon il nuovo regolamento, che decretava la demolizione degli edifici non pi\u00f9 idonei alle nuove esigenze igieniche, nel 1928 inizi\u00f2 la realizzazione in muratura del nuovo ingresso Bagno Balena su disegno dell'architetto Alfredo Belluomini, che era a sua volta anche componente della citata Commissione.\nI corpi edilizi posti sul retro dell'ingresso del Bagno sul viale Regina Margherita sorsero poco dopo come servizi dello stabilimento balneare e sono attualmente occupati dal ristorante.\nPosto sul viale Regina Margherita, nella zona di conservazione balneare, l'ingresso trionfale del Bagno Balena rappresenta uno degli esempi pi\u00f9 belli e interessanti del tardo liberty viareggino.\nDa ricordare che negli anni trenta la struttura fu acquistata dalla famiglia Matteoni, oltre ad essa numerosi altri edifici d'importanza storica architettonica, come l'hotel Colombo a Lido di Camaiore, la quale ha fatto diventare grande il nome del \"Bagno Balena\", nella persona di Tommaso Matteoni.\nLo stabilimento fu poi ceduto a met\u00e0 degli anni novanta per volere dello stesso Tommaso Matteoni, mentre l'edificio \u00e8 tuttora di propriet\u00e0 della famiglia.\nDescrizione.\nDal caratteristico ingresso monumentale, il bagno Balena evidenzia a prima vista un aspetto eclettico che il progettista, Alfredo Belluomini, insieme al pittore e decoratore Galileo Chini hanno modellato nella monumentale massa dell'edificio.\nCostruito nel 1928, il Balena si eleva su due piani fuori terra, ed \u00e8 composto da un corpo edilizio principale, che prospetta sul viale Regina Margherita e due corpi laterali realizzati nella parte posteriore verso l'arenile.\nNell'edificio, disposto planimetricamente a U, ospita, nel corpo principale, negozi al piano terreno e appartamenti al piano superiore, mentre in quello secondario, sul retro, \u00e8 presente un ristorante al piano terreno.\nInteressante \u00e8 il prospetto principale dove trova collocazione l'ingresso allo stabilimento posto centralmente in modo da suddividere in due corpi simmetrici l'intera volumetria.\nAl piano terreno, le due grandi aperture laterali, dove trovano ingresso i negozi, sono contornate da un paramento in finto bugnato e liscio nelle fasce superiori, mentre il grande arco che sottolinea l'ingresso monumentale \u00e8 caratterizzato dalla ghiera dentellata; all'interno della galleria, coperta da una volta a botte, si presentano decorazioni sull'intonaco in condizioni di avanzato degrado.\nIn asse alle finestre del piano primo, sopra gli architravi, sono collocati due tondi ceramici decorativi, allineati agli altri tre collocati sopra la galleria d'ingresso.\nNella fascia centrale, sempre del prospetto principale, si alternano interessanti decorazioni geometriche di Galileo Chini, mentre nella parte terminale della costruzione trova collocazione un rosone centrale in vetro colorato."}
{"id": "1849827", "revid": "466539", "url": "https://it.wikipedia.org/wiki?curid=1849827", "title": "Jaffna", "text": "Jaffna (88.000 abitanti) \u00e8 una citt\u00e0 dello Sri Lanka situata nel settore settentrionale, sulla penisola omonima, allo sbocco della laguna di Jaffna nella baia di Palk. \u00c8 capoluogo del distretto omonimo. Importante porto peschereccio e commerciale \u00e8 anche un attivo mercato agricolo e forestale con piccole industrie di trasformazione.\nStoria.\nLa citt\u00e0 era conosciuta dal 204 a.C. ed era abitata dai Tamil tuttora presenti. Fu occupata nel XVII secolo dai Portoghesi che gi\u00e0 dal 1544 vi avevano fondato delle missioni. Nel 1656 fu presa dagli Olandesi e poi, nel 1795, dagli Inglesi.\nDopo le ripercussioni di decenni di guerra civile (Tamil contro le truppe governative), la citt\u00e0 ha subito anche i danni (meno gravi di quelli registrati sulle coste orientali dell'isola) provocati dal maremoto dell'Oceano Indiano nel dicembre 2004.\nPhoto"}
{"id": "1849833", "revid": "1632387", "url": "https://it.wikipedia.org/wiki?curid=1849833", "title": "Discografia dei Sex Machineguns", "text": "Questa che segue \u00e8 la lista di tutti i dischi pubblicati dalla band speed metal Sex Machineguns, dagli esordi fino a oggi."}
{"id": "1849836", "revid": "118138591", "url": "https://it.wikipedia.org/wiki?curid=1849836", "title": "Grammatica danese", "text": "La grammatica danese \u00e8 lo studio sistematico delle regole sintattiche che permettono il regolare uso della lingua danese.\nSostantivi.\nGenere.\nIn danese sono presenti solamente due generi degli originali tre delle lingue indoeuropee, il caso neutro e quello comune, che riunisce i nomi di genere maschile e femminile in molte altre lingue. Per riconoscere se un nome appartiene al genere neutro o comune, si guarda l'articolo che lo accompagna, \"en\" per i nomi comuni, \"et\" per quelli neutri.\nIl danese, come le altre lingue scandinave, possiede un articolo enclitico, ossia che si unisce a fine parola quando \u00e8 nella forma determinativa.\nNumero.\nIl plurale in danese \u00e8 normalmente formato aggiungendo \"-er\" alla parola, pi\u00f9 raramente solo \"-e\". Se una parola al singolare finisce per \"-er\", \"-el\", \"-en\" oppure \"-e\", la \"e\" presente in tutte queste desinenze viene eliminata. Questa regola \u00e8 conosciuta come apocope.\nI neutri monosillabici in genere non aggiungono alcun suffisso nel plurale.\nIl danese come tutte le lingue, possiede anche un certo numero di parole con il plurale irregolare, qui sono riportate le pi\u00f9 comuni.\nCasi grammaticali.\nIn danese non esistono pi\u00f9 casi grammaticali, ad eccezione del genitivo, che si ottiene aggiungendo una -s a fine parola, ovvero un apostrofo se la parola finisce gi\u00e0 per s.\nL'ordine delle parole, \u00e8 sempre quello possessore - posseduto, esattamente come per il genitivo sassone dell'inglese.\nArticolo.\nL'articolo determinativo danese come detto prima \u00e8 enclitico, cio\u00e8 si attacca a fine parola.\nEsso pu\u00f2 presentarsi nelle forme \"-en\" per nomi di genere comune, \"-et\" per i neutri, \"-ne\" per tutti i plurali.\nTuttavia, se il nome si presenta accompagnato da un aggettivo qualificativo, invece dell'articolo enclitico si usa un equivalente preposizionale:\nAggettivi.\nGli aggettivi in danese si accordano con il sostantivo che modificano in genere e numero, e le regole per le concordanze sono abbastanza semplici.\nLa seguente tabella mostra l'aggettivo god (buono) nelle varie forme di concordanza con un sostantivo di genere comune e neutro al singolare ed al plurale.\nEsistono ovviamente delle eccezioni che consistono in:\nComparativo.\nIl comparativo in danese \u00e8 formato aggiungendo:\nInoltre molti aggettivi subiscono un umlaut quando sono posti al comparativo (stor =&gt; grande / st\u00f8rre =&gt; maggiore - pi\u00f9 grande / st\u00f8rst =&gt; massimo)\nVerbi.\nIl danese \u00e8 una delle poche lingue al mondo che non coniuga i verbi in base alla persona e al numero, ma soltanto al tempo e al modo.\nModi.\nL'infinito di un verbo danese si presenta sempre nella forma preposizionale:\nIl danese possiede cinque tempi al modo indicativo: presente, preterito, passato prossimo, trapassato remoto, futuro.\nLa formazione dei tempi \u00e8 abbastanza regolare:\nSono chiaramente presenti anche dei verbi che non seguono una coniugazione regolare per la formazione del preterito, tra questi vanno notati tutti i verbi ausiliari che formano il preterito e del participio passato irregolarmente.\nPoich\u00e9 il verbo non distingue la persona, \u00e8 necessario che esso sia sempre accompagnato da un sostantivo o da un pronome soggetto.\nPersona e numero.\nI verbi non si flettono secondo la persona o il numero: \"jeg venter, du venter, han, hun, den, det venter, vi venter, I venter, de venter\". Tuttavia, fino all'inizio del ventesimo secolo, era normale flettere solo il presente e l'imperativo secondo il numero. Queste forme non vengono pi\u00f9 usate, ma si possono trovare ancora nella prosa e nella poesia arcaiche:\nTempi.\nCome in numerose altre lingue germaniche, la coniugazione dei verbi \u00e8 divisa in due macrogruppi: il primo, quello dei verbi deboli, indica che il passato \u00e8 formato aggiungendo i suffissi -ede o -te. Il secondo, quello dei verbi forti, forma il passato senza mai aggiungere desinenze e, nella maggior parte dei casi, cambiando una vocale.\nIl futuro viene formato con i verbi modali \"vil\" o \"skal\" e l'infinito. Spesso anche il presente viene usato con il valore del futuro, accompagnato da una specificazione di tempo: \"i morgen, k\u00f8ber han en bil\", \"domani, comprer\u00e0 una macchina\".\nNel passato (perfetto), la parola \"har\" (ho/hai/ha/abbiamo/avete/hanno) \u00e8 posizionata prima del participio passato: \"han har k\u00f8bt en bil\", \"[egli] ha comprato un'auto\". Per i verbi che indicano movimento, invece, si usa \"er\" (sono/sei/\u00e8/siamo/siete/sono): \"han er g\u00e5et sin vej\", \"se n'\u00e8 andato\".\nNello stesso modo si forma con \"havde\" o \"var\" il trapassato (piucheperfetto): \"han havde k\u00f8bt en bil\" \"[egli] aveva comprato un'auto\".\nPreposizioni.\nIl sistema delle preposizioni danesi ricorda moltissimo quello delle altre lingue germaniche e scandinave, e come nel caso di tutte le lingue il loro uso possiede molte sfumature di significato e spesso vanno imparate caso per caso.\nLa seguente \u00e8 una lista delle preposizioni danesi e del loro utilizzo generale.\nNumerali.\nIl danese a differenza della quasi totalit\u00e0 delle lingue europee ha un sistema numerale vigesimale, \u00e8 il venti, non il dieci la base per creare le decine, per esempio il numero 60 si dir\u00e0 \"tres\" abbreviazione per \"tresindstyve\" (ossia tre volte 20) mentre 50 si dir\u00e0 \"halvtreds\", abbreviazione per \"halvtredsindstyve\" (met\u00e0 [di venti sottratto da] venti moltiplicato per tre, vale a dire 60-10).\nLa seguente tabella mostra i numerali danesi e la loro formazione."}
{"id": "1849845", "revid": "404449", "url": "https://it.wikipedia.org/wiki?curid=1849845", "title": "Casa Albergo", "text": "La Casa Albergo \u00e8 un edificio ad uso alberghiero situato in via Duca d'Aosta nella Citt\u00e0 Giardino, nel comune di Viareggio.\nStoria.\nRealizzato nel 1959 dalla Societ\u00e0 emiliana costruzioni edili stradali (Seces Srl) della Spezia, questo fabbricato a piccole suite costituisce \"un edificio tipologicamente nuovo per la Versilia: una casa per vacanze, ossia un tipo di edificio a piccoli alloggi, che sta a met\u00e0 fra la casa-albergo e la casa di abitazione. L'idea base dei progettisti era di poter realizzare una casa-albergo , ma si \u00e8 dimostrato che per un organismo di tal genere i tempi non sono ancora maturi\" Lo sforzo di rinnovamento dei progettisti \u00e8 stato duplice: da una parte la scelta di un linguaggio architettonico moderno che va oltre il consueto gioco di balconi e l'estenuante movimento dei volumi, che sembra l'unico linguaggio costruttivo a Viareggio dopo la stagione del liberty, e, dall'altra, il desiderio di rinnovamento tipologico con un fabbricato che avrebbe dovuto aprire la strada alla realizzazione di altre case-albergo.\nIl volume contenuto nella \"\"fasciatura\" dei muri in mattoni e nei \"muri\" delle persiane scorrevoli, \u00e8 ancor pi\u00f9 fortemente esibito dal fatto che \"poggia\" su una struttura di pilastri al piano terreno che costituiscono un'area completamente aperta destinata alla sosta delle auto. Nel 1974 questa area viene chiusa con una vetrata continua per destinarla ad attivit\u00e0 commerciali.\nNella sua nota del 1961, apparsa sulla rivista \"L'architettura - cronache e storia\", Koenig osserva ancora come in questo caso si assista \"all'intrecciarsi di una componente locale, diciamo ambientale, e di una seconda componente, critica e antiprovinciale, che ha per\u00f2 anch'essa radici nella cultura elevata e attenta di questa regione. E vediamo, in queste opere, l'evolversi parallelo di questi due fattori, quello tradizionale e quello avanzato, nella ricerca di risultati concretamente adeguati all'ambiente, ma 'promotori' rispetto ad esso. Qui sta la validit\u00e0 anche 'teoretica' di queste realizzazioni\"\".\nArchitettura.\nL'opera \u00e8 stata catalogata tra quelle di \"eccellenza\" nell'ambito della selezione delle architetture di interesse storico e artistico prodotte in Toscana dal 1945, risultando innovativa per l'evoluta ricerca tipologia e per la scelta del linguaggio formale.\nL'edificio occupa trasversalmente il lotto situato fra l'attuale viale Belluomini e viale Buonarroti, nell'area che sul finire degli anni cinquanta era stata interessata dal progetto \"Citt\u00e0 Giardino\".\nTipologicamente si tratta di un fabbricato a ballatoio di appartamenti plurimi per vacanze; non proprio una casa-albergo, come spesso viene indicato, piuttosto un'unione riuscita tra un edificio di abitazione popolare con alloggi minimi e un albergo organizzato per suite, quindi di carattere esclusivo. Lo sviluppo planimetrico, il cui contorno \u00e8 continuamente spezzato dai muri perimetrali di poco angolati fra loro, cela in realt\u00e0 una distribuzione degli ambienti assai regolare col ballatoio a sviluppo rettilineo sul quale si attestano direttamente tutti gli appartamenti. L'articolazione dei pieni e dei vuoti, delle superfici chiuse rispetto a quelle aperte, viene dissimulata attraverso la soluzione formale di fasciare tutto il fabbricato con una muratura faccia a vista in mattone basso lucchese e soprattutto grazie all'uso non ortodosso delle tapparelle, all'apparenza di tipo avvolgibile, ma in realt\u00e0 con funzionamento \"a palpebra\" in doghe di Douglass, particolare che rimanda in maniera evidente al fasciame delle navi. Dalle pagine di \"L'architettura - cronache e storia\" viene osservato ancora come \"quella unit\u00e0 delle superfici di contenimento, quell'ordine voluto dai progettisti, sarebbe stato turbato dall'uso dei normali rotolanti, dato che ognuno di essi pu\u00f2 essere alzato in modo diverso. La regolarit\u00e0 dei prospetti, giocati interamente su questi elementi, sarebbe andata all'aria\".\nQueste speciali persiane \"a palpebra\", pensate dagli architetti Domenico Cardini, Ilo Dati e Franco Mazzucchi (che le hanno applicate anche per l'albergo a Tonfano) sono ripartite in quattro elementi ma solo i due centrali possono scorrere consentendo un'apertura massima di circa 1,30 metri o due aperture di circa 30\u00a0cm. ognuna, sempre e comunque mantenendo una simmetria orizzontale. \"\"Al solito, il risultato \u00e8 estetico, ma lo spunto \u00e8 funzionale: si \u00e8 pensato a questo tipo di persiana perch\u00e9 essa permette una piccola apertura, l'apertura necessaria per i mesi estivi, attraverso la quale si pu\u00f2 vedere senza essere visti. Anche la \"veneziana\" risolve il problema, ma solo parzialmente, perch\u00e9 il vedere tra stecca e stecca non \u00e8 certo estremamente gradevole; mentre l'impressione di un taglio di luce netto, variabile a volont\u00e0, all'altezza dell'occhio, dato da questo tipo di persiana, \u00e8 singolarmente piacevole\"\"\nAi progettisti \u00e8 dunque riuscito dissimulare la struttura portante in scheletro di cemento armato, mentre la fascia marcapiano, esile e continua, altro non \u00e8 che il cordolo di piano. Ma avvicinandoci al fabbricato, gli alberi e le siepi non nascondono pi\u00f9 le travi e i pilastri volutamente in vista. Il pilastro d'angolo mostra una connotazione plastica grazie a una sezione di dimensione crescente a forma di croce greca i cui lati sono corrispondenti agli innesti a coda di rondine delle travi.\nSul tetto a terrazza, fuoriesce una serie di sei corpi stondati che fungono da \"fine scala\" ma che denotano un inaspettato elemento plastico che raccorda e termina efficacemente il tema figurativo dei ballatoi sovrapposti. Anche da questi dettagli emerge come la strada percorsa dagli autori del progetto sia la stessa indicata da Giovanni Michelucci in molte opere per abitazioni collettive."}
{"id": "1849846", "revid": "78273", "url": "https://it.wikipedia.org/wiki?curid=1849846", "title": "Posizionamento organico", "text": ""}
{"id": "1849848", "revid": "767487", "url": "https://it.wikipedia.org/wiki?curid=1849848", "title": "Gerrit Berveling", "text": "Studioso di greco e latino, \u00e8 stato insegnante di scuola media di tali materie.\n\u00c8 redattore della rubrica \"Spirita vivo\" nella rivista \"Monato\" e redattore della rivista letteraria \"Fonto\".\nHa appreso l'esperanto nel 1972 e ha composto lavori originali in lingua, sia in prosa che in poesia; sono inoltre numerose le sue traduzioni dal latino, dal greco e dall'olandese.\n\u00c8 membro della Akademio de Esperanto.\nBiografia.\nProfessionalmente Berveling opera in due settori: \u00e8 insegnante di lingue classiche (latino e greco antico) e italiano, e pastore protestante.\nHa studiato Lingue Classiche all'universit\u00e0 di Leiden e Teologia nelle Universit\u00e0 di Utrecht e Leiden. Dopo aver insegnato per 14 anni, \u00e8 stato pastore protestante per 14 anni e adesso \u00e8 di nuovo insegnante. \nPer la sua traduzione della \"Antologio Latina\" ha ricevuto il Premio OSIEK nel 2003.\nA 13 anni and\u00f2 via di casa perch\u00e9 voleva diventare un prete cattolico. Comp\u00ec gli studi secondari in seminario. Al quinto anno di studi lesse tutta la Bibbia e questo fatto cambi\u00f2 la sua vita: lasci\u00f2 il seminario e la chiesa cattolica romana, divent\u00f2 provvisoriamente filologo e insegnante di lingue classiche. Alla fine trov\u00f2 una patria religiosa nella chiesa protestante e divent\u00f2 pastore dopo aver completato gli studi di teologia.\nBerveling si occupa di testi biblici, ma non li considera \"la Parola di Dio\", perch\u00e9 i singoli autori biblici \"corressero\" i loro predecessori: ogni religione e ogni chiesa (samaritani, ebrei, cattolici romani, greci ortodossi, russi ortodossi ecc.) basa la \"sua\" Bibbia su testi biblici e libri diversi.\nNegli ultimi tempi Berveling contribuisce sistematicamente anche a Vikipedio, la versione in esperanto di Wikipedia."}
{"id": "1849849", "revid": "770634", "url": "https://it.wikipedia.org/wiki?curid=1849849", "title": "Distretto di Peren", "text": "Il distretto di Peren \u00e8 un distretto del Nagaland, in India, di 12.882 abitanti. Il capoluogo \u00e8 Peren.\nIl distretto \u00e8 stato costituito il 24 gennaio 2004 ed \u00e8 abitato dalle trib\u00f9 Naga degli Zeliang e dei Kuki."}
{"id": "1849851", "revid": "1896180", "url": "https://it.wikipedia.org/wiki?curid=1849851", "title": "Socialdemocratici", "text": ""}
{"id": "1849852", "revid": "228587", "url": "https://it.wikipedia.org/wiki?curid=1849852", "title": "Murchison", "text": ""}
{"id": "1849857", "revid": "77594", "url": "https://it.wikipedia.org/wiki?curid=1849857", "title": "Gran Caff\u00e8 Margherita", "text": "Il Gran Caff\u00e8 Margherita \u00e8 un edificio situato in viale Regina Margherita 30 (sulla \"Passeggiata\") a Viareggio. Si tratta di uno degli edifici pi\u00f9 rappresentativi della stagione dell'eclettismo viareggino.\nStoria.\nL'edificio sorge accanto al Negozio Martini e nelle vicinanze del monumentale ingresso dello stabilimento balneare Balena.\nCostruito originariamente in legno nel 1902, viene demolito e ricostruito in muratura nel 1928 su progetto dell'ing. Alfredo Belluomini in stretta collaborazione con il decoratore Tito Chini, che ha curato i numerosi elementi esornativi, domando all'edificio quell'aspetto esotico che lo rende unico nel suo genere; il Gran Caff\u00e8 Margherita rappresenta una delle ultime opere del periodo eclettico-dec\u00f2 Viareggino, prima dell'evento del razionalismo.\nInteressante risulta la galleria centrale della costruzione in origine aperta verso il mare, successivamente chiusa e attualmente destinata a sala ristorante.\nNel primo progetto l'edificio nasce come stabilimento balneare, corredato da spogliatoi e relativi servizi, oltre l'accesso diretto verso il mare, ma poi questa parte non \u00e8 stata mai realizzata.\nSopravvissuto al drammatico incendio del 1917 che distrugge gran parte degli stabilimenti del viale Margherita, viene successivamente demolito negli anni venti in base ai nuovi regolamenti di igiene edilizia imposti dalla Commissione speciale, della quale fanno parte anche l'ing. Belluomini e Galileo Chini, per la ristrutturazione della zona arenile di Viareggio.\nDiverse modifiche sono state apportate nelle due ali per la collocazione dei servizi in relazione alla nuova destinazione d'uso con rifacimenti delle pavimentazioni in lastre di marmo, degli infissi e di alcuni arredi, mentre la galleria coperta riproduce ancora il ricco allestimento interno con le decorazioni e i preziosi ornamenti dei soffitti. Ultimamente la sala \u00e8 stata privata del meraviglioso arredo interno e dei lampadari.\nAttualmente ospita la libreria Mondadori di Viareggio, un grande Ristorante e lo storico Caff\u00e8.\nArchitettura dell'edificio.\nL'edificio ha un'immagine di evidente gusto orientaleggiante e controllato dalla simmetria delle due torrette laterali coperte da cupole caratteristiche dell'architettura moresca.\nIl manto delle cupole \u00e8 stato realizzato a squame di ceramica a pi\u00f9 colori, in prevalenza giallo e verde; anche i colonnini della balaustra della grande terrazza posta all'ultimo piano risultano in ceramica (lustro metallico) della manifattura Fornaci San Lorenzo lungo tutto il prospetto principale.\nCaratteristica e di rilevanza architettonica risulta la galleria coperta, un tempo aperta e filtro suggestivo tra la passeggiata e l'arenile, oggi chiusa a vetri e utilizzata come sala ristorante.\nAll'interno di essa risultano decorazioni geometriche sulle pareti divisorie, mentre il soffitto suddiviso in riquadri dall'orditura dei travi dalle pannellature decorative che alternano elementi pittorici a vetri dipinti e cotti della manifattura Fornaci San Lorenzo di Borgo San Lorenzo sono opere di Tito Chini del 1928.\nLo spazio di notevoli dimensioni, risulta controllato in pianta da una serie di pilastri e travature in conglomerato cementizio, mentre le parti disposte sulle ali sono realizzate in muratura di tipo tradizionale."}
{"id": "1849864", "revid": "1008732", "url": "https://it.wikipedia.org/wiki?curid=1849864", "title": "Murchison (meteorite)", "text": "Murchison \u00e8 un meteorite di tipo carbonaceo, caduto in Australia nel 1969. Si tratta di una delle meteoriti pi\u00f9 famose e studiate, poich\u00e9 contiene oltre 100 diversi amminoacidi, composti organici complessi che sono alla base della chimica della vita.\nStoria.\nLa mattina del 28 settembre 1969, nella parte settentrionale dello stato australiano di Victoria, alle 10:57, viene avvistato un luminoso bolide che scompare dalla vista dopo essersi spezzato in tre corpi pi\u00f9 piccoli. Pochi istanti dopo, oltre un centinaio di frammenti meteoritici cadono nei pressi del villaggio rurale di Murchison in un'area ellittica ampia circa 3,5 x 11,5\u00a0km.\nNei giorni seguenti vengono recuperati molti esemplari, le cui dimensioni variano da pochi grammi fino a 7\u00a0kg. I primi frammenti a essere recuperati vengono trovati su una strada. Un esemplare di 680 g, caduto sul tetto di un fienile, viene ritrovato in mezzo alla paglia. In totale saranno recuperati pi\u00f9 di 100\u00a0kg di materiale meteoritico.\nComposizione e classificazione.\nQuesto meteorite \u00e8 una condrite carbonacea di tipo CM2. Questo gruppo di condriti carbonacee, assieme alle pi\u00f9 primitive C1, rappresentano il tipo di materia pi\u00f9 primitiva e inalterata presente in tutto il nostro sistema solare: poich\u00e9 quest'ultimo vanta un'et\u00e0 stimata di 4 miliardi e 600 milioni di anni, il fatto che le pi\u00f9 recenti rilevazioni datino il meteorite a 7,5 miliardi di anni fa lo colloca tra i reperti di origine esterna al sistema solare.\nGli elementi pi\u00f9 interessanti di questo meteorite sono la presenza di inclusioni ricche di calcio e alluminio particolarmente antiche, l'elevato contenuto di acqua (12%) e la sorprendente presenza di pi\u00f9 di 100 diversi amminoacidi.\nMateria organica.\nTra questi 100 amminoacidi sono presenti composti comuni come la glicina, l'alanina e l'acido glutammico e rari come l'isovalina e la pseudoleucina. Sono invece assenti gli amminoacidi serina e treonina, considerati contaminanti terrestri.\nDalle prime analisi era emerso che gli amminoacidi chirali erano presenti in miscela racemica, ovvero in parti uguali sia nella forma destrogira sia in quella levogira. Alcune molecole esistono in due forme speculari non sovrapponibili. Le forme di vita sulla Terra producono solo una delle due forme speculari di questi amminoacidi e quindi una simile asimmetria, detta omochiralit\u00e0, \u00e8 considerata un forte indizio di un'origine biologica del materiale. La presenza di una miscela racemica era quindi la dimostrazione dell'origine extraterrestre del materiale. Tuttavia successive e pi\u00f9 accurate indagini hanno mostrato che alcuni di questi amminoacidi sono in realt\u00e0 presenti in miscele non racemiche, con un eccesso di una delle due forme chirali. Nel 1997 analisi isotopiche su questi composti non racemici hanno rilevato un eccesso di isotopo 15N dell'azoto rispetto alle controparti terrestri, dimostrando che nel sistema solare esiste o \u00e8 esistita una sorgente extraterrestre di enantiomeri levogiri.\nLa lista di composti organici identificati nel meteorite Murchison si \u00e8 arricchita nel 2001 dei polioli e nel 2008 anche di alcuni nucleotidi (xantina e uracile). La presenza di questi complessi composti organici in un meteorite dimostra che i mattoni della vita si sono formati anche al di fuori della Terra e d\u00e0 sostegno all'ipotesi secondo cui essi, o la vita stessa, possano essere arrivati sul nostro pianeta dall'esterno (panspermia).\nOrigine.\nSi ritiene che le condriti carbonacee possano essere frammenti di comete e in particolare si \u00e8 ipotizzato che Murchison possa essere correlato con la cometa periodica Finlay.\nMeteorite Park.\nNel luogo dove caddero alcuni frammenti ora sorge il Murchison Meteorite Park, attrazione turistica della zona."}
{"id": "1849869", "revid": "71814", "url": "https://it.wikipedia.org/wiki?curid=1849869", "title": "Provveditore agli studi", "text": ""}
{"id": "1849872", "revid": "1573940", "url": "https://it.wikipedia.org/wiki?curid=1849872", "title": "Hotel Liberty", "text": "L'hotel Liberty \u00e8 un edificio per uso alberghiero situato in via Manin 18 a Viareggio.\nStoria.\nIl primitivo impianto dell'edificio risale agli anni tra il 1862 e il 1873, anno in cui viene redatta una mappa nella quale esso appare, di impianto pressoch\u00e9 quadrato, con il fronte principale allineato agli altri fabbricati prospicienti viale Manin e due stretti corpi, allungati nel giardino retrostante, allineati lungo i confini del lotto.\nUna conferma di tale planimetria viene dallo \"stato attuale\" del piano terreno presentato in comune nel 1925 da Amedeo Cataldi che, nel settembre 1924, primo proprietario di cui si ha notizia, chiede, su progetto dell'architetto Alfredo Belluomini, di poter sostituire il tetto deteriorato, prospiciente la via stessa (viale Manin) con una terrazza, e nel contempo rifare tutta la facciata della casa stessa. Dagli elaborati allegati alla domanda, un prospetto e una sezione in scala 1:50, la casa risulta essere a due piani nella zona prospiciente viale Manin e a tre piani nella parte sul retro. Il progetto, poi di fatto realizzato, prevede la demolizione della falda del tetto sopra la parte a due piani per realizzare una terrazza.\nPer quanto riguarda il disegno del prospetto principale, si nota che la sua realizzazione \u00e8 rimasta, a tutt'oggi, quasi del tutto inalterata. In data 25 aprile 1925, il Cataldi presenta domanda al Comune per ottenere il permesso di \"trasformare il piano terreno della casa stessa, spostando pareti, aperture e scala\" e produce come elaborati lo \"stato attuale\" e la \"trasformazione\" del piano terreno, sempre a firma dell'architetto Alfredo Belluomini.\nLa planimetria a piano terra dello stato attuale, cio\u00e8 la planimetria del fabbricato prima degli interventi del 1925, presenta una suddivisione schematica della parte principale con corpo scala posizionato a destra dell'entrata e due corpi allungati nel giardino retrostante. La \"trasformazione\", poi realizzata, prevede la demolizione di alcune pareti nel corpo principale per realizzare ambienti di rappresentanza e un garage e lo spostamento del corpo scala a sinistra dell'ingresso, la demolizione di uno dei due corpi allungati sul retro e la ristrutturazione dell'altro in ambienti di servizio (lavatoio, cucina, guardaroba, cantina, dispensa). Probabilmente il fabbricato non subisce ulteriori variazioni fin quando esso non viene venduto dal Cataldi nel 1959.\nIl nuovo proprietario presenta al comune di Viareggio, nel novembre 1960 e nel gennaio 1961, la richiesta di due licenze edilizie per ottenere la sopraelevazione del fabbricato fino a raggiungere i complessivi attuali cinque piani. Negli elaborati presentati al comune i prospetti sono figurativamente totalmente difformi dalla seguente realizzazione, che \u00e8 quella visibile a tutt'oggi. La ristrutturazione mantiene pressoch\u00e9 inalterati i prospetti dei piani terra e primo e ripropone per i piani superiori una configurazione analoga a quella dei piani inferiori.\nPer quanto riguarda la suddivisione interna degli ambienti, questa viene notevolmente modificata tanto che l'unico elemento originario rimasto \u00e8 la scala in marmo bianco con parapetto in legno.\n\u00c8 da notare che la sopraelevazione del 1961 \u00e8 stata possibile creando, a partire dal piano terra, una struttura di pilastri in cemento armato collegati ai nuovi solai dal terzo piano in poi, tanto da risultare strutturalmente un nuovo edificio \"incastrato\" sul preesistente fabbricato.\nArchitettura.\nNel descrivere formalmente l'hotel Liberty, \u00e8 necessario fare un'operazione di suddivisione dell'oggetto in due parti: quella realizzata nel 1924-25 grazie agli interventi di Alfredo Belluomini e Galileo Chini per il piano terra e il primo piano, e quella nata dalla successiva sopraelevazione degli anni sessanta, per gli altri tre piani.\nL'intervento degli anni '20.\nIl prospetto della parte realizzata nel 1924-25 si presenta su due piani ben distinti: il primo, a piano terra, caratterizzato da un finto bugnato interrotto all'altezza del portone d'ingresso e delle due porte-finestre laterali; il secondo, al primo piano, scandito da tre grandi porte-finestre, che si affacciano sul balcone che marca il livello tra i due piani.\nLe porte-finestre del primo piano sono concluse da timpani rinascimentali e cornici decorate con pannelli in ceramica della manifattura di Galileo Chini su cui spiccano decorazioni di ghirlande con motivi floreali stilizzati e giochi di putti; e fra le finestre, formelle romboidali a disegni geometrici, sempre del Chini. Il balcone tra il piano terra e il primo piano \u00e8 caratterizzato da mensole in muratura decorate e da una balaustra in ferro battuto lavorata a motivi geometrici, entrambe rispondenti esattamente ai disegni presentati in Comune per ottenere il permesso.\nL'edificio termina con un \"parapetto balaustrato finemente decorato\".\nL'intervento degli anni '60.\nIn seguito ai lavori di sopraelevazione realizzati negli anni '60, la balaustra terminale viene smontata e l'edificio viene rialzato fino a raggiungere la configurazione attuale di cinque piani. Nonostante i primi due piani siano rimasti inalterati, la sopraelevazione segna una spaccatura evidente tra la vecchia e la nuova composizione della facciata. Infatti, anche se compaiono nuove decorazioni realizzate con mattonelle in ceramica, anche se \u00e8 stato creato all'ultimo piano un balcone delle stesse dimensioni e con una ringhiera con motivi simili a quello originale e sono state create particolari mensole sottogronda simili a quelle che reggono il terrazzo del primo piano, \"risultano per\u00f2 troppo accentuate le nuove scompartiture murarie verticali, quasi intese come smisurate paraste\".\nFortuna Critica.\nPer quanto riguarda l'attenzione da parte della critica, la villa Cataldi (poi hotel Liberty) viene fatta rientrare all'interno di quella produzione dell'architettura viareggina degli anni '20 che mescola \"toni eclettico-quattrocenteschi con elementi di derivazione orientale. Ricompare l'ordine architettonico, sgrammaticato e fantastico nell'esuberanza di cornici e di mensole, interpretato talvolta in modo grottesco e unito con vari altri soggetti decorativi. \u00c8 infatti la presenza di vaste decorazioni ceramiche la novit\u00e0 che caratterizza e qualifica la svolta radicale dell'architettura viareggina degli anni Venti. Molto spesso, anzi, \u00e8 proprio la decorazione ceramica che assume il valore di chiave per la lettura del tessuto architettonico, divenendo carattere stilistico principale di questo bizzarro stile\". \"Le Fornaci S. Lorenzo, che Galileo e Chino Chini dirigevano nel Mugello, ebbero modo di sbizzarrirsi in una vastissima produzione per l'architettura. [...]. Sono soprattutto i piastrellati i pezzi di maggior significato, sia in forma di fregio continuo [...] o ridotti in singoli pannelli come nel prospetto della sede della Misericordia e dell'hotel Liberty [...]. Ciascuna di queste decorazioni era concepita come pezzo unico, irripetibile, anche se nei soggetti si pu\u00f2 notare una certa reiterazione: putti con festoni, vasi e trionfi floreali minuziosi, paesaggi marini con navi invelate o con animali strani e grotteschi\".\nPer l'hotel Liberty, come per innumerevoli altri edifici, il nome di Galileo Chini, \"la mente di questo disegno di trasformazione stilistica\", viene accostato a quello dell'architetto Alfredo Belluomini che permette la realizzazione di questa trasformazione, restituendo \"l'immagine di un gusto ecletticamente quattrocentesco e bizzarro, alle volte dimesso, ma quasi sempre esuberante di un decorativismo minuto e dettagliato: si pensi che anche le ringhiere dei terrazzi disegnate sulla licenza edilizia erano quelle poi effettivamente poste in opera\", proprio come per l'hotel Liberty."}
{"id": "1849878", "revid": "599013", "url": "https://it.wikipedia.org/wiki?curid=1849878", "title": "Andr\u00e9s N\u00fa\u00f1ez", "text": "Carriera.\nClub.\nDebutta in Costa Rica con l'AD Santa B\u00e1rbara nella stagione 1997-1998. Nel 2000 pass\u00f2 al Cartagin\u00e9s. Quindi passa al Deportivo Saprissa con cui ha competuto alla Coppa del Mondo per Club FIFA del 2005 in Giappone.\nNazionale.\nN\u00fa\u00f1ez \u00e8 anche un membro della squadra Nazionale della Costa Rica con la quale ha competuto nella Gold Cup 2007. Gioca le partite di qualificazione per la Coppa del Mondo FIFA del 2010."}
{"id": "1849883", "revid": "1355461", "url": "https://it.wikipedia.org/wiki?curid=1849883", "title": "Scala T", "text": "La Scala T indica nel modellismo ferroviario un rapporto di riduzione di 1:450 con scartamento 3 mm; \u00e8 stata realizzata da Eishindo ed \u00e8 stata presentata per la prima volta alla fiera del giocattolo di Tokyo del 2006, al seguito della produzione da parte di Railways Shop. In catalogo sono presenti solo rotabili giapponesi (della West Japan Railway e East Japan Railway) e numerosi accessori (catenaria per alta velocit\u00e0, edifici con interni, imbarcazioni, automobili, figure umane). La scala estremamente ridotta permette di riprodurre scenari molto realistici, soprattutto di ambientazione urbana, a scapito del dettaglio del modello."}
{"id": "1849885", "revid": "2020970", "url": "https://it.wikipedia.org/wiki?curid=1849885", "title": "Altobello Persio", "text": "Fu il padre di Antonio (filosofo), Ascanio (linguista, umanista e grecista), Domizio (pittore) e Giulio (scultore).\nBiografia.\nFu il capostipite di una famiglia di intellettuali lucani. Comp\u00ec le prime opere nell'abbazia di San Michele Arcangelo di Montescaglioso. Dopo aver sposato Beatrice Goffredo appartenente ad una nobile famiglia materana si trasferisce a Matera dove realizza alcune delle sue opere pi\u00f9 importanti, il presepe ed il dossale di un altare (1534) realizzati nella cattedrale.\nTra le sculture pi\u00f9 importanti di Altobello vanno segnalate: il portale rinascimentale dell'abbazia di San Michele a Montescaglioso, il \"Crocifisso\" e la \"Vergine con san Giovanni\" nella chiesa di San Nicola a Lagonegro, la scultura di san Giuseppe e la Piet\u00e0 nella lunetta di un portale della chiesa madre di Santa Maria Maggiore a Miglionico (forse per\u00f2 da riferire a Giulio), le sculture di san Pietro e san Paolo della chiesa matrice di Oppido Lucano, le sculture di Isabella e Federico d'Aragona della chiesa madre di Ferrandina, il presepe in pietra nella cripta della chiesa di Santa Maria Maggiore in Rabatana a Tursi."}
{"id": "1849886", "revid": "125405990", "url": "https://it.wikipedia.org/wiki?curid=1849886", "title": "Magazzini Duilio 48", "text": "I Magazzini Duilio 48 sono un edificio commerciale situato in Viale regina Margherita 25 a Viareggio.\nIl Bazar Duilio 48 rappresenta, insieme con il Caff\u00e8 Margherita, il Bagno Balena, e alcuni altri edifici, uno degli esempi pi\u00f9 significativi e rappresentativi dell'architettura viareggina degli anni venti.\nStoria.\nProgettazione.\nL'edificio viene realizzato tra il 1927 e il 1930 in seguito alla ristrutturazione urbanistica della zona balneare necessaria dopo il devastante incendio che colpisce Viareggio del 1917, distruggendo numerose costruzioni e stabilimenti balneari realizzati in legno nei primi anni del ventesimo secolo. \nLe costruzioni lignee rimaste vengono demolite per dare spazio a quelle nuove in muratura, decise dalla Commissione governativa istituita nel 1924 della quale fanno parte anche gli architetti Alfredo Belluomini, Ugo Giusti e il pittore e decoratore Galileo Chini.\nIl nome del progettista \u00e8 per\u00f2 rimasto sino ad ora ignoto, stante la mancanza di indicazione del progettista in molte delle pratiche edilizie presentate in quel tempo, recanti sui disegni solo la firma del proprietario o del costruttore dell'opera.\nL'attivit\u00e0 commerciale - Giuseppe Siebzehner.\nI Magazzini Duilio 48 di Viareggio erano una delle filiali (assieme a quella di Montecatini) dell'\"Emporio Duilio 48\", fondato a Firenze (nello stabile dell'attuale COIN, in Via de' Calzaiuoli) nel 1902. L'ideatore della struttura commerciale e della formula \"tutto a 48 centesimi\" fu Joseph (in italiano Giuseppe) Siebzehner (nato a Vienna il 2 settembre 1863 morto nel tragitto Milano-Auschwitz nel treno partito il 29 gennaio 1944 dal binario 21), commerciante di famiglia polacca, originaria di Ka\u0144czuga (sud-est della Polonia), sposato con Amalia Koretz (nata a Plze\u0148 il 15 marzo 1871 e morta ad Auschwitz), figlia di Ferdinando. Il Siebzehner, gi\u00e0 attivo nel commercio a Vienna a fine 1800, rilev\u00f2 l'attivit\u00e0 commerciale denominata \"Grande Emporio Duilio\" e fondata a Firenze nel 1888 dai fratelli Papalini, che a loro volta avevano rilevato il rinomato \"Bazar Bonajuti\", fondato nello stesso stabile nel 1834 dall'architetto (figlio di mercante) Telemaco Bonajuti. L'ampliamento della sede fiorentina nel 1907 dette inizio al nuovo nome \"Emporio Duilio 48\". A questa presto si affiancarono le due sedi di Montecatini e di Viareggio; quest'ultima inizialmente si trovava in un banco dove oggi sorge il rinomato negozio di scarpe \"Gabrielli\", accanto ai Magazzini 48. Sembra poi che dal 1911 fossero presenti a Bologna due punti vendita, sempre a nome Emporio Duilio. \n\u00c8 infine doveroso dire che Giuseppe Siebzehner fu un commerciante all'avanguardia, forse quello che, all'epoca, precorse maggiormente i tempi in Italia. \nDall'archivio di famiglia infatti (posseduto oggi dal Conte Federico di Valvasone e dall'ultimo discendente, Riccardo Francalancia Vivanti Siebzehner) \u00e8 emerso che Giuseppe, gi\u00e0 alla fine dell'800 avesse ben due contratti di esclusiva. Uno con un produttore comasco di \"festoni, lumi di carta e addobbi per le feste\". L'altro, ancora pi\u00f9 importante, venne stipulato a Bologna col grande fabbro artigiano \"Giordani\" che costruiva tricicli per bambini, carrozzine e biciclette e che poi divenne una famosa azienda produttrice proprio di queste ultime, soprattutto nel dopoguerra.\nAncor pi\u00f9 all'avanguardia Giuseppe lo fu a cavallo tra le due guerre, quando dette vita al primo \"catalogo prodotti con vendita per corrispondenza\", precursore dell'odierno \u201cPostal Market\u201d.\nL'attivit\u00e0 in seguito pass\u00f2 nelle mani dei figli di Giuseppe: Giorgio Vivanti Siebzehner (nato a Firenze il 24 settembre 1895 e morto a Firenze il 2 maggio 1952), avvocato ed autore del \"Dizionario della Divina Commedia\" e suo fratello Federico (nato a Firenze il 15 giugno 1900 e morto a Firenze il 16 maggio 1978), ingegnere elettronico che fu tra i primi in Italia a condurre esperimenti approfonditi sulle resistenze ceramiche presso la \"Soc. Ceramica Italiana - Verbano\", tanto da meritarsi l'onorificenza di Cavaliere al Merito della Repubblica Italiana nel 1956.\nCol tempo subentrarono nella propriet\u00e0 gli eredi Francalancia Vivanti Siebzehner, di Valvasone e Bemporad, fino alla cessione dell'attivit\u00e0 commerciale alla \"COIN\" nel 1988.\nL'edificio viareggino venne invece ceduto negli anni '90 alla famiglia Fontana, che in seguito vi aprir\u00e0 il \"Liberty Store\", uno dei pi\u00f9 rinomati negozi di dischi e videogiochi della citt\u00e0\nDescrizione.\nL'edificio, di due piani fuori terra, conserva tutt'oggi la destinazione d'uso del tempo, dove al piano terreno si trova il negozio e a quello superiore l'abitazione con accesso dalla scala di servizio originaria posta sul retro.\nPlanimetricamente di forma rettangolare, ha subito in epoche recenti un piccolo ampliamento, sul retro, adiacente alla scala che conduce al piano superiore, adibito a locale di servizio.\nInternamente l'edificio ha subito diversi cambiamenti, soprattutto nella disposizione planimetrica, nelle decorazioni e nella distribuzione funzionale, mentre esternamente i prospetti stradali risultano ben conservati rispetto ai disegni originali, a parte la sostituzione degli infissi delle vetrine del negozio al piano terreno attualmente in metallo.\nI due prospetti, uno sul viale Margherita e l'altro su via Fregoli, sono caratterizzati da una scansione di pilastri che determinano otto campate sul lato sud, di cui cinque tamponate in muratura intonacata e tre aperte come vetrine espositive e tre campate sul lato est, di cui quella centrale \u00e8 l'ingresso.\nIl fabbricato \u00e8 caratterizzato da una soluzione d'angolo, dove sono collocate al primo piano due grandi finestre di forma curvilinea suddivisa in tre parti dai pilastri che partono dal sottostante basamento; le belle finestrature sono arricchite dalle ringhiere in ferro battuto di notevole fattura poste come parapetto, mentre sotto una cornice orizzontale marcapiano sostenuta da mensole lavorate segna la separazione tra i piani.\nNella parte terminale della costruzione, in asse alle due grandi finestre d'angolo vi sono collocate due insegne a forma di ovoli in vetri colorati."}
{"id": "1849890", "revid": "436907", "url": "https://it.wikipedia.org/wiki?curid=1849890", "title": "Laced/Unlaced", "text": "Laced/Unlaced \u00e8 un album strumentale del 2007 di Emilie Autumn.\nIl primo disco, \"Laced\", \u00e8 una riedizione del suo primo album \"On a Day...\", una compilation di registrazioni caratterizzate dalla presenza esclusiva del violino classico autoprodotta dall'artista nel 2000, con l'aggiunta di cinque registrazioni dal vivo.\nIl secondo disco, \"Unlaced\", contiene invece tracce inedite eseguite con il violino elettrico in stile \"violindustrial\", ossia accompagnate da strumentazione tipicamente industrial e in particolare da clavicordi e sintetizzatori.\nL'edizione limitata, uscita il 9 marzo 2007 con una tiratura di 2000 copie vendute in tutto il mondo, contiene un booklet. La versione \"jewelcase\" \u00e8 stata commercializzata il 15 giugno."}
{"id": "1849892", "revid": "767487", "url": "https://it.wikipedia.org/wiki?curid=1849892", "title": "A Bit O' This &amp; That", "text": "A Bit O' This &amp; That \u00e8 un album del 2007 realizzato da Emilie Autumn. Contiene pezzi rari, b-sides e varie altre produzioni risalenti agli inizi della sua carriera. \u00c8 stato pubblicizzato su iTunes il 23 aprile di quell'anno, e poi lanciato in edizione limitata Digipak il 17 agosto: le 3000 copie sono state distribuite a livello mondiale. L'edizione definitiva \u00e8 del 29 febbraio 2008."}
{"id": "1849897", "revid": "501482", "url": "https://it.wikipedia.org/wiki?curid=1849897", "title": "Clarence Bicknell", "text": "Biografia.\nClarence Bicknell nasce in una famiglia agiata a Herne Hill il 27 ottobre 1842. \u00c8 il figlio di Elhanan Bicknell e della sua terza moglie, Lucinda. Nel 1865 si laurea in matematica al Trinity College di Cambridge. Durante gli anni universitari si entusiasma per la religione e inizia la carriera ecclesiastica.\nDopo tredici anni di vita semplice e dedicata agli altri, entra in crisi religiosa e decide di viaggiare e scoprire il mondo. Visita Sri Lanka, Nuova Zelanda, ecc. e arriva in Italia a Finale Ligure nel 1878. All'et\u00e0 di 36 anni, giunge a Bordighera per diventare il responsabile della chiesa anglicana. Si stabilisce a villa Rosa, chiamata cos\u00ec in onore della figlia del primo proprietario (reverendo Charles Fanshawe) della villa, Mrs Rosa Walker Fanshawe, ma dopo solo un anno abbandoner\u00e0 definitivamente il suo incarico di pastore.\nBicknell era tuttavia incantato dal luogo e decise di acquistare villa Rosa e di stabilirsi a Bordighera, dove inizi\u00f2 lo studio della flora locale. Nel 1881 sale in val Fontanalba, sul Monte Bego, per studiare la flora locale e nota alcune incisioni rupestri. Le incisioni colpirono a tal punto il Bicknell, che decise di ritornarci per uno studio approfondito nel 1885. In quello stesso anno pubblica il suo famoso volume \u201cFlowering plants and ferns of the Riviera and neighbouring mountains\u201d ricco di pi\u00f9 di 1000 illustrazioni da lui stesso realizzate.\nLa ricchezza delle sue collezioni era tale che decise nel 1888 di aprire un museo, il museo e biblioteca Clarence Bicknell. Si tratter\u00e0 del primo museo della Liguria occidentale, il cui edificio s'ispira alle chiese protestanti e il cui giardino sembrava voler raccogliere la ricchezza botanica della regione. Nel grande salone si succedevano concerti, conferenze, esposizioni, fra cui i reperti romani ritrovati da Girolamo Rossi a Ventimiglia.\nNel 1896 pubblica il suo secondo studio sulla flora ligure \u201cFlora of Bordighera and San Remo\u201d. L'anno successivo decide di soggiornare tutta l'estate a Casterino per meglio studiare e interpretare le incisioni rupestri ed approfittare della ricchezza di fiori e farfalle della zona. Risalir\u00e0 ogni estate per poter studiare anche le altre vallate laterali del Monte Bego. Nel 1905 fa costruire a Casterino la sua villa \u201cCasa Fontanalba\u201d per un maggior confort e per poter ospitare i vari studiosi e amici con cui collaborava.\nNel 1913 pubblica \u201cA guide to the prehistoric rock engravings in the italian maritime alps\u201d. Sempre in quell'anno, con l'aiuto della colonia inglese, fa costruire la nuova biblioteca internazionale per trasportare una parte dei molti volume che aveva gi\u00e0 accolto nel museo.\nClarence Bicknell era anche un esperantista convinto, organizz\u00f2 quindi un \"Centro d'esperanto\" a Bordighera e si adoper\u00f2 per promuovere questa nuova lingua realizzando numerose traduzioni. Era convinto che il parlare una lingua comune avrebbe avvicinato i popoli e facilitato le relazioni umane.\nBicknell si adoper\u00f2 sempre per la citt\u00e0 e per aiutare il prossimo, e fu per questo che intratteneva ottimi rapporti con Padre Giacomo Viale. Finanzi\u00f2 numerose iniziative del frate francescano fra cui l'acquisto di un edificio per il ricovero degli anziani del paese, che per\u00f2 non fu subito realizzato a causa dello scoppio della prima guerra mondiale. Durante tutta la sua vita Bicknell si dimostr\u00f2 un uomo particolarmente umano ed eclettico: egli si interess\u00f2 di botanica, ornitologia, archeologia e mineralogia. Nonostante tutte le sue doti, guadagn\u00f2 la rinomanza internazionale principalmente grazie alla scoperta e allo studio delle incisioni rupestri del Monte Bego. Nel 1912 accolse nella sua casa di Fontanalba Piero Barocelli vedendo il lui il potenziale continuatore dei suoi studi sulle incisioni rupestri. Molti dei calchi cartacei delle incisioni rupestri del monte Bego sono ancora oggi consultabili presso il museo Bicknell di Bordighera.\nMor\u00ec il 17 luglio 1918 nella sua casa di campagna nella frazione Casterino di Tenda, che allora si trovava ancora in territorio italiano.\nLasci\u00f2 all'Istituto Botanico dell'Universit\u00e0 di Genova i suoi disegni botanici oltre ai preziosi erbari e al Museo che portava il suo nome i calchi cartacei delle incisioni rupestri e la collezione di farfalle, ancora oggi considerata una delle pi\u00f9 belle d'Europa. Nel dopoguerra, a causa dei gravi problemi economici, il museo rischi\u00f2 di chiudere e di essere snaturalizzato, ma fortunatamente il nipote Edward Elhanan Berry e la moglie Margaret riuscirono a salvarlo.\nL'abbreviazione corrente d'autore nei cataloghi botanici \u00e8 C.Bicknell.\nL'esperienza del Museo fu raccolta nel 1937 dall'Istituto Internazionale di Studi Liguri, tuttora in attivit\u00e0, e che cura una biblioteca a lui intitolata.\nBicknell e l'esperanto.\nClarence Bicknell, non era solo un botanico, archeologo e pittore inglese vissuto a lungo a Bordighera, ma anche un appassionato esperantista nei tempi dei pionieri, fondatore del gruppo di Milano e di Bordighera, dove ha costruito un centro di cultura internazionale, funzionante anche oggi come museo-biblioteca dedicato a lui. Nella casa di montagna a Casterino dove passava molto tempo, si possono ancora oggi ammirare le decorazioni floreali sulle pareti, porte e finestre con proverbi in Esperanto, dipinti con le proprie mani.\nDapprima appassionato studioso del Volapuk, una lingua ausiliaria internazionale, si accost\u00f2 in seguito all'esperanto e divenne esperantista nel 1897. Partecip\u00f2 al Congresso Universale di Esperanto del 1905, il primo della storia, a Boulogne-sur-Mer, in Francia. Per l'Italia vi erano Daniele Marignoni considerato il primo esperantista italiano, Raffaele Bagnulo e quattro stranieri residenti in Italia, Clarence Bicknell, Albert Gallois, Rosa Junck, e Gaspard Blanc. Bicknell credette molto in questo progetto e si attiv\u00f2 per trascrivere delle opere letterarie in esperanto, in braille.\nNel 1906 con la professoressa boema Rosa Junck fonda il gruppo esperantista di Milano. In seguito nel 1910 fond\u00f2 il gruppo esperantista di Bordighera \"Antauen\", diventandone il presidente e conservando tale incarico sino alla morte, occorsa nel 1918. A Bordighera accolse la boema Rosa Junck a cui insegn\u00f2 l'esperanto e con la quale collabor\u00f2 nella traduzione di numerose opere letterarie. Sostenne inoltre finanziariamente numerose imprese collegate all'esperanto.\nScrisse numerose poesie originali in esperanto, che apparvero ne \"La Revuo\" e in \"The British Esperantist\"; molte rimasero allo stadio di manoscritti. Tradusse \"Horatius\" nel 1906 (di Lord Thomas Babington Macaulay); \"Guinevere\" (da \"Idilli del re\" di Alfred Tennyson) nel 1907; \"Rikoltado de la pecoj\" (da \"Harvesting the Pieces\" di Julian Sturgis) nel 1915; \"\u015cakludo\" (da \"Una partita a scacchi\" di Giuseppe Giacosa, 1915) e numerose altre opere. Particolarmente apprezzata fu la poesia che scrisse in occasione della morte di Ludwik Lejzer Zamenhof nel 1917.\nRecentemente un breve documentario biografico su Clarence Bicknell intitolato \u2018The Marvels of Clarence Bicknell \u2013 Le Meraviglie di Clarence Bicknell\u2019 \u00e8 stato realizzato da un suo giovane discendente, Marcus Bicknell in lingua inglese e italiano; la versione in Esperanto \u00e8 in via di preparazione. Interpreti principali: Renchi Bicknell (Clarence), Vanessa Bicknell (Alice Campbell).\nLa versione in italiano \u00e8 stata presentata per la prima volta a Genova presso il Museo Civico di Storia Naturale \u201cG. Doria\u201d, il 29 settembre 2016. Sono intervenuti Giuliano Doria (Museo di Storia Naturale di Genova) e Raffaella Bruzzone (Universit\u00e0 di Nottingham)."}
{"id": "1849898", "revid": "110157", "url": "https://it.wikipedia.org/wiki?curid=1849898", "title": "Negozio Martini", "text": "Il Negozio Martini \u00e8 un edificio ad uso commerciale situato in viale Regina Margherita 2 a Viareggio, accanto al Gran Caff\u00e8 Margherita.\nStoria.\nLo chalet di Samuele Martini, noto commerciante lucchese, \u00e8 stato progettato e realizzato da Modesto Orzali, titolare dell'omonima ditta di costruzioni con sede in Lucca.\nCostruito completamente in legno viene inaugurato nel 1899 come testimoniano gli articoli pubblicitari sui quotidiani locali e le fotografie dell'epoca, tra gli altri numerosi stabilimenti balneari in legno che fronteggiano la Passeggiata.\nIl negozio ha subito nel tempo alcune modifiche, quali la chiusura del loggiato originario che circondava l'ingresso posto sulla strada, per dare spazio alle vetrine di esposizione che si affacciano lungo il viale Margherita.\nNel 1920, l'edificio subisce un piccolo ampliamento nella parte posteriore, per realizzarvi un magazzino; la nuova volumetria \u00e8 in muratura e di forma rettangolare.\nAttualmente lo chalet ospita la catena Samuele Martini Abbigliamento.\nArchitettura.\nL'edificio, sorge in una delle zone pi\u00f9 interessanti della Passeggiata viareggina, dal punto di vista storico, architettonico e ambientale.\nPosto d'angolo all'isolato lungo la Passeggiata, si presenta suddiviso frontalmente in cinque campate di cui la pi\u00f9 grande evidenzia la vetrina centrale d'ingresso, mentre sui fianchi rimangono quattro delle sette campate originarie tamponate in muratura e intonacate in modo tradizionale.\nParticolarmente significativi sono i piccoli pilastrini in legno che poggiano su di un basamento perimetrale di muratura rivestito in marmo.\nAll'interno, dove prima trovava spazio il porticato (come risulta dalle varie fotografie d'epoca), vi sono le numerose vetrine all'esposizione dei capi di abbigliamento di alta qualit\u00e0, che hanno da sempre contraddistinto lo stile del negozio Martini.\nNella parte terminale dello chalet trovano alloggio le numerose cornici in legno lavorate, sormontate da una fascia sotto gronda realizzata a traforo secondo disegno.\nNella facciata principale, lungo il Viale Margherita, sopra la vetrina centrale del negozio, un timpano dal disegno articolato e suggestivo inquadra il porta insegna collocato sull'estremit\u00e0 dell'edificio.\nAll'interno del negozio sono presenti alcuni mobili realizzati dalla Ditta Spicciani di Lucca, i cui disegni sono orientati verso le stilizzazioni lineari dell'Art d\u00e9co, mentre le decorazioni sul soffitto in legno risultano opera di Tito Chini.\nFortuna Critica.\nM. A. Giusti, in un suo articolo sulla Viareggio del primo novecento (Viareggio: immagine tra ipotesi e realt\u00e0, \"Parametro\", n.142, 1985) lo descrive cos\u00ec: \"Lo chalet Martini, un edificio in legno, con tetto a pagoda, dagli intagli con effetti di \"silhouette\", un cottage\" reinterpretato dall'artigianato locale e contestualizzato in ambito pubblico tra spiaggia e passeggiata, \u00e8 l'unica testimonianza della prima passeggiata dopo che un incendio, nel 1917 distrusse tutti gli stabilimenti balneari in legno, azzerando un periodo emblematico nella storia della \"nuova Viareggio\", nella quale la passeggiata, segnata da bizzarre architetture \"senza architetti\", evoca ancora oggi nostalgie letterarie ed immagini simboliche\"."}
{"id": "1849906", "revid": "1305772", "url": "https://it.wikipedia.org/wiki?curid=1849906", "title": "Slam Tennis", "text": "Slam Tennis \u00e8 un videogioco di tennis creato dalla Infogrames per PlayStation 2 e Xbox.\nCi sono 16 tennisti, fra cui Kafel'nikov, Moy\u00e1, Ferrero, 11 campi da tennis fra cui 4 speciali (spiaggia, discoteca, strada) e 4 mini giochi."}
{"id": "1849907", "revid": "287204", "url": "https://it.wikipedia.org/wiki?curid=1849907", "title": "Vindhya Pradesh", "text": "Il Vindhya Pradesh (hindi: \u0935\u093f\u0928\u094d\u0926\u094d\u092f \u092a\u094d\u0930\u0926\u0947\u0936, urdu: \u0648\u0650\u0646\u062f\u06d2 \u067e\u0631\u062f\u06cc\u0634) \u00e8 stato uno stato federato dell'India.\nLo Stato del Vindhya Pradesh nacque nel 1948, subito dopo l'indipendenza dell'India, ma l'autonomia fu di breve durata perch\u00e9 nel 1956 fu incorporato nel Madhya Pradesh, causando la protesta della popolazione locale e l'arresto di migliaia di manifestanti.\nLa richiesta di autonomia riprese vigore quando nella seconda met\u00e0 degli anni novanta si complet\u00f2 l'iter per la costituzione dello Stato del Chhattisgarh. Nel marzo 2000 Srinivas Tiwari, presidente dell'Assemblea Legislativa del Madhya Pradesh riun\u00ec venticinque membri dell'Assemblea per chiedere la ricostituzione dello Stato separando dal Madhya Pradesh i distretti di Datia, Rewa, Satna, Shahdol, Sidhi e Tikamgarh. La richiesta fu approvata dalla stessa Assemblea e inoltrata a Nuova Delhi per l'approvazione da parte del governo federale."}
{"id": "1849909", "revid": "767487", "url": "https://it.wikipedia.org/wiki?curid=1849909", "title": "KZ9 - Lager di sterminio", "text": "KZ9 - Lager di sterminio \u00e8 un film del 1977 diretto da Bruno Mattei.\nIl film \u00e8 il secondo ed ultimo nazisploitation di Mattei, genere che mischia al suo interno elementi erotici con il tema del nazismo; questo si inserisce nel filone dei nazi-porno all'Italiana, insieme a \"Sal\u00f2 o le 120 giornate di Sodoma\" di Pier Paolo Pasolini, \"Salon Kitty\" di Tinto Brass e \"Il portiere di notte\" di Liliana Cavani. Il film \u00e8 ispirato alla figura dell'angelo della morte, il dottor Josef Mengele, di cui il film narra le gesta in modo crudo e condannando il suo operato.\nMattei ebbe dei problemi con la censura, e come il precedente \"Casa privata per le SS\" fu accolto freddamente dalla critica italiana a causa dei temi trattati. Il 29 ottobre 2004 \u00e8 stato trasmesso durante il \"Joe D'Amato Horror Festival\".\nAll'estero \u00e8 conosciuto anche come \"Women's Camp 119\" e \"SS Extermination Camp\", dove \u00e8 stato distribuito in versione DVD. In Italia invece il film \u00e8 disponibile solo in versione VHS.\nTrama.\nNel 1943 giunge al lager di Ronshausen un nuovo contingente di prigioniere comprendenti le ebree dottoressa Prik e Cristina. La finalit\u00e0 del campo \u00e8 di fornire al comandante, dr. Wieker, e ai suoi ufficiali aguzzini, materia umana per esperienze diverse: trapianti di organi, rianimazione di aviatori assiderati da parte di prostitute, rieducazione di omosessuali, efficacia di gas tossici per sciogliere organi vitali.\nTutto viene fatto a spese delle prigioniere che, anche prescindendo dai laboratori, vengono sfruttate e tormentate in ogni maniera. Al gabinetto scientifico lavora, suo malgrado, l'ebreo dr. Meiser, cui viene aggiunta la Prik. Cristina, invece, viene tormentata dalla kap\u00f2, che vorrebbe costringerla ad amori saffici.\nInnamorati, il Meiser e la Prik tentano una fallimentare fuga: ripresi, vengono impiccati. Finita l'esecuzione, poich\u00e9 rimbombano sempre pi\u00f9 vicini i cannoni dei sovietici, Wieker compie una strage generale di prigionieri e di tedeschi per evitare che testimonino le atrocit\u00e0 avvenute.\nAccoglienza.\nBotteghino.\nIl film \u00e8 stato distribuito nelle sale italiane il 18 marzo del 1977 dalla Effegierre, ed ha incassato 231 milioni di lire.\nCensura.\nIl film fu approvato dalla censura il 3 febbraio 1977, con il visto n. 69693.\nLa censura ridusse la durata del film di circa dieci minuti, e lo stesso Mattei si lament\u00f2 per questo fatto, sostenendo che \"Secondo la mentalit\u00e0 della censura se uno faceva lo scherzetto, come Casa privata per le SS che \u00e8 una burla erotica, andava bene, ma se si cercava di fare qualcosa di serio, mostrando gli esperimenti reali delle SS... Il film fu preso ferocemente, ci massacrarono\".\nCritica.\nDa parte della critica italiana ottenne recensioni particolarmente negative. \"Il Morandini\" gli ha assegnato una stella, mentre Antonio Bruschini e Antonio Tentori lo hanno definito il pi\u00f9 delirante del filone nazi-porno. Secondo la rivista \"Delirium\", rappresenta il film pi\u00f9 crudo e violento mai prodotto in Italia; infatti il precedente \"Casa privata per le SS\" era pi\u00f9 orientato verso il nazi-erotico, mentre questo vira di pi\u00f9 sul nazi-porno. Il film per la critica americana \u00e8 considerato uno tra i peggiori di Mattei, mentre per la rivista Delirium, \u00e8 il miglior film di Bruno Mattei.\nHome video.\n\"KZ9 - Lager di Sterminio\" \u00e8 stato riedito in versione VHS dalla rivista \"Nocturno\" nel 2002 che ha recuperato l'unico positivo italiano, depositato presso il Centro Sperimentale di Cinematografia di Roma, migliorando digitalmente nelle immagini e nell'audio la confezione del film, che \u00e8 anche stato integrato delle scene tagliate nella versione che fino ad allora circolava in Italia, proponendolo in versione widescreen.\nSuccessivamente il film \u00e8 stato pubblicato in versione DVD anche in America dalla Golden Media Group e dalla Videoasia, entrambe nel 2007. Nei Paesi Bassi la VHS \u00e8 stata distribuita dalla Empire Video e successivamente anche pubblicata in versione bootleg DVD nel 2003. Questa particolare versione \u00e8 stata criticata dalla rivista \"Nocturno\" per la qualit\u00e0 scadente e per l'assenza di contenuti extra."}
{"id": "1849911", "revid": "1906976", "url": "https://it.wikipedia.org/wiki?curid=1849911", "title": "\u00d7", "text": ""}
