{"id": "1849912", "revid": "122618659", "url": "https://it.wikipedia.org/wiki?curid=1849912", "title": "Stabilimento balneare Principe di Piemonte", "text": "Lo stabilimento balneare Principe di Piemonte (gi\u00e0 Select) \u00e8 situato in Viale Marconi a Viareggio.\nStoria.\nSull'area occupata oggi dallo stabilimento balneare \"Principe di Piemonte\" originariamente viene realizzato, intorno al 1920, lo stabilimento balneare \"Lido\". Nella rivista \"Il Lido di Viareggio\" si legge: \"Altra iniziativa felicissima del Sig. A. Barsanti \u00e8 stata quella della costruzione di un elegante Stabilimento Balneare \"Il Lido\" collocato in un lembo delizioso e fragrante della mirabile spiaggia di Viareggio, nei pressi del Viale Marco Polo, ove l'acqua \u00e8 pi\u00f9 pura e cristallina e la sabbia \u00e8 pi\u00f9 fine, vellutata e profonda. Lo Stabilimento del \"Lido\" \u00e8 formato di un gran numero di cabine distribuite con simpatica disposizione verso il mare e in mezzo a grandi e soffici letti di arena, e pu\u00f2 accogliere una folta colonia di bagnanti dei numerosi alberghi e delle molte pensioni, e ville che adornano il mirabile Viale Carducci e le luminose vie adiacenti. \"Il Lido\", stabilimento moderno, elegante, simpatico e confortevole, \u00e8 fornito opportunamente di un importante Ristoratore, che costituir\u00e0 il pi\u00f9 alto godimento della colonia bagnante. La cucina squisita, e il servizio elegante ed irreprensibile, affidati alla direzione del Sig. A. Barsanti, sono garanzia della maggiore soddisfazione del pubblico, che sapr\u00e0 tributare al felice ideatore il plauso pi\u00f9 alto e meritato\".\nIl bagno \"Il Lido\" \u00e8 oggetto in seguito di nuovi progetti da parte di vari professionisti, quello del 1923 di Alfredo Belluomini, quello del 1929 di A. Crippa e quello del 1938 di R. Brizzi.\nI tre progetti, nessuno dei quali realizzato, hanno caratteristiche totalmente diverse tra di loro: il progetto di Belluomini \u00e8 caratterizzato da una composizione di carattere esotico-islamico, con cupolette ovoidali, archi acuti e fregi moreschi sottogronda. Quello di Crippa del 1929 propone la realizzazione di un \"albergo e nuovo lido\" quale ampliamento dello stabilimento \"Barsanti\" e contiene una serie di esercizi pubblici, come locali per esposizioni, spettacoli e concerti, un \"grandioso edificio per abitazioni signorili\", un albergo, un caff\u00e8 e ristoranti. Le suggestioni derivate dall'architettura del grattacielo e dal mito della verticalit\u00e0 si esprimono qui in un oggetto dal linguaggio eclettico (con un ordine gigante di lesene, contrafforti nei volumi d'angolo, un coronamento aggettante, una cupola con peristilio), il cui ampliamento di scala \u00e8 reso possibile dalle nuove tecnologie.\nIl terzo progetto non realizzato, di Raffaello Brizzi del 1938, rivela invece l'adesione alle costanti dell'architettura razionalista, attraverso una \"continuit\u00e0 dialettica tra esterno e interno, tra volume e superficie, tra architettura ed arredo e disinvolta articolazione e compenetrazione dei volumi che rompono ogni schema rigidamente simmetrico\" .\nIl progetto che viene invece realizzato, nel 1938, \u00e8 quello dell'ingegnere fiorentino Aldo Castelfranco, del quale P. Fornaciari, in un articolo del 1992, afferma: \"In seguito ad un nuovo piano urbanistico della zona a mare della citt\u00e0, che decret\u00f2 la fine delle costruzioni lignee della Passeggiata, gli stabilimenti balneari furono modificati: scomparvero le palafitte e le caratteristiche rotonde ed i bagni furono ricostruiti \"a pettine\", cio\u00e8 disposti sulla spiaggia in una monotona schiera di strutture perpendicolari alla battigia. Unico complesso che si differenzi\u00f2 per impostazione architettonica e per livello di ricettivit\u00e0 fu il bagno \"Select\". L'inaugurazione del nuovo stabilimento balneare \"Select\" rappresent\u00f2 il grande avvenimento dell'estate viareggina del 1938 e coincise con la sistemazione urbanistica della zona a mare della via Marco Polo, piazza Puccini e piazza Mazzini. In questa zona, infatti, furono realizzati nuovi giardini con aiuole fiorite, un belvedere sul mare e un'artistica fontana con al centro della vasca, sorretta da tre colonnine di rosso Levanto, la pregevole scultura in pietra di Trani, \"La piccola bagnante\", opera del professor Mario Carlesi. Il Select, realizzato dall'ingegner Giuseppe De Micheli, su progetto dell'architetto fiorentino Castelfranco, in poco pi\u00f9 di sei mesi di lavoro (De Micheli non era nuovo ad imprese del genere, infatti, in sole 225 giornate lavorative aveva costruito, nel 1922, il \"Select Hotel\") fu inaugurato il 23 luglio, alla presenza del Maresciallo Graziani, del Ministro Perrone Compagni, dei Duchi di Pistoia e di Bergamo e delle massime autorit\u00e0 fasciste della Versilia e della Provincia di Lucca. La cerimonia, aperta come da protocollo dalle note della \"\"Marcia Reale\" e di \"Giovinezza\"\", prosegu\u00ec con la benedizione impartita dal priore di S. Paolino e si concluse con la visita al complesso che veniva presentato come \"quanto pi\u00f9 perfetto esista attualmente in materia\". Lo stabilimento che occupava 10.000 metri quadrati di arenile comprendeva: 150 cabine, tutte dotate di acqua potabile e di mare e servizi igienici, piscina con trampolino, saloni da ballo, ristorante, caff\u00e8 con buffet freddo, una rotonda sul mare e un grande cinema-teatro, dotato di impianti di aria condizionata\".\n\u00c8 da notare che successivamente il \"Principe di Piemonte\" (nuovo nome del \"Select\") \u00e8 oggetto di una serie di interventi che comunque non stravolgono, nelle sue caratteristiche essenziali, l'impianto originario. Viene rivista la rotonda che si affacciava verso il mare e viene creata un'area lastricata che arriva fino alla piscina, anch'essa modificata. Vengono demolite le due pensiline ellittiche che fungevano da copertura delle scale esterne elicoidali per raggiungere il primo piano delle cabine. Le cabine dei due bracci della \"U\" poste al primo piano, che originariamente rimanevano arretrate rispetto a quelle del piano terra per creare un'ampia terrazza al primo piano, vengono aumentate e portate fino alla lunghezza di quelle del piano terra, e vengono cambiate le aperture delle cabine stesse. Inoltre vengono realizzate grandi strutture a tenda sia davanti al portico centrale d'ingresso al bagno che davanti ai corpi laterali.\nL'intero complesso con le sue volumetrie \u00e8 pressoch\u00e9 rimasto invariato dal 1938 fino ai giorni nostri, se si escludono alcuni interventi di modifica riguardanti le due ali della \"U\" che contengono le cabine e la parte centrale, comprendente la piscina, tra le due ali stesse.\nIl Principe di Piemonte \u00e8 stato Casino Municipale dal 9 febbraio, data di apertura, al 20 giugno del 1946\nArchitettura.\nL'impianto vede la sistemazione degli ambienti pi\u00f9 grandi e rappresentativi, cio\u00e8 le varie sale polifunzionali (originariamente sala da ballo e sale da gioco), la hall, il bar e la grande sala congressi (originariamente il cinema-teatro) attestarsi parallelamente al viale a mare, al di qua del quale, proprio di fronte allo stabilimento balneare, si trova l'hotel Principe di Piemonte del 1922 (ex Select). Alle estremit\u00e0 della parte parallela al viale si distaccano, questa volta perpendicolarmente in direzione del mare, due stretti corpi allungati contenenti le cabine.\nAll'interno del corpo a \"U\" che viene a formarsi trovano sistemazione la grande terrazza a mare e la piscina. \u00c8 da notare che attualmente gli ambienti pi\u00f9 grandi, l'ex sala da ballo e l'ex cinema-teatro sono inagibili.\nCome il progetto non realizzato di Brizzi, anche questo di Castelfranco guarda alle esperienze di avanguardia del razionalismo italiano quando propone superfici lisce, volumi netti e ampie finestrature, ma a differenza di quello di Brizzi non riesce a distaccarsi da uno schema rigidamente simmetrico che vede accostarsi ai lati del volume centrale a pianta pressoch\u00e9 quadrata, due altri corpi leggermente pi\u00f9 bassi di quello centrale, figurativamente identici fra loro. Cos\u00ec, passando attraverso il portico di pilastri a doppia altezza e attraversando un piccolo atrio si raggiunge la hall di forma ottagonale, che distribuisce nei grandi ambienti laterali o nella piattaforma prospiciente la piscina. Ancora oggi, come in origine, la hall \u00e8 corredata da una grande fontana centrale circolare con bordo sagomato in marmo, con zampilli centrali, alla quale corrisponde nel soffitto un lucernario di uguale forma e dimensioni. La grande porta a vetri laccata color avorio che immette nell'ex sala da ballo \u00e8 caratterizzata da enormi maniglie verticali di legno e ottone sagomati.\nIl prospetto sul viale a mare \u00e8 caratterizzato dal portico le cui cinque alte arcate sono riproposte sulla facciata d'ingresso del corpo centrale, sotto forma di vetrate, spezzate orizzontalmente da una fascia in muratura. I pilastri del portico e le paraste tra le vetrate sono rivestiti, fino alle imposte degli archi, in lastre di marmo cipollino, mentre il travertino \u00e8 usato per i gradini che portano dal livello della piscina a quello delle cabine e per le due scale elicoidali che portano al primo piano delle cabine.\nI due corpi laterali, in facciata, sono caratterizzati da vetrate verticali a tutta altezza (alcune porte altre finestre) separate da un rivestimento in marmo, dove la larghezza \u00e8 quella di un pilastro, e da listelli sporgenti orizzontali in muratura, di 10\u00a0cm di altezza, dove lo spazio tra le vetrate \u00e8 pari alla larghezza di una vetrata stessa.\nFortuna critica.\nL'opera suscita opinioni diverse, se non opposte. Mentre nelle pagine di \"Versilia mare\" si legge che \"\u00e8 stato inaugurato il Nuovo Stabilimento Balneare \"Select\" che riunisce una completa installazione di cabine, una piscina, saloni da ballo, ristorante, caff\u00e8 e bar, una grande rotonda sul mare ed un vasto cinema teatro [...]. L'opera grandiosa che ha impegnato braccia e materiali italiani \u00e8 sorta in soli sei mesi e costituisce una significativa affermazione della volont\u00e0 creativa di uno dei pi\u00f9 instancabili industriali italiani, il Cavaliere del Lavoro Giuseppe De Micheli che ha tenuto a stabilire, con la costruzione dello stabilimento viareggino, un primato europeo in fatto di impianti balneari\".\nPer contro, diverso \u00e8 il giudizio che compare invece sulle pagine del Taccuino segreto, di Leonida R\u00e9paci, nel quale si legge che \"non si parla a Viareggio che del Select, la nuova fabbrica di cemento armato, alzata sull'arenile del vecchio Lido col preciso scopo di togliere ai primi piani dell'Albergo De Micheli la sazievole vista del mare. Lo stabilimento esteriormente \u00e8 tra la stazione di Firenze e la prigione-modello dell'avvenire. Dentro, orgogliosamente piantati su preziosi pavimenti a mosaico di porcellana o a schegge di marmo statuario, si vedon fontane a getto luminoso, sale da gioco, bar, botteghe di lusso, e perfino, una rotonda sulla cui polena ideale splendono al sole occiduo due maestosi velieri a tutta velatura. Questa rotonda che poteva essere un tesoro, se spostata di cento metri avanti, ha l'orizzonte strozzato ai fianchi da due ali di cabine che fan da sentinella alla piscina, l'ultimo grido degli stabilimenti da spiaggia, ai quali il mare vero non basta pi\u00f9. Si deve a questa piscina, costata solo lei un milione, dico un milione, se il bagnante del Select si \u00e8 giocata la vista del sole quando scende nel mare al di qua del Tino abbagliando di lampi rossi tutto il Golfo della Spezia fino alle Bocche di Magra. Lo so che a molti il tramonto interessa meno d'una partita di bridge. Tuttavia io non sono di questo parere, e penso con nostalgia ai tanti soli morenti che, dalla rotonda del vecchio Lido, come dal ponte di un brigantino roso dalla salsedine e dalla tempesta, mi han dato il senso trionfale della morte. Insomma non mi piace questo sontuosissimo Select. Tra l'altro avrei paura che mi si imponesse il frac per fare il bagno\"."}
{"id": "1849913", "revid": "27723", "url": "https://it.wikipedia.org/wiki?curid=1849913", "title": "Movimento esperantista in Italia", "text": ""}
{"id": "1849916", "revid": "11190", "url": "https://it.wikipedia.org/wiki?curid=1849916", "title": "Proteus mirabilis", "text": "Proteus mirabilis \u00e8 un batterio Gram negativo, anaerobio facoltativo, mobile per la presenza di flagelli peritrichi. Ha un'attivit\u00e0 ureasica caratteristica.\n\u00c8 il responsabile del 90% delle infezioni da Proteus.\nFisiologia e struttura.\n\"P. mirabilis\" pu\u00f2 utilizzare l'urea e il citrato. Pu\u00f2 produrre acido solfidrico e formare una patina translucida nei normali terreni di coltura, oppure, nei terreni contenenti ferro, forma un precipitato di solfuro ferrico attorno alle colonie, con conseguente annerimento del terreno. Pu\u00f2 essere comunemente isolato nell'intestino di individui sani. Inoltre \u00e8 incapace di fermentare il lattosio, caratteristica che lo qualifica come Enterobacteriaceae LAC negativo o LAC meno.\nPatogenesi e profilo clinico.\n\"P. mirabilis\" \u00e8 in grado di sostenere quadri infiammatori grazie alla presenza del lipopolisaccaride e dell'ureasi. Quest'ultima, producendo ammoniaca provoca lisi cellulare e digestione della matrice organica. La alcalinizzazione dell'urina provoca precipitazione di cristalli di calcio e struvite che, trascinati nelle vie urinarie, provocano sanguinamento, infiammazione e ostruzione. \"P. mirabilis\" \u00e8 in grado di sostenere anche quadri sistemici caratterizzati da batteriemia e polmonite, soprattutto nei pazienti ospedalizzati.\nProfilo diagnostico.\n\"P. mirabilis\" \u00e8 in grado di crescere in agar sangue e agar cioccolato, producendo caratteristiche colonie biancastre e \"sciamate\" (bordi diffusi, dovuti al movimento del batterio). La \"sciamatura\" \u00e8 pi\u00f9 estesa in agar sangue che in agar cioccolato, caratterizzato da cottura che rende le maglie dell'agar agar pi\u00f9 \"strette\". L'odore caratteristico fetido e cadaverico delle colonie affiancato al riscontro di attivit\u00e0 catalasica positiva - ossidasica negativa e all'incapacit\u00e0 di fermentare il lattosio in Agar MacConkey \u00e8 un elemento importante per la diagnosi di infezione da P. mirabilis.\nPrevenzione, trattamento e controllo.\nDevono essere evitati i cateterismi a lungo termine e la terapia antibiotica ad ampio spettro. La doxiciclina \u00e8 il farmaco di elezione, mentre si \u00e8 riscontrata forte resistenza verso ampicillina e cefalosporine. Le infezioni sostenute da \"P. mirabilis\" tendono ad essere recidive: \u00e8 dunque consigliato l'uso dell'antibiogramma per evitare la comparsa della resistenza."}
{"id": "1849919", "revid": "1605525", "url": "https://it.wikipedia.org/wiki?curid=1849919", "title": "Paolo Colagrande", "text": "Vive a Piacenza, \u00e8 sposato e ha due figli\nBiografia artistica.\nIl suo romanzo d'esordio \u00e8 \"F\u00ecdeg\", pubblicato per \"Alet\" edizioni nel 2007; come spiegato nel glossario posto alla fine dell'opera, il titolo del libro \u00e8 un'esclamazione che vuol dire \"fegato\".\n\"F\u00ecdeg\" ha vinto il Premio Campiello nella sezione Opera prima a un mese dalla pubblicazione, e ha ricevuto una menzione speciale al Premio Viareggio nella stessa sezione. Inizialmente, al Viareggio, il suo nome venne escluso dalla rosa dei finalisti, in quanto gi\u00e0 vincitore del Campiello. Successivamente, Colagrande venne riammesso poich\u00e9, secondo quanto fatto notare da alcuni giurati, non vi era alcuna incompatibilit\u00e0. Il premio, comunque, non \u00e8 stato assegnato, e i finalisti, da regolamento, hanno ricevuto una menzione speciale.\nI suoi romanzi \"Senti le rane\" (Nottetempo 2015) e \"La vita dispari\", (Einaudi 2019), sono stati insigniti entrambi del Premio Selezione Campiello."}
{"id": "1849925", "revid": "599013", "url": "https://it.wikipedia.org/wiki?curid=1849925", "title": "Pedro Reyes", "text": "Carriera.\nIl Deportes Antofagasta \u00e8 la squadra con cui debutta nel 1991 a 19 anni, prima di passare al Colo Colo; l\u00ec rimane per cinque anni, totalizzando 152 presenze e segnando 4 gol.\nL'unica esperienza europea della sua carriera arriva nel 1998 con i francesi dell', dove milita per quattro anni.\nRitorna infine in Cile, all'Universidad de Chile, ritirandosi nel Deportes Antofagasta il 1\u00ba maggio 2008, con una partita di addio alla quale partecipano Iv\u00e1n Zamorano, Jos\u00e9 Luis Sierra, Jorge Contreras e altri campioni cileni."}
{"id": "1849928", "revid": "287204", "url": "https://it.wikipedia.org/wiki?curid=1849928", "title": "Opinio iuris sive necessitatis", "text": "L'opinio iuris sive necessitatis \u00e8 il convincimento spontaneo di un soggetto, che abbia o meno contribuito all'adozione della norma, che la condotta o i principi stabiliti nella stessa siano giuridicamente obbligatori in quanto \"giusti\" o \"secondo diritto\" (\"opinio iuris\") o che sia necessario che lo diventino (\"sive necessitatis\"). \nUn comportamento che risponda ai requisiti di \"opinio iuris sive necessitatis\" e \"diuturnitas\", ossia ripetizione costante nella storia, pu\u00f2 essere considerato come consuetudine di diritto internazionale, fonte verticistica e vincolante dell'ordinamento di diritto internazionale. Criterio prioritario risulta essere l\"'opinio iuris sive necessitatis\", dal momento che il fattore temporale \u00e8 inversamente proporzionale rispetto alla diffusione della consuetudine, ossia, maggiore \u00e8 l'applicazione del comportamento minor tempo sar\u00e0 necessario affinch\u00e9 assurga a consuetudine di diritto internazionale."}
{"id": "1849938", "revid": "125350949", "url": "https://it.wikipedia.org/wiki?curid=1849938", "title": "Mazda BT-50", "text": "Il Mazda BT-50 \u00e8 un pick up prodotto dalla casa automobilistica giapponese Mazda a partire dal 2006. Esso viene venduto in Europa e in altri paesi, ma non nel Nord America dove esiste ancora il vecchio modello. Il veicolo viene proposto in versioni a cabina singola (\"Single\"), allungata (\"Freestyle\") o doppia (\"Double\") e con trazione posteriore o integrale.\nNel 2014 esce di produzione dal listino europeo, mentre nel resto del mondo \u00e8 arrivata la seconda generazione mentre in alcuni paesi viene ancora venduta la prima.\nDal 2020 viene prodotta la terza generazione del pick up.\nPrima generazione (2006-2011).\nIl BT-50 \u00e8 stato lanciato al Bangkok Motor Show il 22 marzo 2006. Condivide i suoi motori diesel a quattro cilindri in linea Duratorq / MZR-CD da 2,5 e 3,0 litri diesel con il Ranger. Alla fine di novembre 2006 \u00e8 stato aggiunto il nuovo cambio automatico a cinque marce con ripartitore Borg Warner e airbag laterali. Nel 2008 il BT-50 ha ricevuto un leggero restyling concentrato nel frontale e negli interni.\nSeconda generazione (2011-2020).\nUn modello completamente nuovo quello della Mazda BT-50, che \u00e8 stato rivelato nell'ottobre 2010 all'Australian International Motor Show. Si basa sul Ford Ranger (T6). Mentre la versione BT-50 \u00e8 stata progettata da un team Mazda con sede presso il centro di progettazione Ford Australia a Melbourne, sia Ford che Mazda hanno lavorato in modo indipendente.\nFacelift.\nUn BT-50 rivisto per il modello dell'anno 2016, che ha debuttato a luglio 2015 e lanciato nel mercato australiano a settembre 2015. Il restyling della serie UR \u00e8 principalmente estetico, senza modifiche alle specifiche del motore, tuttavia, diverse modifiche all'attrezzatura e lievi differenze di prezzo rispetto al pre -sono presenti modelli di restyling.\nTerza generazione (2020-).\nLa terza generazione del BT-50 \u00e8 stata presentata in Australia il 17 giugno 2020. A differenza dei suoi predecessori, il BT-50 \u00e8 stato sviluppato dalla terza generazione dell'Isuzu D-Max. Il risultato \u00e8 di un legame tra Mazda e Isuzu Motors che hanno annunciato l'11 luglio 2016, con Isuzu che ha accettato di fornire camioncini a Mazda.\nIl veicolo \u00e8 stato presentato con il linguaggio del design \"Kodo Design\" della Mazda simile alla sua gamma di crossover. Sebbene condivida ancora la struttura di base, la scocca e gli specchietti retrovisori esterni con l'Isuzu D-Max, Mazda ha reso unica la maggior parte dei pannelli della carrozzeria. \u00c8 alimentato dal motore turbodiesel a quattro cilindri in linea 4JJ3-TCX da 3,0 litri di origine Isuzu, che sostituisce il motore turbodiesel Ford Duratorq a cinque cilindri in linea MZ-CD da 3,2 litri.\nPer la prima volta, il BT-50 di terza generazione \u00e8 disponibile con cruise control adattivo, coadiuvato da una doppia telecamera nel parabrezza anzich\u00e9 da un sensore radar nella griglia, in modo da rendere possibile l'installazione di accessori fuoristrada nella parte anteriore del veicolo."}
{"id": "1849939", "revid": "1442080", "url": "https://it.wikipedia.org/wiki?curid=1849939", "title": "Fernando de Diego", "text": "Biografia.\nAvvicinatosi alla lingua esperanto nel 1933, ader\u00ec al \"Kultura Klubo\", gruppo esperantista anarchico di Saragozza. Nel luglio 1936 la guerra civile spagnola colp\u00ec anche la famiglia di Diego: due dei suoi fratelli furono chiamati sotto le armi, un altro arrestato; Fernando fu mandato al fronte nel 1938 sull'Ebro. Nel 1940 fu di nuovo mobilitato per intervenire contro un eventuale attacco degli Alleati contro la Spagna. Sposatosi nel 1946, lavor\u00f2 come traduttore dall'inglese e dal francese per tre case editrici spagnole.\nTrasferitosi nel 1949 a Caracas, intraprese un'attivit\u00e0 di redattore ed interprete presso i giornali locali.\nNel 1952 fu assunto dalla compagnia petrolifera Royal Dutch Shell con la qualifica di dirigente dei servizi informativi e caporedattore della rivista \"T\u00f3picos Shell\".\nNel 1962, raggiunta l'indipendenza economica, si trasfer\u00ec nelle Canarie, dove strinse amicizia con l'editore esperantista Juan R\u00e9gulo. Ebbe cos\u00ec inizio un lungo sodalizio lavorativo, grazie al quale la casa editrice Stafeto, di propriet\u00e0 di R\u00e9gulo, pubblic\u00f2 molte traduzioni di de Diego.\nDivenne membro onorario dell'Associazione universale esperanto nel 1993."}
{"id": "1849944", "revid": "196390", "url": "https://it.wikipedia.org/wiki?curid=1849944", "title": "L'esperanto e le Nazioni Unite", "text": ""}
{"id": "1849952", "revid": "1005847", "url": "https://it.wikipedia.org/wiki?curid=1849952", "title": "Annie Mascarene", "text": "Nata in una famiglia borghese cattolica nell'allora regno di Travancore, dopo gli studi intraprese la professione di avvocato ma intorno al 1935 cominci\u00f2 a occuparsi di politica. In seguito alla proibizione imposta al Partito del Congresso Indiano di portare avanti le manifestazioni per le riforme costituzionali, gli ex membri del suo comitato nel Travancore formarono un nuovo partito locale denominato Congresso dello Stato di Travancore, al quale ader\u00ec anche Annie Mascarene che inizi\u00f2 subito a collaborare col suo presidente Pattom Thanu Pillai.\nLotta per la libert\u00e0.\nLa sua attivit\u00e0 politica preoccup\u00f2 il \"diwan\" (\"primo ministro\") del Travancore sir C. P. Ramaswami Aiyar, perch\u00e9 Mascarene e il suo partito chiedevano esplicitamente la fine del governo del \"diwan\". Dapprima sir C. P. le offr\u00ec un incarico governativo purch\u00e9 abbandonasse la politica, poi, ottenuto un rifiuto, le manifest\u00f2 aperta ostilit\u00e0 in molti modi: lancio di sassi contro la sua abitazione da parte di ignoti, trasferimento dei suoi fratelli (funzionari governativi) in sedi lontane, furti in casa, insulti da parte della polizia.\nIl 25 agosto 1938 il partito lanci\u00f2 una campagna di disobbedienza civile mentre Annie Mascarene viaggi\u00f2 in varie citt\u00e0 dell'India tra cui Madras e Bombay per combattere la campagna denigratoria portata avanti dal governo del Travancore contro il suo partito.\nNel novembre dello stesso anno fu arrestata due volte con l'accusa di sedizione e in entrambi i casi condannata a 18 mesi di reclusione; fu quindi incarcerata a Trivandrum per scontare entrambe le pene cumulate. Uscita di prigione, Mascarene torn\u00f2 all'attivit\u00e0 politica e partecip\u00f2 alla campagna \"Quit India\" nel 1942, ma il 30 agosto di quello stesso anno fu nuovamente arrestata mentre stava per tenere un discorso in pubblico e condannata a due anni di prigione\nIl 3 dicembre 1944 Annie Mascarene fu eletta segretario del Congresso dello Stato di Trivandrum e in tale funzione tenne numerosi discorsi fortemente critici della politica dello Stato di Travancore; le autorit\u00e0 locali la definirono \"una pericolosa rivoluzionaria\", motivo per cui il 26 marzo 1945 fu arrestata e condannata a due mesi di prigione.\nNel 1946 intraprese un viaggio nelle principali citt\u00e0 dell'India per controbattere ancora una volta alla propaganda negativa che le autorit\u00e0 portavano avanti contro il Congresso del Travancore; tornata a casa, a ottobre fu ancora una volta arrestata e condannata a 6 mesi di prigione.\nNel 1947 con l'avvicinarsi dell'indipendenza dell'India, il \"diwan\" Ramaswami Aiyar tent\u00f2 di mantenenere l'indipendenza del Travancore aizzando traditori e fondamentalisti contro il movimento nazionalista indiano, ma il Congresso del Travancore si oppose fermamente a questa politica. Il 25 luglio di quell'anno Aiyar sub\u00ec un attentato in cui rimase leggermente ferito: a quel punto cap\u00ec che la partita era finita, per cui dette le dimissioni e lasci\u00f2 il paese.\nDopo l'indipendenza.\nCon l'entrata del Travancore nell'Unione Indiana, Annie Mascarene fu eletta sia all'Assemblea Legislativa dello stato sia all'Assemblea costituente dell'India e nel 1949 entr\u00f2 a far parte del governo del Travancore-Cochin come Ministro della Salute; nei pochi mesi di governo, Mascarene cerc\u00f2 di combattere la corruzione nelle strutture sanitarie, facendo per esempio visite a sorpresa negli ospedali.\nA causa del suo carattere franco e diretto si port\u00f2 spesso in urto con i propri dirigenti di partito, finch\u00e9 nel 1950 lasci\u00f2 il Congresso del Travancore e si present\u00f2 alle elezioni nazionali del 1951-1952 come indipendente per la circoscrizione elettorale di Trivandrum, riuscendo ad essere eletta. Critic\u00f2 spesso la politica del governo indiano e nel 1957 lasci\u00f2 la politica."}
{"id": "1849953", "revid": "320578", "url": "https://it.wikipedia.org/wiki?curid=1849953", "title": "SERP", "text": ""}
{"id": "1849957", "revid": "254059", "url": "https://it.wikipedia.org/wiki?curid=1849957", "title": "Accademia degli Infiammati", "text": "LAccademia degli Infiammati fu un'accademia attiva a Padova nel XVI secolo dalla fondazione avvenuta nel 1540 e il suo scioglimento deciso nel 1550.\nStoria.\nL'Accademia degli Infiammati fu fondata a Padova il 6 giugno 1540 da Leone Orsini, signore di Monterotondo e vescovo di Fr\u00e9jus, Ugolino Martelli successivamente , e da Daniele Barbaro. Il nome \u00abInfiammati\u00bb alludeva all'impresa di Ercole avvolto dalle fiamme sul monte Oeta, col motto: \"Arso il mortale, al ciel n'andr\u00e0 l'eterno\". L'accademia si proponeva di stabilire la \u00abvera et natural idea\u00bb di scrivere \u00abcompiutamente\u00bb, in prosa e versi in volgare, su argomenti filosofici e letterari.\nNon \u00e8 noto lo statuto dell'accademia; si sa che ebbe censori, un sindaco, e un cancelliere. Primo principe fu Leone Orsini, a cui successe Giovanni Corner e poi Galeazzo Gonzaga, Alessandro Piccolomini e nel 1542 Sperone Speroni. Alla sua attivit\u00e0 parteciparono anche il Tomitano, il Sansovino, il Bembo, Marco Mantova Benavides, Luigi Alamanni, Benedetto Varchi, Pietro Aretino, Lazzaro Bonamico, Ludovico Dolce. Anche Torquato Tasso collabor\u00f2 con l'Accademia."}
{"id": "1849959", "revid": "1784492", "url": "https://it.wikipedia.org/wiki?curid=1849959", "title": "Coppa dei Balcani (nazionali)", "text": "La Coppa dei Balcani per nazioni era un torneo di calcio disputato dal 1929 al 1980 e riservato alle Nazionali calcistiche della regione balcanica.\nStoria.\nAlla prima edizione della Coppa dei Balcani per nazioni (1929/31) parteciparono Bulgaria, Grecia, Romania e Jugoslavia. Nella prima edizione tutte le squadre partecipanti si affrontavano per altre due volte, una in casa e una in trasferta, guadagnando 2 punti per la vittoria e 1 per il pareggio. Fu la Romania ad aggiudicarsela con una giornata di anticipo battendo 4-2 la Jugoslavia.\nNell'edizione 1931 la formula fu cambiata, portando ad una sola le partite da disputare contro ogni squadra avversaria. Cos\u00ec facendo il torneo si pot\u00e9 disputare in un'unica settimana invece che in 3 anni.\nDal 1931 al 1936 la Coppa dei Balcani per nazioni si disput\u00f2 annualmente con sempre le stesse 4 squadre fino alla seconda guerra mondiale. Il torneo riprese nel 1946 ma la Grecia decise di non partecipare e fu sostituita dall'Albania, che vinse la coppa. Nel 1947 a conquistare il trofeo fu l'Ungheria, che, come l'Albania l'anno precedente, vinse la prima edizione cui partecipava.\nNel 1948 la Coppa dei Balcani fu ampliata a 7 partecipanti con l'aggiunta di Polonia e Cecoslovacchia. Il torneo tuttavia non fu concluso e al momento della sospensione in testa alla classifica vi era l'Ungheria.\nLa Coppa dei Balcani per nazioni non venne pi\u00f9 disputata fino al 1973, quando parteciparono solo 4 nazioni (Bulgaria, Grecia, Romania e Turchia) e la fase a gruppi fu sostituita da un meccanismo di eliminazione diretta partendo dalle semifinali. Il torneo vide la vittoria della Bulgaria che sconfisse in finale la Romania grazie ai gol segnati in trasferta (1-0 in Ungheria e 3-2 in Romania).\nL'edizione seguente, ultima della Coppa dei Balcani per nazioni, pass\u00f2 a 5 squadre con il ritorno della Jugoslavia e fu vinta dalla Romania."}
{"id": "1849963", "revid": "21880", "url": "https://it.wikipedia.org/wiki?curid=1849963", "title": "Scandix pecten veneris", "text": ""}
{"id": "1849964", "revid": "599013", "url": "https://it.wikipedia.org/wiki?curid=1849964", "title": "Rimm", "text": "Con il termine RIMM (Rambus In-line Memory Module) si identifica un tipo di memoria RAM a 184 pin sviluppata dalla Intel per le proprie piattaforme come PlayStation 2 e schede madri. Lavora ad una frequenza di 800 MHz per una velocit\u00e0 di circa 1600 MB/s con bus a 16 bit, valori questi che sono stati raddoppiati con l'avvento della tecnologia Dual channel supportata dal chipset i840. Oggi si riescono a raggiungere velocit\u00e0 di 6400 MB/s a 32 bit."}
{"id": "1849968", "revid": "3732", "url": "https://it.wikipedia.org/wiki?curid=1849968", "title": "Posizionamento organico (motori di ricerca)", "text": ""}
{"id": "1849969", "revid": "599013", "url": "https://it.wikipedia.org/wiki?curid=1849969", "title": "Stanley Roberts (cestista)", "text": ""}
{"id": "1849971", "revid": "842", "url": "https://it.wikipedia.org/wiki?curid=1849971", "title": "Slam tennis", "text": ""}
{"id": "1849972", "revid": "110157", "url": "https://it.wikipedia.org/wiki?curid=1849972", "title": "Let It Come Down (James Iha)", "text": "Let It Come Down \u00e8 il primo album discografico da solista di James Iha. L'album \u00e8 uscito nel 1998, mentre Iha era ancora negli Smashing Pumpkins, prima dell'uscita del loro album \"Adore\". I brani di Iha hanno un sound del tutto differente dalla chitarra nervosa, psichedelica ed acida che eravamo abituati a sentirgli suonare nella band di Billy Corgan. Ed era proprio questo l'effetto che voleva dare all'album, registrato nella cantina di casa sua, del quale James stesso dice \n\"Be Strong Now\" usc\u00ec nello stesso anno come singolo, insieme alle tracce bonus \"Falling\", \"My Advice\" e \"Take Care\".\nI caratteri e la grafica della copertina dell'album e dei relativi singoli ricordano quella del disco dei Beach Boys \"Pet Sounds\".\nLista delle tracce.\nLa traccia \"My Advice\" (3:15) \u00e8 presente nella versione giapponese dell'album, dopo \"No One's Gonna Hurt You\"."}
{"id": "1849977", "revid": "767487", "url": "https://it.wikipedia.org/wiki?curid=1849977", "title": "Sean Rooks", "text": ""}
{"id": "1849978", "revid": "1971044", "url": "https://it.wikipedia.org/wiki?curid=1849978", "title": "Istituto di sociologia &quot;Luigi Sturzo&quot;", "text": "L'Istituto di sociologia Luigi Sturzo, fondato il 5 ottobre 1968, \u00e8 un istituto con partecipazione pubblica non statale che ha sede nel centro storico di Caltagirone.\n\u00c8 una struttura di tipo universitario che persegue attivit\u00e0 formative, culturali, di comunicazione, ricerca scientifica e sociale.\nL'Istituto ha il compito di formare gli operatori sociali, nonch\u00e9 di realizzare dei confronti e dibattiti su temi specifici.\n\"Cattedra Sturzo\".\nOrganizzata dal 1981 con la collaborazione scientifica dell'Istituto Sturzo di Roma e dal 2002 in convenzione con la Lumsa, realizza annualmente lezioni per l'approfondimento e occasione di verifica al pi\u00f9 alto livello, del pensiero politico e sociologico di Luigi Sturzo in rapporto alla storia sociale, politica e religiosa contemporanea.\nBiblioteca.\nLa biblioteca dell'Istituto sociologia Luigi Sturzo possiede un patrimonio di 8000 volumi ed alcune riviste specializzate del servizio sociale.\nLa specificit\u00e0 di questa biblioteca \u00e8 quella delle scienze sociali, del movimento cattolico e soprattutto della bibliografia sturziana.\nPremio internazionale Luigi Sturzo.\nPremio internazionale Luigi Sturzo fu istituito nel 1991, \u00e8 un premio internazionale, a lui intestato, da assegnarsi ad una personalit\u00e0 che, con la propria azione o studio, abbia testimoniato o divulgato il pensiero dell'illustre calatino."}
{"id": "1849982", "revid": "116490850", "url": "https://it.wikipedia.org/wiki?curid=1849982", "title": "Villa Argentina", "text": "Villa Argentina \u00e8 una dimora signorile situata in via A. Fratti angolo via A. Vespucci, 44-400 a Viareggio.\nStoria.\nL'edificio sorge nel 1868 all'interno di un vasto giardino posto in via A. Fratti, angolo via A. Vespucci, nel quartiere residenziale detto \"quattro venti\" di Viareggio.\nL'architetto Alessandro Lippi, nel 1926 realizza il progetto di ampliamento e di ristrutturazione, mentre il pittore Galileo Chini ne interviene con numerose decorazioni sia esterne che interne, che caratterizzano le facciate lungo il primo piano, e sono forse le pi\u00f9 estese e rappresentative della sua opera, con pannelli a motivi geometrici che si alternano a decorazioni antropomorfe e floreali di chiara ispirazione neo-rinascimentale; in una successione molto interessante dal punto di vista compositivo e cromatico. Nella realizzazione \u00e8 chiara la ricerca della tradizione delle ceramiche invetriate Fiorentine, anche se tramite l'uso di effetti a lustro metallico dona un aspetto moderno all'opera, che fonde il tardo liberty con il rinascimento in un insieme armonioso ed elegante. Queste decorazioni si differenziano da quelle realizzate da Chini per le terme \"Berzieri\" di Salsomaggiore, per una scelta stilistica chiarimente neorinascimentale rispetto alle sperimentazioni pi\u00f9 eclittiche-liberty dello stabilimento termale.\nSuccessivamente, la villa venne trasformata in albergo e subisce perci\u00f2 un ampliamento nella parte posteriore a nord, fino ad affacciarsi con il prospetto sulla via A. Fratti, in aderenza a quello gi\u00e0 esistente.\nLe forme architettoniche assunte dall'ampliamento riprendono i caratteri e la tipologia dell'edificio esistente, prive per\u00f2 di ceramiche o decorazioni sulla facciata, mentre la torretta con vista verso il mare rappresenta l'elemento pi\u00f9 significativo del nuovo corpo edilizio, risale al 1938.\nAnche all'interno della villa, Galileo Chini ha sicuramente operato, soprattutto nel salone principale del piano terra, dove ricche decorazioni orientali a stucchi ricoperti di foglia d'argento dorate con la tecnica della verniciatura a mecca fiorentina,fanno da corredo alla grande pittura parietale di G. Biasi, realizzata negli anni Venti e intitolata \"Matrimonio Persiano\".\nDescrizione.\nSituata ai margini della pineta di ponente, essa assume le caratteristiche di \"villa urbana viareggina, mediando le forme del palazzo cittadino e della residenza di campagna. Con il palazzo essa ha in comune la posizione allineata su uno o pi\u00f9 fronti-strada, con la villa l'individualit\u00e0 del corpo di fabbrica e la ricerca di un rapporto esclusivo con gli edifici circostanti e con il verde\" Il 23 ottobre 2000 a Roma viene sottoscritto un Protocollo di Intesa per l'acquisto , il restauro, la valorizzazione e la gestione della \"Villa Argentina\" in Viareggio (LU) tra il Ministero dei BBAACC rappresentato dal Sottosegretario di Stato On. Carlo Carli, la Provincia di Lucca rappresentata dal Presidente Andrea Tagliasacchi, il Comune di Viareggio rappresentato dal Sindaco Marco Marcucci. Con questo protocollo d'intesa la Provincia si impegna all'acquisto del Complesso entro il febbraio 2001; il Ministero si impegna al restauro, all'adeguamento funzionale e alla valorizzazione per un ammontare complessivo non superiore a Lire tremiliardi; il Comune di Viareggio si impegna al trasferimento del Centro Liberty nei locali del Complesso. Ministero, Provincia e Comune concordano che il Complesso sar\u00e0 adibito: 1) Palazzo del Turismo e della Cultura; 2) Centro Liberty del Comune di Viareggio.\nDopo un periodo molto lungo di lavori (con sospensione ed interruzione) il 23 novembre 2014, a cura della Provincia di Lucca (divenuta proprietaria del Complesso) e di fronte a una grande folla festosa di cittadini viene inaugurato il Complesso di Villa Argentina quale bene storico artistico pubblico.\nLa Villa \u00e8 stata per molti anni attiva e fiorente come attrezzatura alberghiera, godendo di un'ottima posizione per la vicinanza del mare e della pineta di ponente che si trova di fronte subito oltre la strada.\nInteramente recintata sui lati strada, con muretto basso intonacato sormontato da elementi modulari in cemento scanditi in modo regolare da pilastrini su cui poggiano vasi ornamentali, l'ingresso principale alla villa \u00e8 posto in angolo tra le due strade, mentre sulla via A. Vespucci si trova quello secondario e l'accesso carrabile che porta nella corte interna.\nIl giardino si presenta in stato di assoluto degrado, dovuto all'abbandono totale delle sistemazioni e delle piante presenti.\nLa parte originaria della villa, cio\u00e8 quella costruita nel 1868, si eleva su due piani fuori terra, mentre l'ampliamento, oltre ai due piani collegati al corpo preesistente, ospita anche un ulteriore piano sottotetto.\nInsieme all'ampliamento di notevole importanza \u00e8 stata la ristrutturazione totale che l'arch. Alfredo Belluomini e Galileo Chini hanno ideato in quegli anni. La denominazione \"Villa Argentina\" appare per la prima volta, in omaggio della proprietaria di allora Francesca Racca Oytana di provenienza argentina, nel 1926 sul progetto di ampliamento dell'immobile.\nDegno di nota risulta ancora il portico del piano terra, un tempo aperto e successivamente chiuso con vetrate, per motivi di necessit\u00e0 funzionale dell'attivit\u00e0 alberghiera. Con la terrazza sovrastante su cui si affacciano i locali del piano superiore esso costituisce un motivo aggregante tra il vecchio e il nuovo e un equilibrio volumetrico che caratterizza la posizione d'angolo della villa.\nCollocati esternamente lungo il prospetto del primo piano, i pannelli decorativi elaborati da Galileo Chini si alternano a quelli geometrici a scacchiera posti sopra le aperture, e a quelli con figure di nudi amorini. Il pannello pi\u00f9 grande e pi\u00f9 rappresentativo, dove si evidenzia l'originalit\u00e0 dell'opera di Chini \u00e8 posto tra le due finestre del prospetto rivolto verso via Fratti.\nInternamente risulta significativo il salone interno con decorazione parietale di Giuseppe Biasi realizzata negli anni Venti.\nNel prospetto est, al confine della propriet\u00e0, dove risulta il passaggio carrabile, \u00e8 collocata al piano terreno una piccola vetrata colorata che riporta la sigla \"S e C\".\nCon decreto del 23 giugno 1989 del Ministro per i beni Culturali e Ambientali, Vincenza Bono Parrino, l'immobile denominato \"Villa Argentina\" \u00e8 dichiarato di interesse particolarmente importante ai sensi della legge 1\u00ba giugno 1939 n\u00b0 1089."}
{"id": "1849985", "revid": "121005757", "url": "https://it.wikipedia.org/wiki?curid=1849985", "title": "Planta Solar 10", "text": "Planta Solar 10 (PS10) \u00e8 una centrale termosolare costruita a Sanl\u00facar la Mayor, vicino a Siviglia, in Spagna. Questa centrale elettrica \u00e8 formata da una torre situata al centro di una pianura coperta da 624 eliostati, essenzialmente specchi, ciascuno con una superficie di ben 120 m2, che riflettono la luce solare verso un punto di fuoco posto in prossimit\u00e0 della sommit\u00e0 della torre. Il calore prodotto dalla concentrazione dei raggi solari riscalda le condutture dell'acqua presenti nella parte superiore della torre trasformando l'acqua in vapore acqueo. Il vapore prodotto fornisce fino a 11 MW di elettricit\u00e0.\nNel 2009 \u00e8 stato inaugurato l'impianto gemello Planta Solar 20.\nCollegamenti esterni.\nPS10"}
{"id": "1849987", "revid": "2193358", "url": "https://it.wikipedia.org/wiki?curid=1849987", "title": "Ferrovia Transalpina", "text": "Con il termine di origine latina Transalpina venne denominato un vasto complesso di linee ferroviarie costruite all'inizio del XX secolo dall'Impero austro-ungarico nell'ambito dell'\"Alpenbahnenprogramm\" allo scopo di migliorare i collegamenti fra l'interno e il Porto di Trieste, unendo le citt\u00e0 di \u010cesk\u00e9 Bud\u011bjovice e Trieste, al tempo entrambe appartenenti all'impero.\nLa ferrovia Transalpina si compone delle seguenti tratte ferroviarie, in parte preesistenti alla \"Legge sulla Transalpina\" del 1\u00ba giugno 1901:\nStoria.\nIl complesso di linee nacque come progetto coerente delle Ferrovie imperiali dello stato austriaco (KKStB) che si ponesse come alternativa alla Trieste-Vienna, gestita dalla privata S\u00fcdbahn, in modo da sottrarre la societ\u00e0 statale alle onerose tariffe imposte dalla concorrente. Era intento dei propugnatori, inoltre, creare un secondo collegamento ferroviario diretto tra Trieste e il centro Europa.\nUna lunga battaglia politica durata per decenni port\u00f2 infine alla realizzazione di una serie di collegamenti che dovevano servire allo scopo. La costruzione della Transalpina venne approvata per legge il 6 giugno 1901 e i lavori per la sua costruzione iniziarono nelle settimane seguenti. Il complesso di linee fu completato e aperto tra il 1906 e il 1909.\nL'itinerario originario dell'intera linea fu realizzato a binario semplice ad eccezione dei seguenti tre trafori i quali furono costruiti a doppio binario:\nA Trieste la linea si attestava presso l'impianto della kkStB, Trieste Sant'Andrea, la quale fu allargata per l'occasione, dotandola dell'attuale fabbricato viaggiatori e di un piazzale ferroviario che potesse disimpegnare il traffico preventivato. In seguito, il nome della stazione fu designato negli orari destinati al pubblico anche come \"Trieste Stato\" (in tedesco, \"Triest Staatsbahnhof\") per distinguerla dall'altra stazione triestina, Trieste Meridionale (\"Triest S\u00fcdbahnhof\"), di propriet\u00e0 della S\u00fcdbahn.\nAl termine della prima guerra mondiale e a seguito dei trattati di Saint-Germain-en-Laye (1919) e di Rapallo (1920), il complesso di linee fin\u00ec sotto la giurisdizione degli stati che successero all'Impero austro-ungarico. In particolare:\nNel periodo tra le due guerre il traffico sulla linea rimase notevole sulla tratta Gorizia - Jesenice, ma i treni a lunga percorrenza ed i merci da /per Trieste utilizzavano il percorso pi\u00f9 facile via Monfalcone. Di conseguenza la tratta Trieste - Gorizia fu utilizzata solo per modesti servizi locali, anche se il tratto Trieste - Opicina venne elettrificato.\nDopo la Seconda Guerra Mondiale, come conseguenza del trattato di Parigi (1947), il confine fra Italia e Jugoslavia fu spostato presso la stazione di Monrupino (in sloveno \"Repentabor\"). L'anno seguente le ferrovie jugoslave aprirono al traffico una variante fra Sesana (in sloveno \"Se\u017eana\"), sulla ferrovia Meridionale, e Crepegliano (\"Kreplje\"), per permettere l'allacciamento alla Meridionale in territorio jugoslavo. I servizi passeggeri, sospesi durante la guerra, furono ripristinati sul nuovo percorso, da Sesana e Nova Gorica, gi\u00e0 Gorizia Montesanto e fino al 1935 capolinea del servizio tranviario cittadino. Il tratto tra Kreplje (Crepegliano), Villa Opicina e Trieste Campo Marzio fu dedicato al solo servizio merci, piuttosto intenso per treni diretti dall'Austria al Porto di Trieste, fino alla fine degli anni sessanta, esercitato fino a Opicina dalle JZ (ferrovie jugoslave). All'inizio degli anni ottanta il traffico merci cess\u00f2 definitivamente sul tratto Crepegliano-Villa Opicina, ma la linea \u00e8 stata mantenuta funzionante seppur in condizioni minimali e con rallentamenti. Negli ultimi trent'anni vi \u00e8 transitato solo qualche raro treno turistico. Nel 2019 la parte italiana del percorso \u00e8 stata radicalmente rinnovata, con armamento moderno e traverse in cemento armato, ma la linea successivamente non \u00e8 stata mai utilizzata. Il tratto Villa Opicina-Trieste Campo Marzio, pur se elettrificato dal 1935, viene utilizzato solo saltuariamente: a causa della sua notevole pendenza (27 per mille), si preferisce inoltrare i treni merci via Aurisina e galleria di circonvallazione.\nNel 1991, con la dichiarazione di indipendenza della Slovenia, il tronco Jesenice-Sesana- (Villa Opicina) \u00e8 passato in gestione alla ferrovie slovene. Nel 1993, a seguito della dissoluzione della Cecoslovacchia, la sezione ferroviaria di quest'ultima nazione \u00e8 passata alla Repubblica Ceca."}
{"id": "1849988", "revid": "287204", "url": "https://it.wikipedia.org/wiki?curid=1849988", "title": "Dennis Scott", "text": ""}
{"id": "1849989", "revid": "111576165", "url": "https://it.wikipedia.org/wiki?curid=1849989", "title": "Villino Brunetti", "text": "Il Villino Brunetti \u00e8 una dimora signorile situata in viale Manin angolo via Zanardelli, 2 a Viareggio.\nStoria.\nDa quanto risulta in base alle mappe del Vecchio Catasto, l'edificio \u00e8 stato realizzato negli anni tra il 1873 ed il 1879,all'interno di una lottizzazione che prolunga verso il mare strade gi\u00e0 esistenti fino al costruendo viale a mare, l'attuale viale Manin. In particolare, il lotto ha forma di rettangolo allungato con il lato lungo perpendicolare al mare.\nNella pianta di Viareggio del 1879 il lotto risulta invece edificato con un fabbricato di forma pressoch\u00e9 quadrata, inserito in angolo tra le vie e adiacente al fabbricato confinante su Viale Manin, dotato di una resede circa doppia dell'edificio stesso. A un periodo intercorrente tra il 1879 ed il 1908 \u00e8 possibile far risalire il prolungamento dell'edificio su via Zanardelli. Come risulta dalla planimetria catastale del 1908, perfettamente rispondente all'attuale, l'edificio non ha da allora pi\u00f9 subito modifiche planivolumetriche.\nSuccessivamente l'edificio diviene propriet\u00e0 Crastan e nel 1925 viene ristrutturato dall'architetto Alfredo Belluomini per adibirlo a pensione (Pensione Majorca).\nDivenuto in seguito propriet\u00e0 Tonioli, industriali del marmo, \u00e8 oggetto del rifacimento di alcune parti interne come gli stipiti in blocchi marmorei delle porte al piano terra e, probabilmente, i pavimenti in graniglia di pezzatura quadrata di cm. 20x20 in diverse stanze.\nNel 1969 il villino viene rilevato da Carlo Arrighi, attuale proprietario, che destina la parte prospiciente via Zanardelli a studio odontoiatrico e l'impianto quadrato originario a propria abitazione. Di questo periodo \u00e8 la pavimentazione in granito nell'ingresso principale e quella dello studio dentistico. Recentemente poi \u00e8 stata restaurata la balaustra della copertura.\nDescrizione.\nL'edificio \u00e8 caratterizzato da una balaustra soprastante la gronda che simula una copertura a terrazza nascondendo invece la pendenza delle falde del tetto. \nIl sottogronda, caratterizzato da triglifi piuttosto evidenti rispetto all'imponenza del fabbricato (ha pure dei doppi triglifi d'angolo), presenta fregi in ceramica della manifattura di Tito Chini. \nDelle formelle di Tito Chiniche si trovano al primo piano, sulle due facciate in prossimit\u00e0 delle porte-finestre dei balconi all'interno di vaste campiture di intonaco rosa, entro una cornice quadrata arricchita da volute, esistono anche i disegni preparatori. Interessante \u00e8 il disegno con la tartaruga con la vela che ricorda il motto \"Festina Lente\", cio\u00e8 affrettati lentamente. Le antre due formelle con amorini presentano entrambe una scritta significativa: l'amorino bendato la frase \"Gioco di amore e azzardo\", mentre l'amorino che scocca la freccia la scritta \"Vince chi fugge\". \nLe finestre del primo piano sono arricchite da cornici piuttosto elaborate e da timpani rinascimentali sostenuti da false mensole. Le finestre del piano terra sono contornate da finti conci disposti a raggiera e non presentano analogie con le altre tranne che per il parapetto in colonnine di marmo del tutto analogo al parapetto dei balconi e a quello delle balaustre del tetto.\nTutti i fronti sono decorati con doppie fasce marcapiano e finto bugnato - di spessore ridotto - al piano terra e in parte al primo piano. L'unica entrata a piano terra, su via Zanardelli, \u00e8 realizzata in legno di afromosia ed \u00e8 impreziosita da una cornice in marmo bianco, da due lumi in ferro battuto e da una rostra in ferro battuto con un disegno molto lavorato e raffinato.\nAll'interno dell'abitazione, la scala, illuminata da un grande lucernario, \u00e8 realizzata in marmo ed \u00e8 arricchita da una elaborata ringhiera in ferro battuto con corrimano nervato in ottone, sulla base del disegno originale di Alfredo Belluomini, che mette qui in risalto le proprie doti artistiche e la grande capacit\u00e0 dei suoi collaboratori. Da notare inoltre sono i due grandi vasi in marmo bianco posti all'interno dell'atrio d'ingresso.\nA causa dei cambiamenti di propriet\u00e0 e d'uso del villino, la scala interna resta anche l'unico elemento rimarchevole del progetto del Belluomini, mentre gli altri ambienti hanno perso le peculiari caratteristiche del periodo.\nFortuna critica.\nPer quanto riguarda la fortuna critica del villino Brunetti, occorre fare riferimento all'opera dell'architetto Alfredo Belluomini e del pittore Tito Chini, la cui opera \u00e8 stata debitamente rivalutata negli ultimi decenni. Il villino \u00e8 uno degli edifici che sono stati oggetto dell'intervento di Alfredo Belluomini \"\"nell'arco di tempo che va dal 1918 - anno in cui \u00e8 documentabile il primo progetto firmato - al 1930\". Anche per questo villino \"Belluomini restituisce l'immagine di un gusto ecletticamente quattrocentesco e bizzarro, alle volte dimesso, ma quasi sempre esuberante di un decorativismo minuto e dettagliato\"\".\nI prospetti dell'edificio presentano una composizione globale formata da elementi tipici rinascimentali e decorazioni della produzione Chini che sottolineano, qui come in altri edifici, la collaborazione esistente tra quest'ultimo e il Belluomini."}
{"id": "1849991", "revid": "106908", "url": "https://it.wikipedia.org/wiki?curid=1849991", "title": "Stellinga", "text": "Gli Stellinga (letteralmente \"compagni di lotta, camerati\") furono i membri un movimento insurrezionale composto da frilingi e lazzi di etnia sassone, le due classi pi\u00f9 basse formate da non-schiavi dell'ordinamento sociale della Sassonia. Tale movimento, che fu operante tra l'841 e l'845, aveva come obiettivo il ripristino del paganesimo germanico e dell'antico assetto sociale, antecedente ai capitolari di Carlo Magno, che in passato aveva garantito libert\u00e0 e un'efficace protezione contro la perdita delle proprie terre per gli \"uomini liberi\". Secondo alcuni storici, gli Stellinga erano inoltre fautori dell'abolizione della \"Lex Saxonum\" e propugnavano il ritorno alla tradizione giuridica orale. Altri ritengono invece che quest'ultima interpretazione sia in realt\u00e0 una forzatura delle fonti poich\u00e9 la nozione di \"legge\", termine che sovente si ritrova in queste ultime, era presumibilmente utilizzata in senso estensivo per significare \"regime\".\nAntefatto.\nDurante la guerra interna all'Impero carolingio (840\u2013843) tra gli eredi di Ludovico I, gli Stellinga ottennero l'appoggio politico e militare di Lotario I, il quale si appoggi\u00f2 a questo gruppo residente nelle terre controllate dal fratello e rivale Ludovico II il Germanico. Le fonti storiche riferiscono infatti che quest'ultimo, in cambio del supporto degli Stellinga alle proprie ambizioni al trono della Francia orientale, aveva promesso loro di \"dare a ciascuno la possibilit\u00e0 di scegliere tra la legge attuale e l'uso degli antichi Sassoni\".\nAlla vigilia della rivolta i nobili Sassoni, gli Edeling, erano divisi in due distinte fazioni: alcuni sostenevano l'influenza Attonide e l'unit\u00e0 imperiale mentre altri si erano schierati apertamente con Ludovico il Germanico durante la sua invasione dell'Alemannia nell'839. Alla morte di Ludovico il Pio, Ludovico il Germanico depose il leader Attonide Banzleibs dai propri incarichi reali: questa azione gli valse il sostegno delle famiglie sassoni Ecbertiner e Bardonids: fu questa politica a spingere Lotario a chiedere l'appoggio degli stati pi\u00f9 bassi della popolazione.\nLa \"rivolta\".\nLe principali fonti che descrivono gli Stellinga sono rappresentate dagli \"Annales Xantenses\" (compilati da Gerward), dagli \"Annales Bertiniani\" (redatte da Prudentius di Troyes), dagli \"Annales Fuldenses\" (scritte da Rodolfo di Fulda) e dall\"'Historiae\" di Nitardo. Gerward scrisse che nell'anno 841 \"in tutta la Sassonia gli schiavi si sono sollevati con grande violenza contro i loro padroni e hanno usurpato il nome di Stelling commettendo atti inconsulti. E la nobilt\u00e0 di questo paese fu tormentata e umiliata assai da questi schiavi\". Per Rodolfo di Fulda invece il movimento rappresent\u00f2 \"una potente cospirazione di liberti, che tent\u00f2 di opprimere i loro legittimi padroni\".\nPer la storiografia moderna, tuttavia, queste fonti non sono attendibili quando parlano di una sollevazione di soli liberti e ancora meno quando indicano gli schiavi come soggetto attivo e precipuo del movimento. Tale interpretazione storiografica individua infatti quale scopo predominante degli autori sopracitati, non quello di descrivere storicamente quanto accaduto, ma il denigrare e lo svilire tale ribellione per compiacere il contesto sociale (la nobilt\u00e0) di cui erano parte integrante. Le opere di Nitardo e Prudentio, pur anch'esse viziate da una visione di parte, sono invece considerate pi\u00f9 attendibili per quanto riguarda la composizione del movimento.\nLotario insieme al proprio figlio, Lotario II, incontr\u00f2 i capi del movimento, insieme a parte della nobilt\u00e0 sassone rimasta fedele a loro, a Spira alla fine dell'841. Ludovico il Germanico, tuttavia, marci\u00f2 contro i \"liberi sassoni che stavano cercando di opprimere i loro legittimi signori\" e li \"schiacci\u00f2 spietatamente condannando a morte i loro capofila\". Gli stessi nobili sassoni distrussero quel che rimaneva del movimento con una brutale azione militare nell'843.\nStoriografia.\nLa rivolta degli Stellinga fu oggetto di studio per gli storici marxisti della Germania dell'Est, i quali analizzarono l'evento non partendo dalla realt\u00e0 storica ma da presupposti a priori ideologici e ascientifici oggi abbandonati. Questi ultimi si divisero in due gruppi: da una parte vi furono coloro che videro negli Stellinga degli schiavi per debiti che cercavano di liberarsi dalla propria condizione, altri invece li ritenevano uomini liberi che tentavano di contrastare la \"Feudalisierungsproze\u00df\", la feudalizzazione della Germania. \nLa storiografia moderna ha spesso sottolineato le analogie tra la rivolta degli Stellinga e la precedente resistenza Sassone a Carlo Magno, la quasi contemporanea rivolta dei contadini della Senna soffocata dalla nobilt\u00e0 nell'859 e la successiva ribellione dei Liutizi del 983 in sostegno del paganesimo slavo. \nCome per\u00f2 ha fatto notare da Ingrid Rembold, le interpretazioni che vogliono la rivolta come una reazione alla forzata cristianizzazione di Carlo Magno sono da rigettare, in quanto erano passate una o due generazioni da quegli eventi, generazioni che vissero in pace con il potere franco entro cui i sassoni erano perfettamente integrati; l'evento non solo \u00e8 da collocare all'interno del contesto delle dispute per il trono dei successori di Carlo Magno, ma inoltre le loro azioni non nascono spontaneamente ma solo dopo le richieste di Lotario. Da segnalare, infine, che la vicenda non va letta come una rivolta, in quanto non metteva in discussione l'assetto politico del regno. Gli Stellinga furono piuttosto un problema sociale-ideologico per l'epoca dopo la fine delle ostilit\u00e0 con il trattato di Verdun, cio\u00e8 nel momento in cui divennero un elemento armato autonomo, in quanto era inconcepibile che dei gruppi sociali non nobili potessero prendere le armi, attivit\u00e0 riconosciuta solo ai nobili proprietari fondiari. La loro esistenza attir\u00f2 quindi l'ostilit\u00e0 non solo di Ludovico, che da loro era stato intralciato, ma anche dall'aristocrazia sassone "}
{"id": "1849999", "revid": "287204", "url": "https://it.wikipedia.org/wiki?curid=1849999", "title": "Ann Meyers", "text": "Carriera.\nGuardia tiratrice di 180\u00a0cm, fa parte del \"Naismith Memorial Basketball Hall of Fame\" e del \"FIBA Hall of Fame\": ha vinto la medaglia d'argento alle Olimpiadi di Montr\u00e9al 1976.\nTra i suoi record, \u00e8 la prima donna ad essere stata convocata dalla nazionale statunitense quando ancora frequentava l\"high school\"; la prima a ricevere una borsa di studio sportiva dall'UCLA; la prima ad essere convocata per l'All-America team quattro stagioni consecutive; la prima ad essere inserita nell\"Hall of Fame\" dell'universit\u00e0 californiana; la prima ad aver fatto un provino per la squadra maschile della \"National Basketball Association\" degli Indiana Pacers. \u00c8 stata anche la prima ad essere stata scelta al draft della \"Women's Basketball League\", dalle New Jersey Gems, nel 1978.\nSin dal 1979, la Meyers si \u00e8 dedicata al giornalismo sportivo, facendo l'opinionista per eventi di pallacanestro, softball, tennis, pallavolo e calcio. Dal 12 settembre 2006 \u00e8 diventata general manager delle Phoenix Mercury e vicepresidente dei Phoenix Suns."}
{"id": "1850000", "revid": "115047401", "url": "https://it.wikipedia.org/wiki?curid=1850000", "title": "Villino Tolomei", "text": "Il Villino Tolomei \u00e8 una dimora signorile situata in viale Manin ang. via Verdi, 20 a Viareggio.\nStoria.\nNel 1872 la zona della costruzione risulta essere ancora spiaggia, interessata per\u00f2 da una lottizzazione che prolunga verso il mare le strade gi\u00e0 esistenti fino al costruendo viale a mare. Nel 1875, Luigi Nobili edifica il lotto rettangolare, di cui \u00e8 divenuto nel frattempo proprietario, lasciandone circa due terzi a resede, con un fabbricato prospiciente viale Manin che per l'ingombro planimetrico risulta analogo all'attuale.\nNel 1883 lo stesso Nobili costruisce, nella parte finale del lotto verso monte, un nuovo fabbricato che adibisce a scuderia e rimessa, e che corrisponde all'attuale Pensione Valentina. Nel 1897, l'edificio diviene propriet\u00e0 di Margherita Di Linnenfeld che nel 1899 costruisce una nuova porzione d'edificio, stretto e lungo, in aderenza alla villa. Attualmente questa parte, priva di particolari pregi architettonici o decorativi, \u00e8 ridotta in condizioni di fatiscenza ed \u00e8 funzionalmente separata dalla villa, costituendo una entit\u00e0 a s\u00e9 stante.\nNel 1906 la villa viene ceduta alla contessa Luisa Anna Karnick, poi a Maria Lepsky, nel 1910, e ancora a Sofia Gambogi Bertolli, nel 1914, che ne resta proprietaria fino al 1979 quando, ormai in condizione di estremo degrado, viene acquistata dal notaio Rodolfo Tolomei che, con estrema sensibilit\u00e0 e attenzione, la restaura mantenendone intatto lo spirito.\nI lavori voluti da Sofia Bertolli negli anni Venti e fatti seguire dall'architetto Alfredo Belluomini e dal pittore e decoratore Galileo Chini, non portano sostanziali modifiche all'organizzazione degli spazi, limitandosi a un lavoro di configurazione decorativa, con la sola eccezione della trasformazione delle due finestre al piano terreno di viale Manin in porte, la ricorniciatura in marmo bianco del portone centrale e la controsoffittatura del salotto che va a coprire le volte a crociera esistenti dell'impianto. Le opere pi\u00f9 sostanziali sono di carattere decorativo e consistono nella realizzazione di una cornice marcapiano in piastrelle di ceramica, di cornici sempre in ceramica alle finestre del piano primo e di fregi sul parapetto della copertura.\nAll'interno, \u00e8 forse da attribuire allo stesso Galileo Chini le pitture che decorano il soffitto del salotto che sembrano ispirate a temi tipici della Secessione viennese, forse secondo le indicazioni della stessa committente Sofia Bertolli.\nDescrizione.\nIl villino Sofia, oggi Tolomei, emerge nettamente dal contesto urbano non solo per la sua posizione d'angolo, quanto per il suo possente volume squadrato, marcato dai due prospetti sulla strada quasi uguali, imperniati sugli assi di simmetria costituiti, l'uno dall'angolo tra le due strade e l'altro nella linea mediana dei singoli fronti.\nQueste squadrature e corrispondenze geometriche non limitano la ricchezza decorativa dell'edificio, nelle forme impostate da Alfredo Belluomini, che lo ristruttura negli anni 'valutando la funzione estetica di certi particolari costruttivi, che anzi costituiscono, in certi casi, lo spunto e il motivo della presenza delle decorazioni. La balaustra, ad esempio, nasconde completamente la leggera pendenza del tetto, caratterizzata com'\u00e8 da fregi continui in ceramica delle fornaci San Lorenzo, che Galileo e Chino Chini dirigevano nel Mugello, e da tre vasi di gusto barocco, di cui uno originale e gli altri due riprodotti fedelmente, agli angoli dell'edificio.\nA parte i fregi in maiolica con elementi fitomorfi con andamento a spirale che rivestono il parapetto, esso \u00e8 segnato con forza attraverso un elemento, in simmetria ai due prospetti principali, che rappresenta un'anfora dalla quale fuoriescono festoni di ghirlande tenuti da due putti ai lati di essa. Sottostante la balaustra che simula una terrazza invece inesistente, \u00e8 una gronda poco aggettante con triglifi molto ravvicinati la cui presenza, assieme alla balaustra, \u00e8 anomala ma motivata figurativamente dal fatto che essa accentua cos\u00ec la fuga degli elementi orizzontali altrimenti eccessivamente sminuiti da un senso di verticalit\u00e0. La gronda poi \"unisce\" i due prospetti principali e conferisce loro una immagine di palazzo familiare.\nL'altro elemento che \"tiene assieme\" i due prospetti \u00e8 rappresentato dai finti conci che esaltano l'angolo della met\u00e0 superiore della casa. Fra la parte inferiore e quella superiore dei fronti esiste una doppia fascia marcapiano che contiene un fregio continuo di piastrelle in ceramica policroma, sempre della manifattura Chini, rappresentanti insoliti ippocampi che sembrano stranamente camminare e non nuotare su onde di mare stilizzate e nelle quali, accanto ai vari colori lacca, sono mescolate spruzzate d'oro, ricorrenti nei lavori di Chini. La parte inferiore dei due fronti su strada ha un rivestimento in finto bugnato in marmo cipollino appena un po' lisciato in superficie per avere una finitura di un colore tra il verde ed il giallo leggermente opaco. Tale rivestimento era forse precedente i lavori eseguiti da Belluomini e con molta probabilit\u00e0 pure i parapetti in ferro battuto dei balconi che sembrano, come la ringhiera dello scalone interno, di gusto umbertino. Le porte e le finestre del piano superiore presentano una cornice in ceramica e un frontalino sporgente, aggiunte di Galileo Chini.\nIl fabbricato ha subito all'interno una recente opera di risanamento conservativo finalizzato alla conservazione degli elementi originali. Soltanto i pavimenti del piano terreno sono stati rimossi e completamente sostituiti perch\u00e9 marcescenti. Si \u00e8 scelto di realizzare una pavimentazione in piccole pietre bianche e cemento colorato bianco, dando a ogni stanza una cornice perimetrale a disegno in pietra nera o gialla. La pavimentazione della cucina \u00e8 stata rifatta utilizzando quella recuperata che era nel salone centrale costituita da quadrelle di marmi chiari e scuri a scacchiera. Resti della pavimentazione originale che si trovava a piano terra si trovano adesso all'esterno dell'abitazione. Sono piastrelle di cm. 20x20 in cemento colorato fabbricate a mano dalla ditta Tessieri di Lucca.\nDistributivamente niente \u00e8 cambiato: i tre portoni su viale Manin immettono in tre diversi ambienti tra loro collegati, mentre il portone su via Verdi consente l'ingresso direttamente nel salone, piuttosto allungato, che offre la vista della scala e che presenta un soffitto a crociera affrescato con disegni a pi\u00f9 colori probabilmente antecedenti ai lavori svolti da Belluomini e Chini.\nSulla destra del grande ingresso c'\u00e8 un salotto, con arredi fissi e mobili in legno molto raffinati disegnati dal Chini (anche questi oggetto di recente restauro), che d\u00e0 sul cortile ora coperto con una struttura a botte in ferro e lastre di plastica trasparente. Questo salotto ha un soffitto piano, ribassato rispetto agli altri, dotato di decorazioni geometriche con linee che s'intrecciano, attribuito al Chini. La cucina che si trova nel corpo di fabbrica alla destra della scala presenta un solaio a crociera privo di affreschi. Il corpo di fabbrica a sinistra del salone ha un vestibolo centrale e due stanze destinate a studio dotata ognuna di un caminetto in pietra scolpita del Cinquecento (installato dagli attuali proprietari) e uno in marmo grigio certamente antecedente ai lavori del Belluomini. I tre vani di questo corpo di fabbrica hanno un solaio a crociera affrescato con motivi di gusto tardo-ottocentesco e probabilmente databili all'epoca dell'impianto originario della villa.\nIn corrispondenza del vano scale \u00e8 presente un lucernario a gavetta affrescato e alla base delle scale stesse, su un piedistallo di marmo che regge un piccolo lampione, sono state applicate, su facce opposte, due piccole formelle rotonde in ceramica sempre della manifattura Chini."}
{"id": "1850003", "revid": "436907", "url": "https://it.wikipedia.org/wiki?curid=1850003", "title": "The 21st Century Guide to King Crimson - Volume One - 1969-1974", "text": "The 21st Century Guide to King Crimson - Volume One \u00e8 una raccolta del gruppo musicale britannico King Crimson, pubblicata nel 2004 dalla Discipline Global Mobile.\nDescrizione.\nContiene il primo periodo di attivit\u00e0 della band, ovvero dal 1969 al 1974 ed \u00e8 strutturato su quattro dischi che raggruppano le principali registrazioni in studio e dal vivo suddividendole per periodi."}
{"id": "1850006", "revid": "254059", "url": "https://it.wikipedia.org/wiki?curid=1850006", "title": "Villino Il Guscio", "text": "Il Villino Il Guscio \u00e8 una dimora signorile situata in Via D'Annunzio a Viareggio.\nStoria.\nIl villino, realizzato nel 1914, sorge in Via Gabriele D'Annunzio, nella zona residenziale nei pressi del Viale Carducci. Gi\u00e0 da alcuni anni \u00e8 sottoposto al vincolo di tutela in base alla legge 1089/39.\nDel 1991 \u00e8 un progetto di restauro conservativo e di ristrutturazione che prevede lo svincolo del villino dall'accesso di servizio dell'hotel Belmare, ora impegnato anche dalla scala di sicurezza, e la creazione di un nuovo ingresso su via D'Annunzio, al piano seminterrato.\nLa ristrutturazione comporta invece una suddivisione interna in tre piccole unit\u00e0 immobiliari disposte una per piano e collegate dalla scala, mantenuta nella posizione originaria, divenuta cos\u00ec condominiale.\nA seguito della recente ristrutturazione del vicino Hotel President, sul lato est \u00e8 stata collocata una scala di emergenza in ferro che ne modifica fortemente la pregevole configurazione originaria, in particolare rendendo illeggibile il prospetto ovest. Il corpo d'angolo, con i frontoni e la terrazza sovrastante, che rappresenta sicuramente la parte pi\u00f9 interessante del villino, perde cos\u00ec la sua funzione.\nNelle terrazze di copertura vengono a mancare le visuali verso il mare, dovute all'eccessiva volumetria dell'hotel e il villino risulta stritolato e poco valorizzato nel suo intorno ambientale. I recenti restauri delle coperture e delle facciate, ultimati nel 1990 sono stati utili e fondamentali per il mantenimento del bene, anche se a tutt'oggi si riscontra l'incompletezza dei lavori di ristrutturazione rivolti all'intero recupero dell'edificio.\nDescrizione.\nIl villino si eleva su quattro piani fuori terra, oltre al seminterrato ed \u00e8 collocato all'interno di un piccolo lotto vicino all'Hotel President, in via D'Annunzio, a due passi dal mare.\nRealizzato in muratura tradizionale, con superfici a intonaco liscio di colore chiaro, il villino \u00e8 stato recentemente ristrutturato e suddiviso in tre piccoli appartamenti ad uso turistico.\nL'aspetto architettonico pi\u00f9 interessante del villino non \u00e8 tanto la configurazione planimetrica, di impianto piuttosto semplice, quanto all'aspetto delle due facciate.\nL'edificio \u00e8 caratterizzato su un lato da un originale doppio motivo verticale costituito da un corpo di fabbrica in primo piano, che segna l'angolo della costruzione, e da un lato pi\u00f9 arretrato e pi\u00f9 alto, tipologicamente riferibile alla torre, che si innesta a ridosso del primo e si conclude a terrazza.\nDi elegante fattura \u00e8 il piccolo terrazzo del primo piano posto sulla facciata principale sostenuto da due pilastri, che poggiano direttamente sulla balaustra del piano sottostante."}
{"id": "1850009", "revid": "300067", "url": "https://it.wikipedia.org/wiki?curid=1850009", "title": "Brian Shaw", "text": "Caratteristiche tecniche.\nBrian Shaw \u00e8 stato un precursore dei tempi in quanto a fine anni 1980 si affema come un playmaker alto quasi 2 metri, e di grande atletismo, caratteristiche che accompagna a una ottima tecnica individuale, sia come playmaker (capace di portare palla e servire assist) sia come guardia tiratrice (valido nell'uno contro uno e nel tiro da fuori). Alla fine del decennio che ha visto l'entrata in scena come playmaker di Magic Johnson all'inizio e come guardia di Michael Jordan a met\u00e0, il basket sta cambiando i suoi parametri fisico-atletici per i ruoli esterni e Brian Shaw risponde a questa esigenza.\nCarriera da giocatore.\nIl college e il primo anno in NBA.\nDopo l'esperienza NCAA insolitamente divisa in due college (il St. Mary College of California per i primi due anni e l'U.C. Santa Barbara per gli ultimi due) che lo vide protagonista di un'ottima annata finale da senior, nel 1987-88, tanto da essere nominato giocatore dell'anno della propria zona di basket universitario. Le sue prestazioni sul campo e il profilo tecnico-atletico attirarono le attenzioni dell'NBA e cos\u00ec Brian Shaw venne selezionato come prima scelta dei Boston Celtics di Larry Bird al draft del 1988, con il numero 24 assoluto.\nBrian Shaw firm\u00f2 un contratto di un solo anno con i Celtics, per l'entrante stagione 1988-89, durante la quale ebbe un accettabile rendimento come rookie, con statistiche di 28 min, 8.6 punti, 4.6 rimbalzi e 5.8 assist a partita, senza per\u00f2 raggiungere un livello da star.\nL'esperienza in Italia: il 1989-90 con il Messaggero Roma.\nNell'estate 1989, il gruppo Ferruzzi acquista la squadra di punta del basket capitolino, la Virtus Roma, con ambiziosi progetti sia dal punto di vista sportivo (con l'idea di costruire un grande team capace di vincere i trofei pi\u00f9 importanti) sia sociale, con un progetto di far diventare Roma la citt\u00e0 del basket con la costruzione di molti campi all'aperto nelle varie periferie. Il quotidiano romano \"Il Messaggero\" fa parte del gruppo e cos\u00ec viene scelta la sua sponsorizzazione per il nome del club.\nNella prima estate, oltre a un blocco di alcuni tra i migliori giocatori italiani, vengono acquistati gli americani Danny Ferry, seconda scelta assoluta dei Cleveland Cavaliers nel draft del 1989, e Brian Shaw, solo poco inferiore come accredito e analogamente giovane: hanno entrambi 23 anni. Per entrambi vi sono contratti miliardari in lire come poche altre volte si era visto nel basket europeo e mai nella squadra capitolina.\nAll'inizio della stagione Danny Ferry \u00e8 infortunato quindi tutto il peso della squadra si riversa su Brian Shaw, che dopo un iniziale periodo di ambientamento, accoglie al meglio la responsabilit\u00e0 e comincia a inanellare prestazioni di grande qualit\u00e0. Quando rientra anche l'altro americano, anche se non dar\u00e0 un contributo all'altezza delle aspettative, la squadra andr\u00e0 sempre meglio per fare un'ottima seconda parte di stagione, dove raggiunge la Finale di Coppa Italia (battuta dalla Virtus Knorr Bologna) e i quarti di finale per lo scudetto, dove viene eliminata dai primi in regular season e futuri campioni della Scavolini Pesaro per 2-1, dopo per\u00f2 che il Messaggero riusc\u00ec a spaventare la corazzata marchigiana andando a vincere a Pesaro la prima gara per avere poi in casa la chance per una vittoria decisiva.\nBrian Shaw mantiene un rendimento di grande qualit\u00e0 e sostanza, finendo con 25 punti di media a partita conditi da rimbalzi, assist, grande leadership e giocate spettacolari. Non si era mai visto in Italia un playmaker di 2 metri, atletico, forte nell'uno contro uno e nel tiro da 3, e contemporaneamente capace di condurre palla e smistare assist ai compagni. Capace di schiacciate in partita, si cominciava a parlare di lui come del \"Michael Jordan della Serie A\", con prospettive di dominio per gli anni a venire, quando maturit\u00e0 e ambientamento sarebbero stati maggiori.\nIl ritorno ai Celtics.\nA met\u00e0 della stagione italiana, tuttavia, Brian Shaw firma un altro contratto per tornare a giocare con i Celtics fin dall'anno successivo, questa volta per\u00f2 esteso di 5 anni. Alla franchigia di Boston non era sfuggita l'ottima annata di Shaw a Roma, e dato che in quell'anno c'erano stati i primi arrivi di europei nell' NBA e che questi dimostravano di poter dare ottimi contributi (Vlade Divac centro titolare nei Lakers), nell'NBA si era ormai affacciata l'idea che i migliori prospetti dei campionati europei erano degni della lega americana.\nA fine stagione stagione 1989-90 per\u00f2, il feeling tra Shaw e Roma era ideale con una squadra destinata a un futuro in crescendo, e, complice probabilmente anche un ritocco dell'ingaggio, Brian Shaw vuole tornare sui suoi passi e rimanere a Roma. I Celtics si oppongono a questo e fanno valere il contratto firmato a gennaio; la disputa arriver\u00e0 alle vie legali dove sar\u00e0 stabilito che Shaw deve rispettare il contratto firmato con i Celtics.\nStagione 1990-91.\nNella stagione 1990/91 Shaw dimostra di essere migliorato globalmente come giocatore e diventa pedina fondamentale nei Celtics che vantano ancora un roster di livello, con la presenza ancora dei tre totem della dinastia del decennio precedente (Bird, Parish, McHale) affiancati da validi giovani come Reggie Lewis e Dan Brown. Shaw si aggiunge a questo gruppo che ha ambizioni di vertice, e ne diventa il play titolare, finendo l'anno con statistiche migliorate rispetto al suo primo anno: 35 min., 14 punti, 4.7 rimbalzi e 7.6 assist di media a partita.\nSubito a inizio della nuova avventura avviene uno dei momenti pi\u00f9 alti della carriera di Shaw: alla terza partita, dopo aver vinto le prime due, i Celtics vanno a giocare a Chicago in casa dei Bulls di Jordan, che invece hanno perso le prime due. La partita \u00e8 combattuta, e si arriva agli ultimi secondi con il punteggio di parit\u00e0. I Celtics hanno la rimessa in gioco, ma non riescono a fare quello che vogliono, finendo per dare la palla al centro Robert Parish lontano dal canestro; dopo un improbabile uno contro uno in palleggio e relativo arresto e tiro da 6 metri, quest'ultimo lancia un airball. Sotto canestro intanto si sono raggruppati quasi tutti i giocatori, ma solo uno emerger\u00e0 riuscendo a catturare la palla: \u00e8 Brian Shaw, che, marcato proprio da Michael Jordan, riesce a sorprenderlo anche perch\u00e9 uguale come altezza, arrivando prima sul pallone e appoggiando subito a canestro per i due punti della vittoria Celtics. Brian Shaw finir\u00e0 quella partita con 20 punti, a cui aggiunge otto rimbalzi e otto assist.\nLa sensazione \u00e8 che Brian Shaw possa fare di pi\u00f9 e assurgere a ruolo di star anche nell'NBA; tuttavia, gli anni a venire saranno a calare, come minutaggio e come rendimento. Di fatto, l'anno del rientro a Boston, il suo secondo in assoluto in NBA, rester\u00e0 il migliore anno di Shaw come statistiche individuali. Cosicch\u00e9, durante la seguente stagione 1991/92, i Boston lo cedono.\nIn Florida dal 1992 al 1998: prima Miami e poi Orlando.\nBrian Shaw viene inizialmente ceduto ai Miami Heat, dove giocher\u00e0 fino al termine della stagione 1993/94, e poi agli Orlando Magic, dove gioca dal 1994 al 1997. \u00c8 per\u00f2 ormai solamente un giocatore della rotazione, con poco pi\u00f9 di 20 minuti a partita e senza raggiungere la doppia cifra come punti, anche se il contributo di assist \u00e8 buono in rapporto al minutaggio.\nTuttavia, arriva presto un acuto di Shaw: l'8 aprile del 1993, con la maglia dei Miami Heat, segna 10 canestri da 3 (su 15 tentativi) nella partita contro i Milwaukee Bucks, cifra che in quel momento \u00e8 record per la storia dell'NBA.\nA Orlando vive inoltre gli anni d'oro della franchigia, che ha visto nei precedenti anni gli innesti delle superstar Shaquille O'Neal e Penny Hardway. Al primo anno di Shaw, Orlando raggiunge addirittura la finalissima NBA, dove per\u00f2 viene travolta 4-0 dagli Houston Rockets. Nell'estate del 1995, Michael Jordan rientr\u00f2 a tempo pieno nei Bulls, e a Est si chiudono le porte a ogni altra speranza: i Magic saranno spazzati via 4-0 nella Finale di Conference del 1996, e si capisce che per gli anni a venire non ce ne sar\u00e0 per nessuno. Shaquille O'Neal lascer\u00e0 la Florida per andare a Los Angeles, e la franchigia non avr\u00e0 pi\u00f9 ambizioni di vertice. Tuttavia, Shaw non sar\u00e0 capace di prendersi maggiori ruoli nella squadra.\nIl finale di carriera vincente nei Lakers.\nDopo varie altre singole esperienze in diverse altre franchigie senza particolari ambizioni, Brian Shaw viene chiamato dai Los Angeles Lakers per la stagione 1999-2000. \u00c8 la svolta della sua carriera. Brian Shaw rimane un giocatore di rotazione, ma la sua esperienza sar\u00e0 importante per un team che, pur giovane, ha grandi potenzialit\u00e0 e ambizioni. Ne seguiranno tre titoli nei primi tre anni; Brian Shaw rimarr\u00e0 anche un quarto anno, concluso senza titolo, per poi ritirarsi come giocatore.\nSignificativo il suo contributo nella gara-7 della Finale di Conference con i Portland Trailblazers, che sono in vantaggio di 15 punti nel quarto quarto della partita che si gioca in casa dei Lakers. Nei minuti finali i Lakers scrivono una storica rimonta che comincia soprattutto con i canestri decisivi di Kobe Bryant e di Brian Shaw, per poi concludersi con l'alley-oop di Bryant a Shaquille O'Neal nell'ultimo minuto.\nProbabilmente, anche la parola di Shaquille O'Neal fu importante per l'approdo di Shaw ai Lakers: O'Neal infatti ha sempre speso parole di elogio nei confronti di Shaw, che ha potuto apprezzare fin dagli anni di Orlando.\nQuesta esperienza marchier\u00e0 il segno dei Lakers nel californiano Brian Shaw, e segner\u00e0 il suo futuro anche non da giocatore.\nCarriera da allenatore.\nLakers: viceallenatore nei titoli del 2009 e 2010.\nNel 2005, all'et\u00e0 di 39 anni e due anni dopo il suo ritiro come giocatore, Phil Jackson lo vuole come allenatore in seconda dei Lakers. Sono gli anni della ricostruzione dei Lakers, con la sola stella Kobe Bryant, e Jackson vuole probabilmente una persona come Shaw che, partito come possibile giocatore dominante atleticamente nel ruolo, si \u00e8 poi costruito una carriera come giocatore utile in campo e nello spogliatoio. Di l\u00ec a pochi anni, i Lakers saranno capaci di ricostruire un ciclo vincente e Shaw sar\u00e0 sempre il viceallenatore nei due titoli consecutivi del 2009 e 2010.\nNuggets: capoallenatore.\nDopo i Lakers segue l'esperienza da viceallenatore a Indiana, dove viene rispettato sia dagli addetti ai lavori sia dalla stampa, cosicch\u00e9 poi riceve la prima chiamata da capoallenatore: \u00e8 quella dei Denver Nuggets per la stagione 2013/14. Il rendimento della squadra non sar\u00e0 positivo, e nemmeno l'anno successivo, tanto che Brian Shaw sar\u00e0 esonerato prima della fine della stagione. Nel complesso, raggiunge una media vittorie del 40%.\nRitorno ai Lakers come vice.\nNel 2016 ritorna ai Lakers come assistente allenatore, fino alla data attuale del 2020, partecipando cos\u00ec al nuovo titolo della franchigia gialloviola.\nVita privata.\nDi indole riservata e dedito alla vita familiare, Brian Shaw ha avuto una grande tragedia nella sua vita quando nel giugno 1993 perse entrambi i genitori e la sorella in un incidente stradale. Si salv\u00f2 solo la figlia di quest'ultima, sua nipote, che poi ha accudito con premura."}
{"id": "1850011", "revid": "599013", "url": "https://it.wikipedia.org/wiki?curid=1850011", "title": "Compendio garibaldino", "text": "Il compendio Garibaldino \u00e8 un'area dell'isola di Caprera, in Sardegna, in cui sono compresi i luoghi dove Giuseppe Garibaldi visse gli ultimi anni della sua vita, dove mor\u00ec e dove si trova la sua tomba. Il sito \u00e8 propriet\u00e0 dello Stato italiano ed \u00e8 adibito a museo.\nDal dicembre 2014 il Ministero della cultura lo gestisce tramite il Polo museale della Sardegna, nel dicembre 2019 divenuto Direzione regionale Musei.\nStoria.\nGaribaldi sbarc\u00f2 la prima volta a Caprera il 25 settembre 1849, proveniente da Tunisi. Grazie a un lascito testamentario del fratello, acquist\u00f2 met\u00e0 dell'isola nel 1855 e vi si stabil\u00ec nel 1856, abitando in un piccolo ovile, restaurato con l'aiuto del figlio Menotti e di alcuni amici. Avendo intenzione di riunire a Caprera i suoi figli, ed essendo la costruzione di capienza insufficiente, Garibaldi fece giungere da Nizza una casupola di legno. I figli, Teresita e Ricciotti, arrivarono a Caprera nell'estate del 1856.\nTerminati i lavori di sistemazione dell'abitazione provvisoria, iniziarono quelli di costruzione della dimora vera e propria, che verr\u00e0 successivamente chiamata \"Casa Bianca\". Qui Garibaldi visse con i figli, con l'ultima moglie Francesca Armosino e con alcuni fedeli amici, dedicandosi alla pastorizia e all'agricoltura, fino alla morte, sopraggiunta il 2 giugno 1882. Contro la volont\u00e0 dell\"Eroe dei due mondi\", che avrebbe voluto la cremazione delle sue spoglie, il corpo di Garibaldi, imbalsamato, venne sepolto nel cimitero di famiglia, vicino alla \"Casa Bianca\", sotto un masso di granito grezzo.\nSuccessivamente, casa Garibaldi continu\u00f2 ad essere abitata dalla famiglia. L'ultima ad abitarla fu Clelia Garibaldi, fino alla sua morte nel 1959. Il sito divenne museo nel 1978.\nDescrizione.\nIl compendio Garibaldino si sviluppa attorno a un cortile centrale, sul quale si affacciano la \"Casa Bianca\" e gli altri edifici che costituiscono la fattoria. Al centro del cortile troneggia l'enorme \"albero di Clelia\", il pino che Garibaldi piant\u00f2 nel 1867, in occasione della nascita della figlia Clelia.\nLa \"Casa Bianca\".\nLa dimora di Garibaldi \u00e8 un semplice edificio realizzato in granito e intonacato di bianco. La facciata, rivolta ad ovest, presenta un portale archivoltato. Il nucleo originario della casa (ampliata nel 1861 verso sud e nel 1880 verso nord), si sviluppa su pianta quadrangolare, con una successione di sale intercomunicanti disposte attorno a un vano centrale, dove si trova la scala che consente l'accesso al terrazzo.\nSuperato l'ingresso, il primo ambiente che si incontra \u00e8 l'atrio, dove si trova un ritratto di Garibaldi, opera dell'inglese J. Shotton risalente al 1854. L'atrio custodisce inoltre numerosi cimeli, tra cui armi, vessilli, fotografie che ritraggono garibaldini, la cassa da campo del generale.\nDall'atrio, sulla sinistra, si accede alla camera da letto matrimoniale. In questa stanza, originariamente dormiva Teresita Garibaldi con la governante; dopo il matrimonio di Teresita, nel 1861, questa divenne la stanza da letto di Garibaldi e Francesca Armosino. In questa stanza si trovano il piano di Garibaldi e il suo letto ortopedico, oltre ai ritratti della moglie e dei figli.\nLa sala successiva era la stanza da letto di Manlio Garibaldi (1873 - 1900); Vi si trovano un busto marmoreo che ritrae il ragazzo, opera eseguita da Giovanni Battista Trabucco nel 1880, e un suo ritratto, dipinto su olio del 1882 opera di Salvatore Rubino.\nOltre si passa alla camera da letto di Clelia Garibaldi, dove sono esposti oggetti e foto appartenuti alla donna e un ritratto del padre, dipinto su stoffa eseguito dalla moglie di Ricciotti Garibaldi, Costanza Hopcraft, nel 1905.\nSuperata la cucina, dove si trova un grande camino in pietra, si entra nella sala dei cimeli, creata dall'unione di due stanze (un tinello e una camera da letto). Questa sala accoglie alcuni dipinti, tra cui uno, di artista ignoto, risalente ai primi del '900, che raffigura la \"Fuga di Anita da Mustarda\". La stanza custodisce inoltre abiti e oggetti di vario tipo appartenuti a Garibaldi. La sala successiva \u00e8 un salotto, utilizzato come camera la letto da Garibaldi sino al 1861; vi si trovano alcuni pregevoli mobili.\nOltre il salotto, si accede alla camera in cui mor\u00ec Garibaldi. Questa stanza venne costruita per volere di Francesca Armosino e adibita a salotto; qui Giuseppe Garibaldi si fece portare pochi giorni prima di morire. Nella stanza si trova il suo letto di morte, protetto da una teca di vetro e da una balaustra di bronzo, donata nel 1882 dalla Societ\u00e0 Reduci di Livorno. L'orologio della sala, come si pu\u00f2 ancora vedere, venne fermato alle 18:20, ora della morte del generale. Il pregevole ritratto di Garibaldi, custodito in questa stanza, \u00e8 opera di Saverio Altamura.\nAltri locali.\nOltre alla Casa Bianca, il museo Garibaldino comprende altri edifici, a cominciare dalla prima casa di Garibaldi a Caprera, costituita da un preesistente ovile restaurato a cui venne aggiunta la casupola in legno, giunta smontata da Nizza e rimontata a Caprera.\nLa cosiddetta \"casa di ferro\", donata nel 1861 dell'amico capitano Felice Orrigoni, \u00e8 una sorta di casetta prefabbricata in legno, rivestita in lamina di ferro, dove Garibaldi sistem\u00f2 la sua biblioteca.\nIl locale originariamente adibito a stalla, raccoglie oggi numerosi oggetti da lavoro di Garibaldi. Vi si trova anche una vasca da bagno di rame, che venne collocata qui per sfruttare il calore emanato dagli animali.\nNell'area dietro la Casa Bianca si trovano un mulino, ormai privo di pale, e un forno. Poco distante \u00e8 collocato il monumentale busto marmoreo di Garibaldi, scolpito da Luigi Bistolfi nel 1883.\nCimitero.\nDal cortile centrale, un sentiero conduce verso il piccolo cimitero di famiglia. Qui si trova la tomba di Giuseppe Garibaldi, sotto un grande masso di granito dove \u00e8 inciso il suo nome. Vicino al sepolcro del generale hanno trovato sepoltura:\nPer cento anni, dal 1882 (anno della morte di Giuseppe Garibaldi) al 1982, la sua tomba \u00e8 stata costantemente presidiata da un picchetto d'onore della Marina Militare."}
{"id": "1850021", "revid": "256896", "url": "https://it.wikipedia.org/wiki?curid=1850021", "title": "Museo garibaldino di Caprera", "text": ""}
{"id": "1850023", "revid": "228587", "url": "https://it.wikipedia.org/wiki?curid=1850023", "title": "Scandisk", "text": "In informatica ScanDisk \u00e8 un programma che controlla e ripara file system e cluster danneggiati nell'hard disk.\nDescrizione.\n\u00c8 stato introdotto per la prima volta in MS-DOS 6.2. Le precedenti versioni usavano il programma Chkdsk.\nDa Windows 95 il programma ha, oltre alla versione testuale, una versione provvista di interfaccia grafica.\nNella famiglia di Windows NT (NT 3.1, NT 4.0, 2000, Windows XP e Vista) il programma \u00e8 rimpiazzato da Chkdsk, ma \u00e8 differente da quello integrato in Ms-Dos e riesce a correggere dischi NTFS. Da Windows 2000 viene integrata nelle propriet\u00e0 nel disco una versione grafica di Chkdsk."}
{"id": "1850027", "revid": "1123217", "url": "https://it.wikipedia.org/wiki?curid=1850027", "title": "Torre di guardia", "text": ""}
{"id": "1850031", "revid": "1226", "url": "https://it.wikipedia.org/wiki?curid=1850031", "title": "I paralipomeni della dinastia dei paperi", "text": ""}
{"id": "1850035", "revid": "287204", "url": "https://it.wikipedia.org/wiki?curid=1850035", "title": "Louis de Buade de Frontenac", "text": "La famiglia di Louis de Bouade era originaria del sud-ovest della Francia. Il nonno e il padre erano governatori del castello di Saint-Germain-en-Laye.\nBiografia.\nA 17 anni entr\u00f2 nell'esercito francese, partecipando a diverse battaglie della Guerra dei Trent'anni. Nel 1646 venne ferito al braccio destro; di questa ferita non guar\u00ec pi\u00f9. Nel 1648 spos\u00f2 la giovane e bella Anne de la Grange-Trianon, ereditiera di una ricca fortuna, ma quando il padre della sposa venne a conoscenza delle nozze, contrario all'unione, la disered\u00f2. Nel 1651 Anne diede alla nascita a Fran\u00e7ois-Louis, ma il matrimonio si sfald\u00f2 subito dopo per la forte diversit\u00e0 di carattere dei coniugi.\nIl 7 aprile 1672 Louis de Bouade ottenne dal re l'incarico di Governatore generale della Nuova Francia. Il 28 giugno s'imbarc\u00f2, senza la moglie, dal porto di La Rochelle. In quest'epoca la Nuova Francia veniva gestita come una provincia metropolitana. Frontenac, in qualit\u00e0 di governatore, aveva potere assoluto in materia sulle questioni militari e di veto sulle decisioni degli altri funzionari. La partenza dell'intendente Jean Talon nel novembre 1672 gli diede ulteriori poteri.\nL'impresa pi\u00f9 gloriosa ebbe luogo all'inizio del mandato di Frontenac: si trattava dell'esplorazione del fiume Mississippi grazie a Louis Jolliet e Jacques Marquette. Poi venne costruito Fort Frontenac su Lago Ontario. Frontenac nomin\u00f2 La Vali\u00e8re comandante dell'Acadia. Riusc\u00ec a mantenere la pace con gli inglesi e gli irochesi. Trovatosi spesso in contrasto con le autorit\u00e0 locali, nel 1682 venne richiamato in Francia.\nDopo un interregno di sette anni, Frontenac ritorn\u00f2 in Nordamerica nel 1689 e dovette fare fronte agli inglesi e agli irochesi, diventati sempre pi\u00f9 aggressivi. Fece rioccupare Fort Frontenac e fortificare Qu\u00e9bec e Montreal. Nel 1690 ci fu un attacco degli inglesi, comandati dall'ammiraglio William Phips, via terra e via mare, contro la Nuova Francia. La flotta di Phips risal\u00ec il San Lorenzo con lo scopo di assediare Qu\u00e9bec. Frontenac organizz\u00f2 la difesa e la resistenza. Phips, il 16 ottobre, invi\u00f2 un delegato per dare a Frontenac un ultimatum, ma quest'ultimo lo respinse. Il giorno dopo arrivarono i rinforzi da Montreal, al comando di Hector de Calli\u00e8res. Il 18 ottobre inizi\u00f2 l'assedio da parte degli inglesi: esso dur\u00f2 tre giorni, ma fu un fallimento e l'armata di Phips dovette abbandonare la Nuova Francia. Questa vittoria fece aumentare notevolmente il prestigio di Frontenac\nNegli anni successivi continuarono gli assalti degli inglesi e degli irochesi. Intanto Frontenac promosse l'insediamento di nuovi forti ad occidente, incoraggiando i \"coureurs de bois\" di commerciare con gli amerindiani delle pianure. Nel 1697 venne firmata la pace tra la Francia e Inghilterra. L'anno successivo Frontenac si ammal\u00f2 gravemente e poco dopo mor\u00ec."}
{"id": "1850043", "revid": "767487", "url": "https://it.wikipedia.org/wiki?curid=1850043", "title": "Albert Gallois", "text": "La sua passione per i viaggi lo port\u00f2 in Tunisia, Canada e Guinea, dove nel 1900-1901 partecip\u00f2 alla costruzione di una ferrovia come direttore.\nEsperantista dal 1902, lavor\u00f2 a lungo per la promozione della lingua esperanto in Italia dopo essersi sposato con un'italiana. Fond\u00f2 un gruppo esperantista a Riolunato, in provincia di Modena; fu cofondatore dell'Itala Societo por la Propagando de Esperanto e della rivista esperantista \"L'esperantista\", nel 1902.\nTradusse in lingua italiana due grammatiche di Th\u00e9ophile Cart (1903-04) e il \"Fundamento de Esperanto\" (secondo Luigi Giambene i traduttori di quest'ultimo, Rosa Junck e Gallois, non conoscevano l'italiano)."}
{"id": "1850049", "revid": "228587", "url": "https://it.wikipedia.org/wiki?curid=1850049", "title": "Curing", "text": ""}
{"id": "1850051", "revid": "71433", "url": "https://it.wikipedia.org/wiki?curid=1850051", "title": "V\u00e0 e vedi", "text": ""}
{"id": "1850062", "revid": "339392", "url": "https://it.wikipedia.org/wiki?curid=1850062", "title": "Mikoyan Project 1.44", "text": ""}
{"id": "1850068", "revid": "729019", "url": "https://it.wikipedia.org/wiki?curid=1850068", "title": "CANT 6ter", "text": "Il CANT 6ter fu un idrovolante trimotore biplano a scafo centrale, sviluppato dalla divisione aeronautica dell'azienda cantieristica italiana CRDA negli anni venti e rimasto allo stadio di prototipo.\nDerivato dal precedente CNT 6 ad uso militare, il progetto venne riconvertito ad uso civile come idrovolante di linea ricavando nella struttura centrale una cabina passeggeri da 11 posti a sedere.\nStoria del progetto.\nNei primi anni venti i fratelli Callisto ed Alberto Cosulich, proprietari del cantiere navale di Monfalcone, dopo l'esperienza maturata nel trasporto aereo civile grazie alla fondazione della compagnia aerea Societ\u00e0 Italiana Servizi Aerei (SISA), decisero di avviare lo sviluppo di un nuovo modello di idrovolante in grado di trasportare un numero pi\u00f9 elevato di passeggeri del precedente CANT 10, da proporre sul nascente mercato dell'aviazione civile sia nazionale che estera.\nA tale scopo l'ufficio tecnico delle Officine Aeronautiche, diretto dall'ingegnere Raffaele Conflenti, nel 1924 avvi\u00f2 lo sviluppo di una variante del CNT 6 indicata inizialmente NC.40, la quale ne riproponeva l'aspetto generale con poche ma sostanziali modifiche nella configurazione interna, rimuovendo ogni accessoristica tipica delle versioni militari, tra cui le postazioni dei mitraglieri, e ridisegnando l'interno dello scafo per collocare lo spazio riservato ai passeggeri. La cabina, accessibile tramite una scaletta da una botola collocata sulla parte superiore, era chiusa, dotata di undici posti a sedere e, per aumentarne il comfort, fornita di dodici finestrini, sei per ogni lato, di forma quadrata e a tenuta stagna.\nLa costruzione del prototipo, iniziata nel corso del 1925, venne terminata nel corso dell'anno; immatricolato dall'azienda I-ONIO il nuovo aereo fu portato in volo per la prima volta prima dell'avvento del nuovo anno. Presentato alle autorit\u00e0 aeronautiche italiane, venne considerato idoneo al servizio civile ottenendo l'omologazione in data 24 gennaio 1926.\nL'azienda, allo scopo di promuovere il modello sul mercato, programm\u00f2 un volo propagandistico che da Trieste, costeggiando l'Italia, raggiunse Genova facendo tappa nelle maggiori citt\u00e0 rivierasche. L'impresa non diede per\u00f2 i risultati sperati, nemmeno dopo un ulteriore raid nella Libia italiana; l'azienda, non riuscendo a sottoscrivere alcun contratto di fornitura, gir\u00f2 l'I-ONIO alla SISA al fine di addestrare i propri piloti all'utilizzo di modelli plurimotore.\nTecnica.\nIl CANT 6ter conservava gran parte della struttura del CNT 6 ad uso militare dal quale derivava, cio\u00e8 scafo centrale con abitacolo di pilotaggio aperto in posizione avanzata, configurazione alare biplana con ali di ugual misura collegate tra loro da una serie di montanti e tiranti, comprendente anche il castello sul quale erano installati i tre motori Lorraine-Dietrich 12 Db in configurazione spingente, e coda dotata di impennaggio cruciforme, con elemento verticale monoderiva e piani orizzontali controventati. La differenza principale consisteva nella rimozione delle due postazioni difensive e della riprogettazione dell'interno dello scafo, integrando lo scompartimento destinato ai passeggeri con undici posti a sedere con accesso da una botola superiore e, per aumentarne il comfort, l'installazione di una serie di dodici finestrini quadrati a tenuta stagna, sei per ogni lato.\nImpiego operativo.\nL'unico esemplare prodotto venne girato alla Societ\u00e0 Italiana Servizi Aerei (SISA), sempre di propriet\u00e0 dei fratelli Callisto ed Alberto Cosulich, che lo utilizz\u00f2 inizialmente come aereo da addestramento per i piloti della compagnia destinati a pilotare aerei plurimotori. Entr\u00f2 in servizio nel marzo 1926 sulla linea di posta aerea Ginevra - Ostia - Palermo.\nSuccessivamente, a seguito della stipula di un contratto da parte dell'Istituto Nazionale di Aerofotogrammetria, venne utilizzato per compiere rilevamenti fotografici aerei dei territori dell'Italia settentrionale.\nIl 10 agosto 1926, durante un volo di fotorilevamento nei dintorni del Passo della Cisa, causa un repentino cambio delle condizioni del tempo i motori ebbero problemi che costrinsero l'equipaggio a tentare un ammaraggio di fortuna sul fiume Taro, nei pressi di Borgo Val di Taro, in provincia di Parma. Purtroppo il basso livello delle acque non consent\u00ec la buona riuscita dell'operazione causando la distruzione del velivolo e la morte di quasi tutti i membri dell'equipaggio."}
{"id": "1850069", "revid": "1318658", "url": "https://it.wikipedia.org/wiki?curid=1850069", "title": "Marie-Victoire Jaquotot", "text": "Biografia.\nMarie-Victoire inizi\u00f2 la sua carriera artistica lavorando per la regina Maria Antonietta, moglie del re di Francia Luigi XVI, della quale esegu\u00ec anche un ritratto. \nAttorno al 1800, con la caduta della monarchia, entr\u00f2 a fare parte della Manifattura di S\u00e8vres: qui fu allieva di Charles Le Guay (1762-1846), di cui in seguito divent\u00f2 moglie.\nDopo l'instaurazione dell'impero da parte di Napoleone, mantenne la sua fama e ritrasse l'imperatore in una pittura su porcellana, in cui era specializzata. Dal 1816 al 1836, vista la fama ottenuta, apr\u00ec una personale scuola di pittura su porcellana.\nTornati sul trono i Borbone, Luigi XVIII la nomin\u00f2 \"Peintre sur porcelaine du Cabinet du Roi\" (1816) mentre suo fratello Carlo X la onor\u00f2 con il titolo di Premier Peintre de porcelaine du Roi (1828)."}
{"id": "1850077", "revid": "113680857", "url": "https://it.wikipedia.org/wiki?curid=1850077", "title": "Catastrofe (drammaturgia)", "text": "La catastrofe, nella drammaturgia, \u00e8 la parte finale e risolutiva della trama e delle vicende dei personaggi.\nEtimologia.\nIl termine viene dal greco antico , composto di \"kat\u00e1\" (\"gi\u00f9, in basso\") e \"str\u00e9phein\" (\"girare, voltare\"), con il significato di \"rivolgimento, risoluzione finale\", ed \u00e8 strettamente legato alla tragedia greca classica, come pure alla commedia antica e al teatro dell'antichit\u00e0.\nDescrizione.\nLa catastrofe \u00e8 l'ultima delle quattro parti in cui si considerava suddivisa la trama di una tragedia o di una commedia ben composta. Segue la protasi, l'epitasi e la catastasi. La catastrofe \u00e8 quella vicenda conclusiva che chiude la peripezia del personaggio principale, scioglie i nodi, i conflitti e gli equivoci creati dalla trama, spesso con la rivelazione di un fatto ignoto ai personaggi o al pubblico, producendo la catarsi.\nTale quadripartizione fu teorizzata in questi termini da Giulio Cesare Scaligero nel primo dei suoi \"Poetices libri\", pubblicati postumi nel 1561."}
{"id": "1850089", "revid": "729019", "url": "https://it.wikipedia.org/wiki?curid=1850089", "title": "Idris Sa\u00efdou", "text": ""}
{"id": "1850092", "revid": "729019", "url": "https://it.wikipedia.org/wiki?curid=1850092", "title": "Tony Ruggeri", "text": ""}
{"id": "1850093", "revid": "33689", "url": "https://it.wikipedia.org/wiki?curid=1850093", "title": "Lut Gholein", "text": ""}
{"id": "1850094", "revid": "729019", "url": "https://it.wikipedia.org/wiki?curid=1850094", "title": "Gr\u00e9gory Tanagro", "text": ""}
{"id": "1850095", "revid": "729019", "url": "https://it.wikipedia.org/wiki?curid=1850095", "title": "Samir Belamri", "text": "Dal 2008 \u00e8 tesserato per il club dello Stade Olympique Cassis Carnoux.\nHa partecipato, vestendo la maglia della nazionale francese, alla Coppa del mondo di beach soccer del 2007 (Copacabana, 2 - 11 novembre 2007), giungendo con la sua squadra fino in semifinale, persa contro il Brasile, che nell'occasione si \u00e8 laureato campione.\nIn seguito Belamri ha preso parte, sempre con la nazionale del suo paese, all'Euro Beach Soccer Cup 2009 (Roma, 21 - 24 maggio 2009). Nel torneo la squadra transalpina \u00e8 stata sconfitta dalla Svizzera (9-3) al primo turno, ma ha poi sconfitto 3-1 l'Italia nella semifinale per i piazzamenti 5\u00ba-8\u00ba posto, venendo per\u00f2 battuta dalla Russia per 8-4 classificandosi cos\u00ec al sesto posto."}
{"id": "1850100", "revid": "726373", "url": "https://it.wikipedia.org/wiki?curid=1850100", "title": "Quake Live", "text": "Quake Live (precedentemente conosciuto come \"Quake Zero\") \u00e8 uno sparatutto in prima persona multiplayer, prodotto da id Software nel 2008, e pubblicato in versione definitiva dalla stessa software house nel 2010.\nStoria.\nIl 24 febbraio 2009 \"Quake Live\" \u00e8 stato aperto al pubblico in fase di beta test. Dopo circa sei ore dall'apertura della fase pubblica, vennero creati 110.000 account.\nNell'agosto 2009 \u00e8 stato annunciato che, a causa degli scarsi introiti pubblicitari, sarebbe poi stato possibile acquistare abbonamenti a pagamento; con questo tipo di account, denominato \"Premium\", sarebbe stato possibile utilizzare server privati per una maggiore personalizzazione degli incontri. La beta \u00e8 terminata il 6 febbraio 2010, giorno del lancio della versione definitiva. Il 6 agosto dello stesso anno il gioco ha lasciato la fase \"beta\" e sono stati annunciati gli abbonamenti a pagamento \"premium\" e \"pro\", che permettono, fra l'altro, di utilizzare pi\u00f9 mappe rispetto all'account \"standard\", sempre gratuito.\nUn aggiornamento di agosto 2014 ha introdotto alcuni importanti cambiamenti, come la possibilit\u00e0 di scegliere due armi con le quali iniziare al momento del respawn, e la sostituzione delle scatole di munizioni per le singole armi con \"ammo packs\" globali; per chi volesse evitare buona parte delle modifiche apportate dall'aggiornamento, esso ha lasciato la possibilit\u00e0 di avviare un server in modalit\u00e0 \"classica\". \u00c8 inoltre \u00e8 stato aggiunto un timer per il respawn degli oggetti, il quale indica il momento preciso in cui un determinato oggetto appare in un determinato punto della mappa.\nL'ultimo aggiornamento, di ottobre 2015, porta al gioco da Free to Play a pagamento, e introduce diverse migliorie in una patch di poco meno 1GB. Ad esempio gli \"ammo packs\" globali sono stati tolti e sono tornate le scatole di munizioni per le singole armi.\nCaratteristiche.\n\"Quake Live\" \u00e8 una versione modificata di \"Quake III Arena\" e della sua espansione \"Team Arena\", era gratuito (conteneva tuttavia della pubblicit\u00e0), e veniva avviato da un apposito launcher che si occupava di aggiornare automaticamente i dati del gioco all'ultima versione. Era anche un videogioco per browser, ed era appunto eseguito all'interno di un browser web: si poteva giocare gratuitamente, ma \u00e8 necessaria la preventiva \"registrazione\" dell'utente. Successivamente la versione per Browser \u00e8 stata rimossa, ma \u00e8 rimasto il launcher insieme alla versione Steam. A ottobre 2015 \u00e8 rimasta solo la versione di Steam.\nRispetto all'originale \"Quake III Arena\", oltre ad aggiornamenti legati al motore grafico, \"Quake Live\" possiede diverse novit\u00e0:\nAnche a livello del gioco in s\u00e9 sono stati apportati cambiamenti:"}
{"id": "1850107", "revid": "188323", "url": "https://it.wikipedia.org/wiki?curid=1850107", "title": "Circolazione oceanica termoalina", "text": ""}
{"id": "1850109", "revid": "188323", "url": "https://it.wikipedia.org/wiki?curid=1850109", "title": "Circolazione oceanica", "text": ""}
{"id": "1850110", "revid": "174925", "url": "https://it.wikipedia.org/wiki?curid=1850110", "title": "Jinnaluo", "text": " J\u01d0nn\u00e0lu\u00f3 (\u7dca\u90a3\u7f85; in caratteri cinesi semplificati \u7d27\u90a3\u7f57) \u00e8 la resa in cinese del termine sanscrito ki\u1e43nara (in p\u0101li kinnara) che indica degli esseri divini propri della cultura religiosa indiana e del Buddhismo, legati al mondo celestiale e musicale e aventi un corpo di uccello con la testa umana.\nCon la diffusione delle credenze buddhiste anche i ki\u1e43nara, spesso rappresentati nei \"sutra\" buddhisti come il \"Sutra del Loto\", giungono, a partire dai primi secoli della nostra Era, fino nell'Estremo Oriente entrando nella cultura religiosa di quei popoli.\nJinnaluo ed il tempio Shaolin.\nLa figura di Jinnaluo Wang (\u90a3\u7f57\u6bbf) appare associata al tempio Sh\u00e0ol\u00edn nel testo Shaolin Gunfa Zanzong scritto nel 1616 da Cheng Chongdou. Egli racconta che la tecnica del Bastone Shaolin apparve nel XIV secolo durante la rivolta dei Turbanti Rossi (Hongjinjun, \u7ea2\u5dfe\u519b), che mise fine alla dinastia Yuan. Questa leggenda racconta che il monastero stava per essere attaccato dagli insorti. Un monaco guardiano del fuoco della cucina, si present\u00f2 armato dell'attizzatoio e mise in fuga i rivoltosi. In seguito, i Bonzi riconobbero in quella azione l'intervento della divinit\u00e0 protettrice Jinnaluo Wang. Sempre secondo Cheng Chongdou, un certo Hama (\u54c8\u9ebb), della scuola Lamaista di Jinnaluo, insegn\u00f2 il maneggio del bastone ed il pugilato al Bonzo Shaolin Biandun (\u533e\u56e4).\nOggi, all'interno del Tempio Shaolin esiste un padiglione interamente dedicato a questa divinit\u00e0 e chiamato Jinnaluo Dian (\u90a3\u7f57\u6bbf). Esso viene rappresentato come un Demone con grandi occhi e denti ferini, che impugna una mazza."}
{"id": "1850112", "revid": "228587", "url": "https://it.wikipedia.org/wiki?curid=1850112", "title": "Montone (Mosciano Sant'Angelo)", "text": "Montone \u00e8 una frazione del comune di Mosciano Sant'Angelo (TE)\nLa frazione, costituita da un nucleo abitato e da case sparse per la campagna, \u00e8 situata su una collina, al confine con il comune di Giulianova, e al censimento generale del 2001 risultava popolata da 315 abitanti.\nStoria.\nLe sue origini sono fatte tradizionalmente risalire al X secolo e in et\u00e0 medioevale fu sede di un'universit\u00e0, che si mantenne fino al 1390, quando Montone, insieme a Montecchio, Petecciano, al \"Convento dei Santi Sette Fratelli\" ed a Mosciano, entrarono in possesso del duca Antonio Matteo di Acquaviva.\nLuoghi di interesse.\nLe chiese dedicate a \"Santa Susanna\" e a \"San Pietro\" (tra Montone e Bellante) sono oggi scomparse.\nSi conservano inoltre alcuni tratti della cinta muraria datata al XIV secolo. Si conservano la Torre del mastio, a pianta quadrata, situata dietro la chiesa di Sant'Antonio Abate, la contemporanea \"Torre dell'orologio\" nel centro storico, e la \"Torre di sud-ovest\", di propriet\u00e0 privata.\nNel 2005 \u00e8 stato inaugurato il \"Monumento alla famiglia\" a forma di porta, sul sito dell'antica porta cittadina che si apriva nel percorso delle mura tra la \"Torre mastio\" e la \"Torre dell'Orologio\".\nMontone \u00e8 anche conosciuta per i suoi murales, presenti in varie zone della citt\u00e0.\nFeste tradizionali.\nLa festa patronale in onore di sant'Anna e San Giacomo si svolge tra il 24 e il 26 luglio, con processioni e messe, concerti bandistici e fuochi di artificio. La festa in onore di sant'Anna venne istituita nella sede diocesana dal vescovo Principio Fabriej nel corso del XVII secolo e si diffuse in seguito nelle chiese dedicata alla santa in tutta la diocesi.\nManifestazioni.\nOgni anno, nel mese di agosto, si svolge il Festival del Teatro di strada denominato\" Montone Tra il sole e la luna\", manifestazione della durata di 3 - 6 giorni, con artisti di strada, spettacoli, teatro ed opere di pittori e scultori moderni esposti per le vie del paese. Nel 2011 tale manifestazione ha subito uno stop per motivi economici, per poi riprendere il percorso con l'edizione del 2012."}
{"id": "1850114", "revid": "599013", "url": "https://it.wikipedia.org/wiki?curid=1850114", "title": "V\u00edctor Cordero", "text": "Carriera.\nClub.\nEsord\u00ec nel campionato costaricano con il Club Deportivo Saprissa il 1\u00ba settembre 1991 contro il Lim\u00f3n, sostituendo Alexandre Guimar\u00e3es; segn\u00f2 il suo primo gol il 29 dicembre 1996 contro il Cartagin\u00e9s. In tutta la sua carriera ha giocato esclusivamente per il Saprissa, con cui ha vinto 11 titoli nazionali e 3 CONCACAF Champions' Cup; ha inoltre partecipato al Mondiale per Club FIFA 2005, dove il Saprissa si classific\u00f2 terzo alle spalle del San Paolo e del Liverpool.\n\u00c8 stato uno dei calciatori pi\u00f9 vincenti nella storia del calcio costaricano e del Saprissa, oltre a essere il 2\u00ba col maggior numero di presenze in campionato nella storia del club, avendone totalizzate 478 in 20 stagioni (davanti a lui solo Evaristo Coronado, che ne fece 536).\nNel maggio 2011 annunci\u00f2 il suo ritiro dal calcio giocato.\nNazionale.\nIl suo esordio con la Nazionale di calcio della Costa Rica risale al settembre 1995, disputando un'amichevole contro la Giamaica; ha collezionato in totale 51 presenze e nessuna rete. Ha rappresentato la Costa Rica in 5 partite di qualificazione al Campionato mondiale di calcio e ha partecipato alla Coppa delle nazioni UNCAF nel 1999 e nel 2007, nonch\u00e9 alla CONCACAF Gold Cup nel 2000, nel 2005 e nel 2007.\nLa sua ultima partita con la Nazionale costaricana \u00e8 stata la partita valida per le Qualificazioni al campionato mondiale di calcio 2010 del 21 giugno 2008 contro Grenada.\nVita privata.\n\u00c8 sposato con Sigrid Gonz\u00e1lez e ha due figli, Ariel e Julen."}
{"id": "1850115", "revid": "767487", "url": "https://it.wikipedia.org/wiki?curid=1850115", "title": "Brian Kidd", "text": ""}
{"id": "1850119", "revid": "73843", "url": "https://it.wikipedia.org/wiki?curid=1850119", "title": "Proteus (microbiologia)", "text": "Proteus \u00e8 un genere di batteri della famiglia Morganellaceae. \u00c8 ossidasi negativo, catalasi positivo e non \u00e8 in grado di fermentare il lattosio, caratteristica che ne permette l'identificazione in agar MacConkey. Le varie specie possiedono ureasi, un enzima che ne giustifica il particolare tropismo verso l'apparato urinario. \"P. mirabilis\" \u00e8 il principale patogeno del genere, spesso isolato nelle infezioni recidivanti delle vie urinarie in pazienti anziani e cateterizzati. Tutte le specie appartenenti al genere Proteus hanno la caratteristica di sciamare nei terreno di coltura con molti elettroliti disciolti: una colonia isolata viene a disperdersi in tutto il terreno di coltura solido, per via dei flagelli peritrichi (disposti su tutto il corpo cellulare) che possiedono."}
{"id": "1850121", "revid": "339392", "url": "https://it.wikipedia.org/wiki?curid=1850121", "title": "San Marciano di Siracusa", "text": ""}
{"id": "1850122", "revid": "109651", "url": "https://it.wikipedia.org/wiki?curid=1850122", "title": "Paul Finch", "text": ""}
{"id": "1850130", "revid": "486946", "url": "https://it.wikipedia.org/wiki?curid=1850130", "title": "San Cassiano (contrada)", "text": ""}
{"id": "1850134", "revid": "19933", "url": "https://it.wikipedia.org/wiki?curid=1850134", "title": "Glioblastoma multiforme", "text": ""}
{"id": "1850136", "revid": "1305772", "url": "https://it.wikipedia.org/wiki?curid=1850136", "title": "Rock Band 2", "text": "Rock Band 2 \u00e8 un videogioco musicale sviluppato da Harmonix Music Systems e pubblicato da MTV Games che \u00e8 uscito il 22 novembre 2008 su Xbox 360, quindi il 27 marzo 2009 su PlayStation 2 e PlayStation 3, ed \u00e8 il successore del noto gioco \"Rock Band\". Il lancio europeo della versione per Wii, dopo aver progressivamente accumulato quasi un anno di ritardo dalle prime date annunciate per la pubblicazione, \u00e8 uscito il 9 ottobre 2009.\nModalit\u00e0 di gioco.\nIl titolo, sulla base dei pareri espressi dai giocatori sul primo episodio, riprende e amplifica quanto di buono fatto con il capitolo d'esordio, offrendo nuove modalit\u00e0 e rifinendo la modalit\u00e0 \"World Tour\" (la classica carriera). Le modalit\u00e0 di gioco sono le seguenti:\nCompatibilit\u00e0 con altri titoli.\nLe tre case costruttrici dei tre giochi \"Guitar Hero World Tour\", \"Rock Band 2\" e \"Rock Revolution\" hanno stretto un accordo per il quale gli strumenti dei tre giochi saranno compatibili tra loro e di conseguenza ogni bundle pu\u00f2 essere utilizzato con ogni gioco. Attualmente l'accordo \u00e8 stato stipulato in concordanza con Sony e Microsoft quindi la compatibilit\u00e0 \u00e8 certa per le versioni Xbox 360, PlayStation 3 e PlayStation 2 mentre per la versione Wii ancora non si sa nulla.\nIl gioco supporta anche il nuovo microfono ideato da Microsoft per l'Xbox 360 dedicato specificatamente ai giochi musicali.\nModalit\u00e0 di gioco.\nLo scopo del gioco per chitarrista e batterista (virtuali) ricalca fedelmente la formula di \"Guitar Hero\", ed \u00e8 quello di suonare a tempo le note a schermo, premendo il tasto del colore corrispondente all'icona e, eventualmente, plettrando: ogni nota suonata correttamente d\u00e0 un certo ammontare di punti. Diverso \u00e8 il discorso per il cantante, che deve invece mantenere l'intonazione richiesta: pi\u00f9 \u00e8 preciso pi\u00f9 punti ricever\u00e0.\nTracklist.\nTracklist del gioco.\nQua di seguito sono elencati i brani della tracklist del gioco; tutti i brani sono in versione originale.\n1960\n1970\n1980\n1990\n2000\nBrani bonus\nCanzoni aggiuntive scaricabili.\nAlle canzoni della tracklist si possono eventualmente aggiungere dei brani resi disponibili per il download per le versioni Xbox 360, PlayStation 3 e (per la prima volta nella saga) Wii, acquistabili con i rispettivi metodi di pagamento: Microsoft Points, carta di credito (specifiche valute virtuali sono disponibili per il solo mercato asiatico) e Wii Points.\nI prezzi possono variare a seconda del pezzo scelto, delle promozioni in corso o anche della singola piattaforma in esame.\nVarie offerte sono disponibili all'interno dello store: alcuni brani sono gratuiti, altri ancora sono assortiti in pacchetti scontati; le promozioni possono variare nel tempo.\nIl negozio online \u00e8 uno unico che supporta entrambi i titoli principali della serie, il che vuol dire che i brani che ci si acquisteranno saranno utilizzabili sia con il primo che con il secondo capitolo.\nOnline \u00e8 possibile comprare una chiave che permette di importare le canzoni del primo Rock Band nel seguito ad eccezione di quattro canzoni di cui Harmonix non detiene pi\u00f9 i diritti:\nL'importazione dei brani \u00e8 un'opzione disponibile per ciascuna delle espansioni su disco, quali \"\" e \"Rock Band Track Pack Volume 2\".\nLa versione Wii non presenta alcuna interconnessione tra Rock Band, Rock Band 2 e relative espansioni a causa dell'assenza delle funzionalit\u00e0 online nel primo capitolo e dei limiti imposti dall'assenza di un hard disk: la necessit\u00e0 di apportare delle patch e di salvare e riprodurre i dati di ampie tracklist trova infatti nell'interfaccia SD una soluzione inadempiente.\nNonostante l'annunciato supporto al nuovo standard SDHC, Harmonix non si \u00e8 mai pronunciata sulla futura integrazione di queste opzioni.\nRock Band Network.\nIl Rock Band Network \u00e8 un nuovo negozio online di \"Rock Band\" che \u00e8 stato avviato in forma di beta nel settembre 2009 ma \u00e8 stato aperto ufficialmente nel marzo 2010 e consiste in una rete di sviluppatori freelance che converte canzoni per il gioco in brani suonabili, dietro un pagamento variabile a seconda della fama del gruppo. Questo secondo store online \u00e8 stato aperto per poter pubblicare pi\u00f9 \"musica giocabile\" di quanto attualmente non permetta di fare il solo Music Store di \"Rock Band 2\". La caratteristica distintiva di questa \"piattaforma nella piattaforma\" \u00e8 il fatto che qualunque gruppo pu\u00f2 sottoporre la propria musica per questo store online di Rock Band 2. A \"fare da filtro\" ci pensa il costo dell'operazione, visto che un singolo minuto di musica caricata coster\u00e0 alle band 500$.\nQuesto progetto \u00e8 in sviluppo unicamente su Xbox 360 in quanto l'unica comunit\u00e0 di sviluppatori indipendenti abbastanza grossa da poter supportare questo progetto \u00e8 la Community Games che gi\u00e0 attivamente sviluppa videogiochi \"indie\" per la piattaforma Microsoft. Gli appassionati della community di \"Rock Band\" si sono quindi riuniti in un gruppo denominato Rhythm Authors capitanati da Joseph Cirri, fondatore di ScoreHero (la pi\u00f9 grande community di giocatori di \"Guitar Hero\" e \"Rock Band\" del mondo) e iniziare a convertire le canzoni in brani giocabili.\nLe canzoni che vengono pubblicate su Xbox 360 vengono poi portate anche su PlayStation 3; fin dal lancio sono state numerose le band che hanno fornito il loro supporto: si passa da gruppi underground a gruppi famosi come i Marillion passando per i gruppi interni della stessa Harmonix che in passato sono apparsi sia nel primo \"Rock Band\" che nei primi capitoli di \"Guitar Hero\"."}
{"id": "1850137", "revid": "15756", "url": "https://it.wikipedia.org/wiki?curid=1850137", "title": "Paolo Noise", "text": "Biografia.\nPaolo Noise, conduttore radiofonico, dj e produttore discografico, web star, attore, autore televisivo e imprenditore, nasce a Milano, iniziando la carriera radiofonica lavorando per alcune radio locali. Dal 1999 al 2003 lavora a Match Music come conduttore televisivo nei programmi Euromachine con Isa B e Neuromachine con Fabio Alisei. Noise \u00e8 anche DJ e remixer, esibendosi in vari club italiani dal 1997.\nNoto per la sua comicit\u00e0 estremamente eclettica davanti ai microfoni del programma radiofonico Lo Zoo di 105, la sua carriera da conduttore si appresta a crescere nel 2002, in seguito all'incontro con Marco Mazzoli, alla guida del programma My compilation, in onda su Rai 2. Al termine della trasmissione, Paolo entra a far parte dello Zoo di 105.\nDal 2004 al 2006, in veste di inviato insieme a Marco Mazzoli e Fabio Alisei, realizza servizi per il programma satirico Striscia la notizia su Canale 5, condotto da Ezio Greggio ed Enzo Iacchetti.\nInoltre \u00e8 interprete di \"Anonimo\", il fantomatico cantante di cui sono usciti due album: Umberto Compilation (2007), Ho fatto il disco (2008).\nNel 2008 conduce la trasmissione Samples con Wender su Radio 105 il sabato dalle 14:00 alle 16:00.\nNel gennaio 2011, insieme a Fabio Alisei e Wender, lascia Lo Zoo di 105 per passare a Deejay TV, dove conduce la trasmissione Trin Trun Tran e anche la trasmissione di grande successo Fuori Frigo per 4 stagioni.\nIntanto prosegue il suo lavoro a Radio Deejay scrivendo scenette come \"My name is Al\" o scrivendo i \"Daft Punk\" per 50 Songs. Sempre nel 2011 escono i due singoli \"Pasci\u00e0\" e \"Vedo cose che gli altri non vedono\" con la collaborazione di Danti, il famoso rapper dei Two Fingerz.\nNel 2011 \u00e8 co conduttore di Asganaway su Radio Deejay con Albertino, Fabio Alisei e Wender.\nPaolo Noise cura uno dei remix del singolo di Alexandra Stan \u201cMr. Saxobeat\u201d.\nDopo la trasmissione Fuori Frigo conduce I Guastanozze in onda su Italia1 assieme a Fabio Alisei e Wender.\nNello stesso anno esce \"Feel It\" con la collaborazione di Yves.\nNel 2013 il nuovo singolo \u00e8 \"Miss Me\" Feat. LeRoy Bell. Per questo lavoro collabora con LeRoy Bell. \u201cMiss Me\u201d \u00e8 entrata nella Top10 della Music Week UK Club Chart e nella Top 10 iTunes Dance Italia.\nA luglio 2014 annuncia il suo ritorno allo Zoo di 105 dopo tre anni in Radio Deejay.\nDa settembre 2014 ritorna nella formazione de Lo Zoo di 105.\nTra il 2015 e il 2017, in veste di autore televisivo e conduttore, insieme ai ragazzi dello Zoo di 105, danno vita al fortunato format televisivo su Italia 1 Teste di Casting, un programma comico di candid camera ambientato nel mondo dei provini per cinema e tv. Sempre su Italia 1, insieme a Wender e Alisei, creano il mini-format Freetz, caratterizzato da una serie di brevi e divertenti sketch in onda all\u2019interno di Colorado.\nNel 2016 partecipa inoltre al programma televisivo #SocialFace, condotto dagli youtuber e famosi web creator Favij, Mates e La Sabri, in onda su Sky.\nAgli inizi del 2016 diventa inoltre testimonial del brand Noise VAPE con il quale produce una linea di liquidi per sigarette elettroniche per il marchio Puff. Poco dopo, agli inizi del 2017, entra a far parte del progetto discografico Duo House SOBE con Roby Giordana.\nNel 2017 partecipa come protagonista a Inpratical Jokers per il canale televisivo Sky Comedy Central\nSempre nel 2017, in veste di Youtuber e Web creator, inizia a scrivere, dirigere ed interpretare veri e propri cortometraggi che pubblicher\u00e0 su Youtube e Facebook, riscuotendo enorme successo con milioni di visualizzazioni, facendolo cos\u00ec entrare ufficialmente nell'albo delle web stars.\nIl 16 giugno del 2018 convola a nozze a Scandiano con la compagna Stefania Caroli, a cui \u00e8 legato sentimentalmente dal 2010.\nIntanto la sua vena imprenditoriale non si ferma, diventando nel 2018 titolare della propria linea di abbigliamento \"Noise Fuktory\", e nel 2019, co-founder del brand \"Orologi Fumagazzi\".\nCavalcando infatti l'attenzione del mondo social su uno sketch di un finto spot anni '80 per lo Zoo di 105 (\"Orologi Fumagazzi, solo per bravi ragazzi\"), insieme ad alcuni ascoltatori del programma radiofonico ed imprenditori del settore, fondano l'omonima azienda Fumagazzi, dando vita ad un vero e proprio brand con tanto marchio registrato e dominio web su piattaforma eCommerce, riscuotendo ad oggi un successo inaspettato di vendite.\nNel 2020 rilascia sulle principali piattaforme musicali il singolo \"Con tutta la voce\", in collaborazione con Carolina Marquez e Jack Mazzoni, riscuotendo un enorme successo di ascolti su Spotify, facendolo salire nella classifica \"Top Viral Italia\" dell'omonima piattaforma.\nDiscografia.\nTime Records\nSOBE\nStupidisco"}
{"id": "1850149", "revid": "1832335", "url": "https://it.wikipedia.org/wiki?curid=1850149", "title": "Discografia di Method Man", "text": "Qui di seguito, viene riportata tutta la discografia di Method Man."}
{"id": "1850150", "revid": "109651", "url": "https://it.wikipedia.org/wiki?curid=1850150", "title": "Supershow", "text": "Supershow \u00e8 stato un programma di intrattenimento in onda ogni domenica su Canale 5. Il programma ha raccontato ci\u00f2 che hanno trasmesso Canale 5, Italia 1 e Rete 4 nella loro storia in chiave comica.\nSono state proposte tutte le gag di Luciana Littizzetto, Teo Teocoli, Corrado Guzzanti, Maurizio Crozza, Antonio Albanese e molti altri. Non mancano il primo annuncio di Enrico Mentana al TG5 nel 1991 e l'esordio televisivo di Gerry Scotti.\nIl 10 settembre 2008, sempre su Canale 5, trasmette in replica \"Il mio canto libero - Concerto per Lucio Battisti\" che si tenne a Roma l'11 settembre 1998 con la conduzione di Loretta Goggi in memoria di Lucio Battisti, scomparso il 9 settembre 1998. Successivamente sono stati mandati in onda speciali su artisti come Fiorello e Teo Teocoli."}
{"id": "1850156", "revid": "123971183", "url": "https://it.wikipedia.org/wiki?curid=1850156", "title": "Crystal ball (gioco)", "text": "Crystal ball \u00e8 una pasta gommosa colorata utilizzata per creare palloncini soffiando in un cannello.\nStoria.\nCrystal ball nacque dall'idea del dottor Claudio Pasini, un chimico della Brianza, e del suo socio Carlo Alberto Colombo, nel 1947, quando fu commercializzato col nome di Le bolle fatate. Inizialmente il prodotto non ebbe il successo sperato, tanto che fu addirittura ritirato dal commercio.\nEsattamente vent'anni pi\u00f9 tardi Pasini fondava la sua azienda (che dal 1993 ha preso il nome di Pasini Laboratorio Chimico) a Burago di Molgora, e nel 1968 riprese la commercializzazione di Crystal ball.\nNegli anni ottanta del XX secolo il prodotto, distribuito da Giochi Preziosi, ebbe il suo momento di massima notoriet\u00e0 anche grazie ad un felice spot pubblicitario televisivo, e fu venduto in diversi milioni di esemplari.\nViene commercializzato tuttora, ma al fianco della vendita nei negozi di giocattoli o raramente in cartolibrerie e supermercati \u00e8 diventata predominante, vista la rarit\u00e0 del prodotto, la distribuzione on-line.\nIl gioco.\nLo scopo del gioco \u00e8 quello di creare palloncini gonfiando una pallina di pasta posta sull'estremit\u00e0 di una cannuccia, chiamata nelle istruzioni \"cannello\". La pasta \u00e8 disponibile in diversi colori (verde, giallo, blu, rosso) e, grazie ad una certa adesivit\u00e0 dei palloncini appena gonfiati, \u00e8 possibile unirne diversi per formare forme pi\u00f9 complesse.\nPregi e difetti.\nIl palloncino creato con Crystal ball, rispetto ad un palloncino tradizionale, risulta di breve durata e molto pi\u00f9 fragile, ma anche molto pi\u00f9 leggero e per questo pi\u00f9 sicuro per i soprammobili. Il principale difetto lamentato era l'odore di solvente organico. Pare che negli anni sia stato sostituito il solvente in modo da ridurre il fastidio e prolungare la vita dei palloncini. Altro inconveniente era l'accumulo di pasta secca sull'estremit\u00e0 della cannuccia, non sempre facile da rimuovere e che poteva portare a imperfezioni nei palloncini.\nPubblicit\u00e0 e fenomeno culturale.\nLa pubblicit\u00e0 del prodotto, sia su carta (es. \"Topolino\") che sulle reti televisive, negli anni ottanta fu massiccia e martellante. Questo fatto, associato all'uso di un jingle particolarmente riuscito, ne decret\u00f2 il successo commerciale e una notevole longevit\u00e0 nella memoria di molti italiani di quella generazione.\nComposizione chimica e sicurezza.\nIl fatto che sul tubetto non siano riportati i dati dei componenti e il forte odore simile a quello della vernice avevano fatto sorgere il dubbio in alcune persone che il prodotto potesse contenere solventi non salutari.\nTuttavia, l'azienda sul suo sito web dichiara che la pasta \u00e8 stata riformulata per ridurre l'odore, che \u00e8 \"costituita esclusivamente da sostanze chimiche non tossiche\" e che in particolare le sostanze volatili (29% del peso complessivo) \"sono componenti di varie essenze naturali, o sostanze d'uso comune in cosmetica (nelle lacche per unghie)\". Dichiara inoltre espressamente che essa non contiene benzene o composti aromatici benzenoidi. Inoltre, la cannuccia \u00e8 stata dotata di una valvola di non ritorno per evitare possibili aspirazioni dei vapori."}
{"id": "1850163", "revid": "2003518", "url": "https://it.wikipedia.org/wiki?curid=1850163", "title": "GoldenEye 007", "text": "GoldenEye 007 \u00e8 uno sparatutto in prima persona, sviluppato da Rare sotto la guida di Martin Hollis e basato sull'omonimo film del 1995. \u00c8 stato commercializzato esclusivamente per Nintendo 64 il 25 agosto 1997.\nIl gioco include una campagna single-player in cui il giocatore impersona l'agente segreto James Bond, intento a combattere un'organizzazione criminale, la quale tenta di distruggere Londra con un'arma satellitare per causare un collasso finanziario mondiale. Oltre alla campagna single-player il gioco include una modalit\u00e0 multi-player a schermo condiviso, in cui un massimo di quattro giocatori possono sfidarsi in diversi tipi di deathmatch.\nSviluppo.\nOriginariamente \"GoldenEye 007\" era stato concepito per essere uno sparatutto sui binari ispirato a \"Virtua Cop\", ma il progetto fu cambiato in uno sparatutto free-roaming. Il gioco \u00e8 stato molto apprezzato dalla critica, e le vendite hanno registrato globalmente oltre otto milioni di copie, facendolo divenire il terzo gioco pi\u00f9 venduto per Nintendo 64.\nSuccesso ed eredit\u00e0.\n\"GoldenEye 007\" \u00e8 considerato un'importante pietra miliare per la storia degli sparatutto in prima persona, dimostrando la possibilit\u00e0 di usufruire delle console per un genere che fino ad allora era prettamente per personal computer. \u00c8 stato pioniere anche dell'introduzione di una campagna single-player d'autore, di fasi stealth e dell'innovativo multiplayer a quattro giocatori.\n\"GoldenEye 007 \" ha avuto un successore spirituale, \"Perfect Dark\", sempre sviluppato dalla Rare per il Nintendo 64. Nel 2010 \u00e8 stato pubblicato un remake del gioco, pubblicato da Activision, per Wii e Nintendo DS, seguito poi dalle versioni per Xbox 360 e Playstation 3.\nMeme.\nInceppando la cartuccia ci si imbatte nel cos\u00ec detto \"cartidge tilt\", un glitch a cui col tempo \u00e8 stata associata la canzone \"Promise\" di Hirose Kohmi (il meme \u00e8 noto col nome di \"get down\")"}
{"id": "1850167", "revid": "110157", "url": "https://it.wikipedia.org/wiki?curid=1850167", "title": "Grow Up", "text": "Grow Up \u00e8 l'album di debutto della band pop punk The Queers, pubblicato nel 1990 dalla Lookout! Records."}
{"id": "1850168", "revid": "63727", "url": "https://it.wikipedia.org/wiki?curid=1850168", "title": "Motore Nissan VQ", "text": "Con la sigla VQ si intende una grande famiglia di motori a scoppio prodotti a partire dal 1994 dalla Casa automobilistica giapponese Nissan.\nCaratteristiche e versioni.\nI motori \"VQ\" sono dei V6 di fascia alta, con cubature comprese tra i 2 ed i 4 litri. Hanno equipaggiato svariati modelli della Casa giapponese con relativi marchi ad essa annessi, ed a partire dai primi anni 2000, in seguito all'alleanza della Nissan con la Renault, anche su alcuni modelli di punta della Casa francese.&lt;br&gt;\nLe caratteristiche dei motori \"VQ\" sono:\nLa famiglia dei motori \"VQ\" si \u00e8 ramificata nel corso degli anni in ben 14 versioni, che divennero in poco tempo uno dei punti di riferimento mondiali per quanto riguarda l'affidabilit\u00e0 e la rotondit\u00e0 e dolcezza di funzionamento. Si tratta anche degli unici motori ad essere stati sempre presenti nella graduatoria dei 10 migliori motori dell'anno.&lt;br&gt;\nDi seguito vengono illustrate le varie versioni dei motori \"VQ\".\nVQ20DE.\nQuesto motore \u00e8 stato tra le prime versioni dei motori \"VQ\" ad esordire. Le sue misure di alesaggio e corsa sono di 76x73.3 mm, per una cilindrata complessiva di 1995 cm\u00b3. Questo motore era alimentato ad iniezione elettronica multipoint sequenziale ed \u00e8 stato proposto in tre varianti, caratterizzate come segue:\nQuesto motore \u00e8 stato montato su:\nVQ23DE.\nLa versione da 2.3 litri ha una cilindrata di 2349\u00a0cm\u00b3, data da misure di alesaggio e corsa pari ad 85x69 mm. Con un rapporto di compressione pari a 9,8:1, questo motore eroga una potenza massima di 170 CV a 6000 giri/min, mentre la coppia massima \u00e8 di 225 Nm a 4400 giri/min. &lt;br&gt;\nLe sue applicazioni sono:\nVQ25DE.\nQuesto \u00e8 un altro dei motori \"VQ\" che esordirono nel 1994, assieme al \"VQ20DE\" ed al VQ30DE. Nel VQ25DE, derivato dall'unit\u00e0 da 2 litri, l'alesaggio \u00e8 stato portato ad 85\u00a0mm, mentre la corsa \u00e8 rimasta invariata a 73.3\u00a0mm. La cilindrata, di conseguenza, \u00e8 aumentata, portandosi a 2495\u00a0cm\u00b3. Questo motore era disponibile in pi\u00f9 varianti, aventi le seguenti caratteristiche:\nQuesto motore \u00e8 stato montato su:\nVQ30DE.\nLa terza versione facente parte trio di motori \"VQ\" esordienti sul mercato \u00e8 una versione ad alesaggio ancor pi\u00f9 maggiorato delle prime due. In tale motore, infatti, il diametro dei cilindri \u00e8 stato portato a 93\u00a0mm, facendo cos\u00ec salire la cilindrata a 2987\u00a0cm\u00b3. \u00c8 stato proposto con potenze tra i 193 ed i 230 CV a 6400 giri/min, e con valori di coppia massima tra i 255 ed i 294 N\u00b7m a 4000-4400 giri/min. La variante pi\u00f9 potente viene denominata VQ30DE-K. In ogni caso il rapporto di compressione era di 10:1.&lt;br&gt;\nIl motore \"VQ30DE\" \u00e8 stato presente nella graduatoria dei 10 migliori motori mondiali tra il 1995 ed il 1999.&lt;br&gt;\nQuesto motore \u00e8 stato montato su:\nVQ30DET.\nQuesta sigla indica la prima evoluzione sulla base di un'unit\u00e0 \"VQ\". Questa evoluzione, introdotta nel 1995, non \u00e8 altro che l'unit\u00e0 \"VQ30DE\" sovralimentata mediante turbocompressore. Caratterizzata da un rapporto di compressione pari a 9:1, questa unit\u00e0 motrice erogava inizialmente una potenza massima di 270 CV a 6000 giri/min ed una coppia massima di 368 N\u00b7m. A partire dal 1998, per\u00f2, alcuni aggiornamenti portarono la potenza massima a 280 CV e la coppia motrice a 387 N\u00b7m di punta massima a 3600 giri/min. Questo motore \u00e8 stato montato su:\nVQ30DD.\nLa seconda evoluzione dei motori \"VQ\" avviene nuovamente sulla base del 3 litri aspirato, ed \u00e8 stata introdotta nel 1997. Questa nuova evoluzione si differenzia dall'unit\u00e0 \"VQ30DE\" essenzialmente nell'adozione dell'iniezione diretta, nonch\u00e9 in un nuovo dispositivo di fasatura variabile continua a controllo elettronico (eVTC). Questo motore \u00e8 stato proposto in tre varianti, cos\u00ec caratterizzate:\nL'unit\u00e0 pi\u00f9 potente \u00e8 stata montata su:\nLe altre due varianti hanno invece trovato applicazione su:\nVQ25DD.\nL'iniezione diretta, dopo essere approdata sul 3 litri \"VQ\", nel 1999 finisce per essere montata anche sul 2.5 litri \"VQ25DE\", dando luogo all'unit\u00e0 VQ25DD. Anche qui, come nell'unit\u00e0 \"VQ30DD\", la distribuzione si avvale di un dispositivo di fasatura variabile continua a gestione elettronica. Identica la cilindrata e le caratteristiche dimensionali. Cambiano invece altre caratteristiche, come il rapporto di compressione ed i valori di erogazione. Questo motore \u00e8 stato proposto in due varianti, assai vicine tra loro per prestazioni:\nQuesto motore \u00e8 stato montato su:\nVQ35DE.\nL'arrivo del 2000 coincide con l'esordio di una nuova versione della famiglia \"VQ\". Si tratta di un'evoluzione profonda dell'unit\u00e0 \"VQ30DE\", le cui misure di alesaggio e corsa sono state portate da 93x73.3\u00a0mm a 95.5x81.4\u00a0mm, con la cilindrata totale che passa cos\u00ec da 2987 a 3498\u00a0cm\u00b3. Questo motore \u00e8 stato proposto in circa una dozzina di diverse varianti, con potenze comprese tra i 217 ed i 300 CV. Elencare tutte le possibili applicazioni sarebbe un'impresa titanica, per il gran numero di marchi e versioni interessate. Per avere un'idea, si pu\u00f2 comunque rendere noto che tra le Nissan equipaggiate con tale motore vi sono i modelli: \"Altima\", \"Skyline\", \"Murano\", \"Quest\",\"Maxima\", \"Cefiro\", \"Stagea\" e l'ammiraglia \"Cima\" e la sportiva \"Fairlady/350Z\".&lt;br&gt;\nTra le \"Infiniti\", invece, troviamo i modelli \"G35\", \"M35\", \"EX35\" ed \"FX35\".&lt;br&gt;\nInteressante per il mercato europeo \u00e8 il fatto che, una volta stretta l'alleanza tra la Nissan e la \"Renault\", \u00e8 stato possibile montare questo motore anche su:\nAltre applicazioni di questo motore si ritrovano anche sulla berlina \"Renault-Samsung SM7\" prodotta a partire dal 2005. La seconda generazione di tale modello, lanciata nel 2011, \u00e8 stata commercializzata a partire al 2012 anche con il nome di Renault Talisman ed anche quest'ultima, nella sua versione di punta, monta il motore \"VQ35DE\" con potenza di 258 CV, come peraltro anche nella \"SM7\" stessa.\nVQ25DET.\nNel 2001, \u00e8 stata introdotta una nuova variante da 2.5 litri, consistente nell'unit\u00e0 \"VQ25DE\" dotata di sovralimentazione tramite turbocompressore. Come in ogni versione sovralimentata di un aspirato gi\u00e0 esistente, il rapporto di compressione \u00e8 stato opportunamente abbassato, scendendo da 10:1 ad 8.5:1. La potenza massima \u00e8 di 280 CV a 6400 giri/min, mentre la coppia massima raggiunge 407 N\u00b7m a 3200 giri/min.&lt;br&gt;\nQuesto motore \u00e8 stato montato sulle \"Nissan Stagea M35 250tRS\", prodotte dal 2001 al 2004.\nVQ30DETT.\nNel 2003, assieme all'unit\u00e0 appena descritta, esord\u00ec anche una nuova unit\u00e0, basata sull'unit\u00e0 \"VQ30DET\", ma caratterizzata dalla doppia sovralimentazione. Si tratta insomma di un 3 litri biturbo, ma al contrario delle altre unit\u00e0 \"VQ\", questa non venne impiegata per modelli stradali, ma solo in campo agonistico, ed in particolare sulle Nissan Skyline GT-R e Fairlady Z (queste ultime sono note nel nostro mercato come \"Nissan 350Z\"). Questo motore eroga una potenza massima di circa 480 CV.\nVQ40DE.\nNel 2005 \u00e8 stata introdotta una nuova unit\u00e0 motrice, la pi\u00f9 grande dell'intera famiglia \"VQ\". Con un alesaggio di 95.5\u00a0mm ed una corsa di 92\u00a0mm, l'unit\u00e0 VQ40DE raggiunge una cilindrata di 3954\u00a0cm\u00b3. In pratica \u00e8 una versione a corsa allungata dell'unit\u00e0 \"VQ35DE\". In quanto versione di punta della famiglia \"VQ\", questo motore \u00e8 stato costruito utilizzando le migliori raffinatezze tecnologiche. \u00c8 stato migliorato il sistema di fasatura variabile, \u00e8 stato montato un collettore di aspirazione a geometria variabile, le canne cilindri ed i pistoni sono state riviste per ridurre gli attriti e l'albero a gomiti \u00e8 stato reso cavo per ridurre la massa. Il motore \u00e8 stato prodotto in tre varianti molto vicine tra loro, con potenze di 265, 270 e 273 CV a 5600 giri/min e con coppie massime di 385 e 395 N\u00b7m a 4000 gir/min.&lt;br&gt;\nQuesto motore \u00e8 stato montato su:\nVQ25HR.\nIntrodotto nel 2007, questo motore \u00e8 un'evoluzione del 2.5 litri aspirato, non pi\u00f9 aggiornato dal 1999. In questa nuova versione, il motore ha subito miglioramenti all'asse a camme ed al sistema di aspirazione. Il fondoscala del contagiri \u00e8 stato innalzato a 7500 giri/min. Con un rapporto di compressione di 10.6:1, la potenza massima raggiunge 225 CV a 6800 giri/min, con un picco di coppia pari a 263 N\u00b7m a 4800 giri/min. Questo motore \u00e8 stato montato sulla \"Nissan Skyline V36 250GT\", prodotta a partire dal 2006.\nVQ35HR.\nQuesta \u00e8 un'evoluzione dell'unit\u00e0 \"VQ35DE\", ed \u00e8 stata introdotta nel 2007, assieme alla pi\u00f9 piccola unit\u00e0 \"VQ25HR\". Con quest'ultima condivide tutte le migliorie tecniche. Il sistema di fasatura variabile prevede un dispositivo elettroidraulico per il lato aspirazione ed uno elettromagnetico per il lato scarico. Il rapporto di compressione \u00e8 di 10.6:1, la potenza massima \u00e8 compresa fra 275 e 315 CV a 6800 giri/min, mentre la coppia massima era compresa fra 353 e 358 N\u00b7m a 4800 giri/min. Questo motore ha trovato applicazione su:\nDi questo motore esiste anche una variante ibrida, costituita da un'unit\u00e0 termica della potenza di 306 CV a 6800 giri/min, con coppia massima di 350 Nm a 5000 giri/min, pi\u00f9 un motore elettrico da 68 CV di potenza massima in grado quest'ultimo di erogare una coppia massima di ben 270 Nm. Le prestazioni combinate di questo motore ibrido sono di 364 CV per quanto riguarda la potenza massima e di 546 Nm per quanto riguarda la coppia massima. Fra le varie applicazioni, tale variante ibrida ha trovato posto sotto il cofano di:\nVQ37VHR.\nSulla base dell'unit\u00e0 appena descritta, alla fine del 2007 \u00e8 stata introdotta l'ultima versione della famiglia \"VQ\". A partire dal motore \"VQ35HR\", \u00e8 stata allungata la corsa, portata da 81.4 ad 86\u00a0mm, con conseguente aumento della cilindrata a 3696\u00a0cm\u00b3. La novit\u00e0 pi\u00f9 grande in questo motore sta nel nuovo sistema di fasatura ed alzata variabili. Alcune caratteristiche, come la zona rossa a 7500 giri/min sono analoghe a quelle del motore \"VQ35HR\". Il rapporto di compressione \u00e8 stato portato ad 11:1. La potenza massima \u00e8 di 331 CV a 7000 giri/min, con un picco di coppia pari a 363 N\u00b7m a 5200 giri/min.&lt;br&gt;\nQuesto nuovo motore \u00e8 stato montato su:"}
{"id": "1850171", "revid": "1516566", "url": "https://it.wikipedia.org/wiki?curid=1850171", "title": "Patrizia Pesaresi", "text": "Biografia.\nDopo gli studi classici nella citt\u00e0 natale, si \u00e8 laureata in medicina e chirurgia all'Universit\u00e0 Cattolica del Sacro Cuore a Roma. Conseguita la specializzazione in psichiatria, ha completato la formazione psicoanalitica ed ha iniziato l'attivit\u00e0 libero-professionale. \u00c8 stata membro associato della Societ\u00e0 psicoanalitica italiana e della International Psychoanalytical Association.\nIl debutto letterario \u00e8 nel 1985, col racconto \"Uno per tutti\", vincitore del Premio Gran Giallo Citt\u00e0 di Cattolica premiato al Mystfest di Cattolica, pubblicato una prima volta nella collana \u201cGiallo Mondadori\u201d e, in seguito, pi\u00f9 volte in antologie e riviste, tradotto in Francia e \u2013 secondo Loris Rambelli, critico e storico della letteratura poliziesca italiana \u2013 \u201cdestinato a rimanere nella storia del giallo italiano come uno dei migliori testi brevi del suo genere\u201d.\nDanila Comastri Montanari, maestra del giallo storico italiano, cita \"Uno per tutti. Il trittico del fieno\" nel suo \"Giallo Antico. Come si scrive un poliziesco storico\".\nIl primo romanzo della Pesaresi \"Ancor non vi fu donna\" (ambientato a Spoleto, durante un allestimento del mozartiano \"Cos\u00ec fan tutte\" per il Festival dei Due Mondi) \u00e8 del 1985 ma \u00e8 stato pubblicato solo nel 2004 dalla Libreria dell'Orso di Pistoia \u00e8 stato tra i titoli selezionati per il premio Scerbanenco 2004.\nIl suo secondo romanzo, \"Dopo la prima morte\", \u00e8 un thriller dell'anima ambientato tra le Marche e il Dorset, edito da Dario Flaccovio Editore. Di questo libro, Giancarlo De Cataldo ha dichiarato: \"Quando il passato \u00e8 un\u2019ossessione e l\u2019innocenza un sogno impossibile. Un noir inquietante che riecheggia le atmosfere cupe e raffinate della migliore Ruth Rendell\u201d; il romanzo \u00e8 entrato nella cinquina dei finalisti al premio Scerbanenco 2005 e l'ha consacrata \u2013 come ha scritto Gianfranco Orsi, gi\u00e0 direttore del Giallo Mondadori ed esperto di letteratura poliziesca \u2013 \u201cscrittrice tra le pi\u00f9 innovative e originali del \"noir\" di oggi\u201d.\n\u00c8 stata relatrice al Convegno Roma Noir, convegno organizzato dal dipartimento di Scienze documentarie, linguistico-filologiche e geografiche dell'Universit\u00e0 di Roma La Sapienza, dedicato al romanzo nero contemporaneo.\nLe tematiche.\nLa produzione di Patrizia Pesaresi pu\u00f2 essere suddivisa in tre filoni principali: intrighi d'ambientazione storica, noir psicologico, racconto gotico esoterico (non di rado contaminato da elementi polizieschi)\nAl primo filone appartengono il racconto d'esordio, \"Uno per tutti, Dal deliquio del tuo sonno\" (antico Egitto ma non solo\u2026) e la serie di racconti che vedono protagonista il Barone Scarpia (nella \"Tosca\", il reggente di polizia), impegnato a dipanare intrighi delittuosi e talvolta affiancato da Athanasius Van Houten, ex-gesuita ed ex-archiatra pontificio.\nAl secondo filone appartengono i due romanzi pubblicati, e molti dei racconti, sia editi che inediti: ad esempio \"Il Vedovo, Col favore delle tenebre, Effetto Kulesov, L'ultimo ad averla vista viva.\"\nIl filone gotico-esoterico si avvia con \"Deviazione\" e prosegue coi racconti \"Il pi\u00f9 profondo dei suoi desideri, Le pentole e i coperchi\" e \"Come siede solitaria la citt\u00e0\". Con \"Sotto mentite spoglie\" prende forma compiuta: romanzo storico (\u00e8 ambientato a Roma nella primavera del 1940, sul set della \"Corona di ferro\" di Alessandro Blasetti), poliziesco classico (il non-solito commissario Tagliaferri indaga\u2026), vede come protagonista il mago inglese Aleister Crowley, di cui Patrizia Pesaresi rende in questo e in altri romanzi che lo vedono protagonista (talvolta come indagato, altre volte come investigatore), una personale e assai libera re-interpretazione"}
{"id": "1850173", "revid": "17143624", "url": "https://it.wikipedia.org/wiki?curid=1850173", "title": "Fucine", "text": ""}
{"id": "1850175", "revid": "161718", "url": "https://it.wikipedia.org/wiki?curid=1850175", "title": "Villa rustica", "text": ""}
{"id": "1850176", "revid": "89577", "url": "https://it.wikipedia.org/wiki?curid=1850176", "title": "Nazionale cinese di calcio", "text": ""}
{"id": "1850178", "revid": "110157", "url": "https://it.wikipedia.org/wiki?curid=1850178", "title": "Rocket to Russia (Queers)", "text": "Rocket to Russia \u00e8 una cover dell'intero omonimo album del 1977 dei Ramones, opera del gruppo musicale pop punk The Queers, pubblicata nel 1994 dalla Selfless Records.\nQuesto tipo di esercizio \u00e8 divenuto molto comune quando, nel corso della loro carriera, il repertorio dei Ramones ha cominciato ad essere considerato un \"classico\" del punk da eseguire quasi religiosamente in maniera identica all'originale.\nLa medesima operazione \u00e8 stato compiuta, ad esempio dagli Screeching Weasel con il loro quarto album \"Ramones\", pubblicato nel 1992, qui veniva rieseguito integralmente l'album d'esordio dei \"fast-four\"."}
{"id": "1850179", "revid": "281901", "url": "https://it.wikipedia.org/wiki?curid=1850179", "title": "Savetta", "text": ""}
{"id": "1850183", "revid": "110157", "url": "https://it.wikipedia.org/wiki?curid=1850183", "title": "Beat Off", "text": "Beat Off \u00e8 il terzo album in studio della band pop punk The Queers, pubblicato nel 1994 dalla Lookout! Records."}
{"id": "1850184", "revid": "122868252", "url": "https://it.wikipedia.org/wiki?curid=1850184", "title": "Cerro Paranal", "text": "Il Cerro Paranal (nome in spagnolo traducibile come \"Colle Paranal\") \u00e8 un monte di 2.635 m della Cordigliera della Costa situato nel deserto di Atacama in Cile, 80\u00a0km a nord di Tal Tal e 120\u00a0km a sud di Antofagasta.\n\u00c8 rinomato in quanto ospita l'osservatorio del Paranal, che comprende il Very Large Telescope dell'ESO. La costruzione del telescopio, negli anni 1990, ha comportato la demolizione della vetta originale (2.660\u00a0m) per creare un altopiano sufficientemente ampio. \u00c8 stata inoltre definita un'area di 800\u00a0km\u00b2 (approssimativamente 16\u00a0km di raggio) attorno al telescopio in cui \u00e8 interdetta qualsiasi attivit\u00e0 umana per eliminare fonti di inquinamento luminoso e di pulviscolo atmosferico che interferirebbero con l'attivit\u00e0 dell'impianto astronomico."}
{"id": "1850198", "revid": "17144179", "url": "https://it.wikipedia.org/wiki?curid=1850198", "title": "Universit\u00e0 cattolica del Sacro Cuore", "text": ""}
{"id": "1850200", "revid": "287204", "url": "https://it.wikipedia.org/wiki?curid=1850200", "title": "Chondrostoma", "text": "Chondrostoma \u00e8 un genere di pesci ossei appartenente all'ordine dei Cypriniformes ed alla famiglia Cyprinidae.\nDistribuzione ed habitat.\nSono diffusi nella Regione Paleartica occidentale, dalla Penisola Iberica alla Turchia ed al Caucaso.\nVivono in genere in acque limpide e correnti (a seconda delle specie).\n\"Chondrostoma\" in Italia.\nDue specie (\"C.genei\" e \"C.soetta\") sono autoctone delle acque italiane.Una terza, \" C.nasus\", \u00e8 stata introdotta in acque friulane nel corso del XX secolo.\nCaratteristiche distintive.\nI membri del genere sono distinguibili dagli altri Cyprinidae europei per la bocca ventrale dotata di labbra cornee (da cui il nome di \"nasi\" attribuito alle specie centroeuropee)."}
{"id": "1850204", "revid": "110157", "url": "https://it.wikipedia.org/wiki?curid=1850204", "title": "Move Back Home", "text": "Move Back Home \u00e8 il quarto album in studio della band pop punk The Queers, pubblicato nel 1995 dalla Lookout! Records."}
{"id": "1850205", "revid": "272705", "url": "https://it.wikipedia.org/wiki?curid=1850205", "title": "Radiogalassie", "text": ""}
{"id": "1850215", "revid": "213654", "url": "https://it.wikipedia.org/wiki?curid=1850215", "title": "Karabinier 98k", "text": ""}
{"id": "1850216", "revid": "125466390", "url": "https://it.wikipedia.org/wiki?curid=1850216", "title": "Lucy van Dael", "text": "Biografia.\nHa studiato violino al Royal Conservatory dell'Aia, cominciando la sua carriera come membro della Netherlands Chamber Orchestra sotto la direzione di Szimon Goldberg, ma presto \u00e8 passata allo studio del violino barocco.\n\u00c8 incominciata cos\u00ec la sua lunga collaborazione con Gustav Leonhardt, Frans Br\u00fcggen, Ton Koopman, i fratelli Kuijken diventando una delle principali interpreti dell'antico modo di suonare gli strumenti ad archi. Ha fondato assieme a Frans Br\u00fcggen l'Orchestra of the 18th Century ed ha suonato in molte orchestre barocche, sia come violino che come viola solista. Tra queste possiamo citare:"}
{"id": "1850219", "revid": "132266", "url": "https://it.wikipedia.org/wiki?curid=1850219", "title": "Reggimenti italiani (repubbliche giacobine)", "text": "Nella presente lista dei reggimenti italiani (repubbliche giacobine), sono riportati tutti i reggimenti e corpi militari delle \"r\u00e9publiques s\u0153urs\" italiane che hanno preso parte alle guerre della rivoluzione francese dal 1796 alla pace di Amiens.\nRepubblica Cispadana (1796-1797).\nLegione Cispadana, poi 3\u00aa, 4\u00aa e 5\u00aa Cisalpina.\nLa Legione Cispadana fu istituita il 18 ottobre 1796, e posta al comando del generale di brigata Angelo Scarabelli Pedoca\nRepubbliche Transpadane e Venete.\nLegione Lombarda poi 1\u00aa e 2\u00aa Cisalpina.\nPrimo ordinamento (8 ottobre 1796)\nSecondo ordinamento (25 febbraio 1797)\nLegione Bresciana poi 6\u00aa Cisalpina.\nL'ordinamento della Legione Bresciana avvenne il 11 maggio 1797 sulla seguente base:\nTruppe franco-venete poi 7\u00aa Legione Cisalpina.\nOrdinamento 23 luglio 1797:\nPrima Repubblica Cisalpina (1797-1799).\nFormazione delle legioni cisalpine (1797).\nA) Incorporazione delle unit\u00e0 transpadane\nB) Incorporazione delle unit\u00e0 cispadane \nFanteria cisalpina.\nOrdinamento estate 1797\nOrdinamento 29 novembre 1798\nCavalleria cisalpina.\nPrimo ordinamento\nNuovo ordinamento\nUssari di requisizione (26 settembre 1797-27 febbraio 1798)\nArtiglieria, genio e marina.\nPrimo ordinamento (luglio 1797)\nNuovo ordinamento (1798-99)\nFlottiglia fluviale e lacustre cisalpina\nRepubblica Francese.\nTruppe franco-piemontesi (1798-1799).\nCavalleria piemontese\nFanteria piemontese\nTruppe presidiarie e di sicurezza interna\nGuardia Nazionale di Torino (18 dicembre 1798 - 28 maggio 1799)\nLegione Italica (8 settembre 1799 - 30 aprile 1800).\nComandante Giuseppe Lechi\nAl momento della sua istituzione vi si arruolarono piemontesi, cisalpini, romani e napoletani, per un totale di circa 8.000 uomini. Nel 1800 vi militavano anche polacchi.\nTruppe franco-piemontesi (1800-1802).\nTruppe di linea\nTruppe provinciali\nTruppe locali"}
{"id": "1850220", "revid": "1705737", "url": "https://it.wikipedia.org/wiki?curid=1850220", "title": "Cristianizzazione dei Germani", "text": " \nLa cristianizzazione dei popoli germanici fu un processo di conversione al cristianesimo a cui i Germani aderirono gradualmente nel corso della tarda antichit\u00e0 e dell'Alto Medioevo. A partire dall'VIII secolo buona parte della Britannia e dei territori continentali ad est del Reno passarono al cristianesimo e, dal 1100, il paganesimo germanico smise di avere influenza politica in Scandinavia.\nStoria.\nNel IV secolo i primi processi di cristianizzazione di vari popoli germanici vennero parzialmente facilitati dal prestigio dell'Impero romano, dove il cristianesimo era divenuto \"religio licita\" nel 313. Fino al declino dell'Impero, le trib\u00f9 germaniche che erano migrate (con l'eccezione di Sassoni, Franchi e Longobardi) si convertirono al Cristianesimo. Molti di loro, soprattutto Goti e Vandali, adottarono l'Arianesimo al posto del culto della Trinit\u00e0 espresso nel noto \"Credo\", approvato al Concilio di Nicea (325). La crescita graduale della cristianit\u00e0 germanica fu dovuta ad una scelta volontaria, che si verific\u00f2 in particolare tra i gruppi associati al dominio romano. A partire dal VI secolo le trib\u00f9 germaniche vennero convertite (e ri-convertite) grazie all'evangelizzazione dei missionari.\nMolti Goti si convertirono al cristianesimo nonostante non facessero parte dell'Impero. Molte altre trib\u00f9 invece fecero il passaggio nel momento in cui si insediarono all'interno del territorio romano, e molti Franchi ed Anglosassoni lo fecero in ritardo di qualche generazione. Nei secoli che seguirono la caduta dell'Impero romano, con la divisione della Chiesa in diocesi leali al patriarca di Roma ad Occidente ed altre leali ai patriarchi d'Oriente, molti popoli germanici (tranne i Goti di Crimea e pochi altri gruppi orientali) lentamente divennero alleati della Chiesa Occidentale, in particolare grazie al regno di Carlo Magno.\nGoti.\nNel III secolo i Germani orientali migrarono in Scizia. Cultura ed identit\u00e0 gotiche presero forma da varie influenze germaniche, locali e romane. Durante lo stesso periodo i predoni Goti catturarono alcuni romani, tra cui numerosi cristiani. Avvenne anche il contrario, cio\u00e8 incursori romani catturarono prigionieri goti.\nWulfila o Ulfila fu il figlio di prigionieri cristiani catturati a Sadagolthina in Cappadocia. Nel 337 (o nel 341), Wulfila divenne il primo vescovo dei Goti. A partire dal 348, un re (\"reikos\") dei goti pagani inizi\u00f2 a perseguitare i Goti cristiani, mentre Wulfila e molti altri cristiani fuggirono in Mesia (l'attuale Bulgaria) all'interno del territorio romano. Tra gli altri cristiani si ricordano Wereka, Batwin, e Saba, martirizzato nelle successive persecuzioni.\nTra il 348 ed il 383 Wulfila tradusse la Bibbia in lingua gotica. Mentre molti cristiani ariani d'occidente usavano la lingua autoctona, in questo caso vennero usati gotico e latino, come erano soliti fare i cristiani delle province romane orientali. Gli occidentali usavano il latino.\nFranchi ed Alemanni.\nI Franchi e la loro dinastia regnante, i Merovingi, furono il primo popolo a convertirsi direttamente dal paganesimo al cattolicesimo. Stabilitisi in Gallia a partire dal III secolo, il giorno di Natale del 498 re Clodoveo I si convert\u00ec alla fede cattolica (Credo niceno) dopo la vittoria nella battaglia di Tolbiac, e si fece battezzare nell'abbazia di Saint-Remi, a Reims. Questo evento fu interamente descritto da Gregorio di Tours.\nGli Alemanni divennero cristiani solo in seguito ad un periodo di sincretismo durante il VII secolo, assorbendo gradualmente la nuova religione dei Merovingi.\nNell'VIII secolo i Franchi divennero i testimoni della cattolicit\u00e0 nell'Europa occidentale, combattendo anche guerre in suo nome contro i cristiani ariani, gli invasori islamici ed i pagani germanici, quali Sassoni e Frisoni. Fino al 1066, quando i Danesi ed i Normanni persero i loro possedimenti in Britannia, l'evangelizzazione in Germania venne portata avanti dai missionari Sassoni, con successi alternati a sconfitte. Un evento chiave fu l'abbattimento dell'Albero di Thor nei pressi di Fritzlar, avvenuto per mano di Bonifacio, apostolo dei Germani, nel 723.\nAlla fine la conversione venne imposta da una forza armata, ed in seguito completata da Carlo Magno re dei Franchi con una serie di campagne (le guerre sassoni), iniziata nel 772 con la distruzione dell'Irminsul e terminate con la sconfitta e l'uccisione dei capi Sassoni nel massacro di Verden del 787, cui segu\u00ec la sottomissione dell'intero popolo.\nInghilterra.\nLa Gran Bretagna era stata cristianizzata a partire dal IV secolo. Ma l'invasione di Angli, Sassoni, Juti e Frisoni port\u00f2 alla scomparsa della Chiesa britanna, tranne che in Galles e in Scozia.\nLa cristianizzazione dei popoli germanici dell'Eptarchia anglosassone inizi\u00f2 attorno al 600, promossa dalla chiesa di Roma da sud-est (Bretagna) e dalla prima missione in terra irlandese/scozzese da nord-ovest. Il primo arcivescovo di Canterbury, Agostino, ebbe l'incarico nel 597. L'ultimo re pagano degli Anglosassoni, Arwald, venne ucciso nel 686.\nScandinavia.\nLa Scandinavia fu l'ultima regione dell'Europa germanica ad essere convertita, e fu anche la pi\u00f9 restia ad accettare la nuova religione. A partire dall'alto medioevo, i territori dell'Europa settentrionale vennero gradualmente convertiti al cristianesimo per mano dei capi germanici; furono trasformati in stati-nazione sotto il controllo della chiesa, culminando con le crociate del Nord.\nIn seguito i nobili Germani e scandinavi estesero il proprio potere soggiogando Finnici, Sami, Balti ed alcuni popoli Slavi.\nCaratteristiche.\nIl battesimo di Clodoveo non fu importante solo per il suo immenso impatto sulla storia d'Europa, ma merita un'analisi pi\u00f9 approfondita. Pu\u00f2 essere utile anche per evidenziare due importanti caratteristiche della cristianizzazione dell'Europa. La moglie di Clodoveo I, Clotilde, fu cattolica e sostenne un ruolo di primo piano nella conversione del marito. Molto prima del proprio battesimo, Clodoveo permise che i figli venissero battezzati. Il motivo della conversione di Clodoveo fu l'aiuto spirituale ricevuto da Cristo in battaglia. Durante la battaglia di Tolbiac si trov\u00f2 in difficolt\u00e0, e si mise a pregare Cristo. Clodoveo ne usc\u00ec vittorioso, e venne introdotto al cristianesimo da Remigio di Reims.\nIl fatto che un comandante in capo attribuisca il proprio successo al Dio cristiano \u00e8 un motivo ricorrente fin dalla svolta costantiniana. Nonostante il Nuovo Testamento non dica che Cristo possa concedere aiuto in battaglia, la croce cristiana \u00e8 nota per essere un trofeo a cui assegnare una vittoria fin da Costantino I e dalla Battaglia di Ponte Milvio.\nIl fatto che un pagano come Clodoveo possa chiedere aiuto a Cristo, mostra anche il polimorfismo del paganesimo germanico. Nella tradizione politeistica germanica, \"se Odino ha fallito, si pu\u00f2 provare con Cristo\". Il sentimento cristiano di esclusivit\u00e0 religiosa, come indicato nel primo comandamento, era sconosciuto ai pagani. Come risultato, i pagani divennero pragmatici e quasi utilitari nelle loro decisioni in campo religioso. Un buon esempio \u00e8 rappresentato dalla presenza di numerosi martelli di Thor con incise croci, usati come amuleti, che gli archeologi rinvennero in Scandinavia. Perch\u00e9 limitarsi alle grazie di un Dio, se puoi averne due in uno? Un altro ottimo esempio avvenne durante il secondo viaggio di Sant'Oscar a Birka: gli abitanti locali richiesero un prete pagano, visto che non volevano adorare il Dio cristiano. Se non fossero stati sufficienti i propri dei, avrebbero dovuto elevare allo stato di Dio uno dei propri re morti, ovvero \"Erik\".\nIl battesimo di Clodoveo evidenzia anche il ruolo sacro del re germanico. Non era solo un potere politico, ma era anche a capo della religione. Era considerato di origini divine, era a capo del culto e responsabile della fertilit\u00e0 del terreno e delle vittorie in battaglia. Proprio per questo motivo, la conversione del loro capo ebbe una forte influenza sul popolo. Se aveva deciso di adottare la religione cristiana, doveva essere una buona cosa anche per loro.\nA differenza della cristianit\u00e0 nell'Impero romano, la conversione delle trib\u00f9 germaniche ebbe un'espansione dall'alto al basso, coinvolgendo prima i livelli alti della gerarchia sociale.\nI primi accenni di cristianit\u00e0 germanica vennero presentati come alternativa al paganesimo germanico e gli elementi vennero sincretizzati, ad esempio parallelizzando le esistenze di Woden e di Cristo. Un'ottima rappresentazione di questa tendenza si trova nel poema anglosassone \"Dream of the Rood\", in cui Ges\u00f9 incarna il modello eroico di un guerriero germanico, che affronta temerario la propria morte, quasi impaziente. La Croce, parlando come se si trattasse di un servitore di Cristo, accetta il proprio destino mentre guarda il suo Creatore che muore, spiegando che la morte di Cristo non \u00e8 una sconfitta, ma una vittoria. Questo fatto corrisponde agli ideali pagani germanici di fedelt\u00e0 ad un signore. Questo parallelo tra cristianesimo e nobilt\u00e0 germanica \u00e8 percettibile anche nel Sacro Romano Impero Germanico dell'alto Medioevo, e la divisione con la Chiesa romana fu nascosta nella lotta di potere tra imperatore e Papa, conosciuta anche come lotta per le investiture.\nA partire dal XVI secolo la tensione esplose nella riforma protestante.\nSerie cronologica dei missionari.\nIl seguente elenco comprende i missionari cristiani che operarono presso i popoli germanici:"}
{"id": "1850221", "revid": "110157", "url": "https://it.wikipedia.org/wiki?curid=1850221", "title": "A Day Late and a Dollar Short", "text": "A Day Late and a Day Short \u00e8 una raccolta della band pop punk The Queers, pubblicata nel 1996 dalla Lookout! Records."}
{"id": "1850223", "revid": "1005847", "url": "https://it.wikipedia.org/wiki?curid=1850223", "title": "Samaldas Gandhi", "text": "Il 15 agosto 1947 il Nawab del Junagadh, Mahabat Khan, decise di aderire al Pakistan, nonostante la popolazione fosse a maggioranza hindu e il paese distante dal Pakistan. Le proteste della popolazione furono represse con le armi dal Nawab, cosa che provoc\u00f2 l'ira dei principati indiani vicini. Fu in quel momento che Samaldas Gandhi, del Partito del Congresso Indiano, insieme a un gruppo di militanti mise in piedi un governo provvisorio denominato \"Arzi Hukumat\" (\"governo temporaneo\"), con l'aiuto dei principi confinanti. Gandhi mise in atto un blocco economico del Junagadh convincendo i commercianti a non intraprendere alcun tipo di affare con il principato: la conseguenza fu che le riserve di cibo cominciarono a scarseggiare e le entrate finanziarie del piccolo stato subirono un tracollo.\nAlla fine il Nawab fu costretto a lasciare il paese e si trasfer\u00ec in Pakistan, mentre un referendum il 20 febbraio 1948 decret\u00f2 l'annessione del Junagadh all'India.\nSamaldas Gandhi fu poi eletto all'Assemblea costituente dell'India in rappresentanza del Saurashtra."}
{"id": "1850228", "revid": "110157", "url": "https://it.wikipedia.org/wiki?curid=1850228", "title": "Don't Back Down", "text": "Don't Back Down \u00e8 il quinto album in studio della band pop punk The Queers, pubblicato nel 1996 dalla Lookout! Records.\nLa traccia che d\u00e0 il titolo all'album \u00e8 una cover di una canzone dei Beach Boys contenuta nell'album \"All Summer Long\" del 1964."}
{"id": "1850230", "revid": "1226", "url": "https://it.wikipedia.org/wiki?curid=1850230", "title": "Spy-story", "text": ""}
{"id": "1850236", "revid": "110157", "url": "https://it.wikipedia.org/wiki?curid=1850236", "title": "Punk Rock Confidential", "text": "Punk Rock Confidential \u00e8 il sesto album in studio della band pop punk The Queers, pubblicato nel 1998 dalla Hopeless Records."}
{"id": "1850238", "revid": "179316", "url": "https://it.wikipedia.org/wiki?curid=1850238", "title": "Grow Up (album)", "text": ""}
{"id": "1850243", "revid": "179316", "url": "https://it.wikipedia.org/wiki?curid=1850243", "title": "A Day Late and a Day Short", "text": ""}
{"id": "1850246", "revid": "287204", "url": "https://it.wikipedia.org/wiki?curid=1850246", "title": "Saurashtra", "text": "Saurashtra (in gujarati \u0ab8\u0acc\u0ab0\u0abe\u0ab7\u0acd\u0a9f\u0acd\u0ab0), (in hindi \u0938\u094c\u0930\u093e\u0937\u094d\u091f\u094d\u0930) oppure Soruth o ancora Sorath, \u00e8 una regione situata nella parte occidentale dell'India, lungo la costa del Mar Arabico nello Stato del Gujarat. \u00c8 suddiviso in 7 distretti, tra cui il quartiere di Rajkot, capoluogo amministrativo. Storicamente la penisola era chiamata Kathiawar dopo il governo di Kathi Darbar. La penisola \u00e8 inoltre condivisa a nord con la regione del Kutch, mentre lo Saurashtra o Sorath occupa la parte meridionale e comprende la parte sud-occidentale dello Stato del Gujarat e dei seguenti distretti : Rajkot, Junagadh, Bhavnagar, Porbandar, Jamnagar, Amreli, Surendranagar, infine alcune settori del distretto di Ahmedabad.\nStoria.\nNel Mah\u0101bh\u0101rata e nel periodo vedico del I secolo d.C. la regione viene menzionata come Surastrene, o Saraostus mentre nel testo \"Periplo del Mare Eritreo\" viene menzionata come Syrastrene : \nSorath.\nIl Sorath venne governato, per un lungo periodo di tempo, e precisamente dal IX al XV secolo, dalla dinastia dei Chudasama originaria dello Rajput. Successivamente venne governato dal re musulmano dello Junagadh. Durante il dominio britannico, lo Junagadh e gli Stati limitrofi principeschi, vennero sottoposti alla supervisione dell'Agenzia degli Stati dell'India occidentale la (WISA). Nel 1947, il re dello Junagadh avrebbe voluto annettere il suo territorio al Pakistan, ma la popolazione a predominanza ind\u00f9 si ribell\u00f2. Fugg\u00ec in Pakistan, mentre l'adesione all'India venne approvata con un plebiscito. Lo Saurashtra possiede un grande patrimonio spirituale, terra di santi e anime divine.\nStato dello Saurashtra.\nDopo l'indipendenza dell'India avvenuta nel 1947, il 15 febbraio 1948 per formare lo Stato del Saurashtra vennero annessi 222 principati del Kathiawar tra cui l'antico regno di Junagadh. Tale entit\u00e0 territoriale venne chiamata Stati Uniti del Kathiawar successivamente rinominata, nel novembre 1948 in Stato dello Saurashtra. La mediazione di Shri Vallabhbhai Patel richiese molto tempo per convincere i principi locali e i piccoli Subas. L'impulso iniziale, tuttavia, lo diede il Maharaja Krishnakumar Sinhji dello Stato del Bhavnagar che offr\u00ec il suo impero a Sardar Patel grazie alla quale il suo divenne il primo principato ad ottenere l'unione con l'India.\nRajkot divenne la capitale dello e Uchharangray Navalshankar Dhebar (1905-1977), successivamente Presidente del Congresso Nazionale Indiano tra il 1955 e il 1959, fu nominato Primo Ministro. Gli successe Rasiklal Umedchand Parikh (nato nel 1910) il 19 dicembre 1954. Il 1\u00ba novembre 1956, lo Stato di Bombay venne incorporato nello Saurashtra, ma 1960 venne diviso a causa di separazioni linguistiche tra i nuovi stati dello Gujarat e del Maharashtra. Il territorio dello Saurashtra, compresa la parte del vecchio regno di Sorath o Junagadh, venne cos\u00ec a far parte dello Stato di Gujarat.\nLingue.\nLo Saurashtra, conosciuto anche come Sourashtra, Sowrashtra, Pattunulkaanrar, Palkar, Saurashtri, \u00e8 il nome di una lingua Indoariana originaria dello Stato del Kathiawar-Saurashtra. Tale idioma, tuttavia non viene parlato nella regione, ma da coloro che sono emigrati nel Sud dell'India, soprattutto dai Tamil Nadu di Ambur, di Madurai, di Paramakudi, di Salem, di Tanjore e dell'Andhra Pradesh. In questi luoghi la lingua \u00e8 parlata ed \u00e8 culturalmente conservata. L'alfabeto \u00e8 derivato dal Devanagari con il quale al giorno d'oggi condivide molte caratteristiche.\nComunit\u00e0.\nLo Saurashtra \u00e8 sede di numerose comunit\u00e0 tipiche della regione. Gli K\u1e63atriya, i Vaishya, i Shudra, assieme ad altre comunit\u00e0 convivono pacificamente. Le caste comprendono le seguenti comunit\u00e0: Vaniyas, Ahir, Lohana, Leuva Patel, Kadva Patel, Chauhan, Makwana, Jethwa, Raijadas, Chudasama, Gohil, Parmar, Jhala, Jadeja, Chavda, Solanki, Sarvaiya, Maher, Savji, Nagar Brahmins, Kathiawadi Memons, Sagar, Kathi, Khant, Turk Jamat, Karadia Rajput, Koli, Kadiya, Kumbhar, Waland, Talapada Koli, Hajjams, Kannivadi, Kuppal, Juttu, Goundan, Appen e Bhoi.\nI Siddi \u00e8 l'unica etnia che ha origini africane. Nell'XI secolo la comunit\u00e0 Khatri \u00e8 migrata nel Sud dell'India a Madurai, \u00e8 coniosciuta come originaria dello Saurasthra e parla il linguaggio omonimo.\nFrancobolli.\nIl primo francobollo fu emesso nel 1864 per lo Stato dello Junagadh : tre linee bianche scritte in Hindi su sfondo nero, realizzati a mano con inchiostro in acquarello. In una seconda emissione, avvenuta nel 1868 furono utilizzate lettere a colori, in nero e in rosso, su carta in diversi colori. L'emissione del 1877 fu il primo francobollo a includere l'alfabeto latino, un disegno circolare all'interno del quale era scritto nella parte superiore : \"SPESE POSTALI SORUTH\", mentre nella parte inferiore : \"UNO ANNA di una Rupia\", ( o \"QUATTRO ANNA ..\" ). Alcuni di questi francobolli sono stati emssi nel 1913 e ridisegnati nel 1914.\nL'emissione successiva avvenne \u00e8 del 1923, ed \u00e8 caratterizzata da un ritratto di Nawab Mahabat Khan III, con la scritta : \"SPESE POSTALI Saurashtra\". Una serie di otto francobolli venne emessa nel 1929, comprese le immagini dello Junagadh, del Gir Lion, e del Kathi Cavallo. Nel 1937 il valore anna fu ristampato con la scritta : \"SPESE POSTALI E DI ENTRATE\".\nLa provincia indiana del Saurashtra non emesse mai francobolli propri, ma prima di adottare le emissioni indiane, emesse per la riscossione di una tassa giudiziaria una sovrastampa per uso postale. Nel 1929 emesse un francobollo indiano nella valuta in \"anna\" come sovrattassa legata a tre francobolli.\nCarenza idrica.\nLo Saurashtra non ha mai avuto scarsit\u00e0 di approvvigionamento idrico. Infatti fino a 10-15 anni fa l'acqua era facilmente disponibile. Ashvin Un Shah, un ingegnere statunitense ha condotto nel 1998 un sondaggio sulla disponibilit\u00e0 idrica della regione : \"La presenza di 700.000 pozzi indica la presenza di falde acquifere sotterranee. Questo significa una capacit\u00e0 di approvviginamento di un pozzo ogni 300 metri per almeno 20 persone. Lo Stato ha attraversato diversi periodi di siccit\u00e0 nel corso degli ultimi anni al punto che la sua popolazione non era pi\u00f9 in grado di far crescere i raccolti. Questo ha spinto le autorit\u00e0 a creare una campagna di sensibilizzazione per la raccolta delle acque piovane."}
{"id": "1850268", "revid": "125629635", "url": "https://it.wikipedia.org/wiki?curid=1850268", "title": "Rapunzel - L'intreccio della torre", "text": "Rapunzel - L'intreccio della torre (\"Tangled\") \u00e8 un film del 2010 diretto da Nathan Greno e Byron Howard.\nSi tratta di un lungometraggio d'animazione in CGI prodotto dai Walt Disney Animation Studios, nonch\u00e9 il 50\u00ba classico Disney. La pellicola \u00e8 basata sulla fiaba tedesca \"Raperonzolo\" scritta dai Fratelli Grimm. \u00c8 uscito nelle sale americane il 24 novembre 2010, e in Italia il 26 novembre.\n\u00c8 finora il 7\u00b0 Classico dei Walt Disney Animation Studios ad aver incassato di pi\u00f9 nella storia, con un incasso totale di ; \u00e8 inoltre il film pi\u00f9 costoso nella storia dei Classici Disney con un budget di $260 milioni.\nTrama.\nTanto tempo fa una goccia di Sole cadde dal cielo e da essa nacque un fiore luminoso dai poteri magici che venne trovato da Gothel, un'anziana signora; ella, cantando, scopr\u00ec che il fiore aveva la capacit\u00e0 di ringiovanire le persone. Per secoli Gothel lo custod\u00ec gelosamente per mantenersi giovane, ma quando in un regno non lontano la regina Arianna, che era incinta, si ammal\u00f2 gravemente, cominci\u00f2 allora una spedizione per trovare il fiore magico: esso venne infine trovato, la regina guar\u00ec e diede alla luce una bambina dai capelli biondi e dorati: la principessa Rapunzel. Per festeggiarne la nascita, il re Frederick e la regina Arianna liberarono migliaia di lanterne. Gothel, temendo di invecchiare, si intrufol\u00f2 di notte nel castello, trov\u00f2 la piccola principessa Rapunzel e cominci\u00f2 a cantare per vedere se la magia del fiore si fosse trasferita in lei. La sua ipotesi era esatta: i capelli biondi e dorati di Rapunzel si illuminarono e Gothel torn\u00f2 giovane come quando usava l'incantesimo del fiore, cos\u00ec decise di tagliare una ciocca dei suoi capelli per poter rimanere giovane per sempre: scopr\u00ec per\u00f2 che se i capelli vengono tagliati diventano bruni, perdendo il loro potere magico. Gothel decise perci\u00f2 di rapire Rapunzel. Da quel giorno, il re e la regina iniziarono di cercare la figlia, ma nel regno non se ne trov\u00f2 traccia: allora decisero di liberare migliaia di lanterne ogni anno nel giorno del compleanno di Rapunzel, nella speranza che la riconducano a casa.\nPassano gli anni, e Gothel ha rinchiuso Rapunzel in una torre isolata in mezzo alla foresta per tenerla nascosta al resto del mondo. La ragazza ha ormai compiuto 18 anni e con i suoi lunghissimi capelli biondi e dorati fa salire e scendere dalla torre Gothel, che crede sia sua madre. Nel corso degli anni, a ogni suo compleanno, Rapunzel vede migliaia di luci alzarsi nel cielo; ogni volta la ragazza esprime il desiderio di vedere quelle luci, ma Gothel le nega questa possibilit\u00e0.\nIntanto il furfante Flynn Rider, con due suoi complici, i fratelli Stabbington, si intrufola nella reggia reale per rubare il diadema della principessa perduta. I tre scappano nella foresta inseguiti dalle guardie reali, ma Flynn tradisce i suoi compagni e riesce a fuggire con la corona. Dopo varie peripezie, Flynn s'imbatte casualmente nella torre di Rapunzel e decide di nascondersi lass\u00f9, credendo che sia disabitata. Rapunzel, spaventata e convinta che Flynn voglia i suoi capelli, lo tramortisce, lo lega con la propria chioma e nasconde il diadema. Gothel, ignara di tutto, parte per un breve viaggio lasciando la ragazza da sola. La giovane vede in Flynn l'unica speranza per uscire dalla torre, cos\u00ec stringe con lui un patto: se Flynn le far\u00e0 da guida portandola a vedere le luci, lei gli restituir\u00e0 il diadema.\nIl giovane accetta e, fuggita dalla torre, Rapunzel comincia a scoprire le bellezze del mondo con Flynn; col tempo i due sviluppano un sentimento d'amore reciproco. Rapunzel e Flynn sono per\u00f2 inseguiti da Gothel, che ha scoperto la fuga, e dalle guardie reali che cercano il ladro. Gothel, servendosi dei fratelli Stabbington, desiderosi di vendetta, tende una trappola a Rapunzel facendole credere che Flynn non solo non l'ama, ma anche che sia fuggito con il diadema, abbandonandola, quando in realt\u00e0 egli \u00e8 gi\u00e0 stato catturato. In lacrime, Rapunzel fa ritorno alla torre, mentre Eugene (il vero nome di Flynn) viene condannato all'impiccagione. Rimasta sola nella torre con Gothel, a un tratto Rapunzel nota come i disegni sulle cortine, dipinti da lei stessa, presentino tutti quanti un simbolo pi\u00f9 o meno nascosto: un sole. Improvvisamente si ricorda delle sue origini e decide dunque di affrontare Gothel.\nNel frattempo, Eugene riesce a scampare alla morte con l'aiuto di alcuni fuorilegge con cui Rapunzel aveva stretto amicizia, e torna alla torre, dove Rapunzel \u00e8 tenuta legata e imbavagliata. Una volta giunto in cima, viene per\u00f2 pugnalato da Gothel, che vuole scappare con la ragazza. Vedendo Eugene morente, Rapunzel supplica Gothel di permetterle di guarirlo con i suoi capelli magici in cambio della promessa di seguirla ovunque lei vorr\u00e0, senza mai pi\u00f9 tentare la fuga. Gothel acconsente, ma Eugene preferisce morire piuttosto che permettere che la ragazza perda la sua libert\u00e0, cos\u00ec si avvicina a Rapunzel e ne approfitta per tagliarle di netto i capelli biondi e dorati, che si scuriscono e perdono tutta la loro magia. Gothel comincia cos\u00ec a invecchiare a vista d'occhio: a causa della disperazione non si regge pi\u00f9, inciampa nei capelli tagliati di Rapunzel e muore diventando polvere mentre precipita dalla torre.\nRapunzel, al capezzale di Eugene, che le rivela il suo amore, tenta invano di salvarlo utilizzando il potere che ormai i suoi capelli non possiedono pi\u00f9. Una sua lacrima per\u00f2 cade sulla guancia del giovane, scatenando la magia che prima era nei capelli della ragazza, e guarendo in tempo la ferita di Eugene, che si riprende. Rapunzel \u00e8 finalmente libera di tornare dai suoi veri genitori. Nel regno si tiene una grande festa per celebrare il ritorno della principessa e dopo qualche tempo Rapunzel ed Eugene si sposano, vivendo per sempre felici e contenti.\nProduzione.\nL'idea di un film d'animazione basato sulla fiaba dei fratelli Grimm \"Raperonzolo\" nacque dall'animatore supervisore della Disney Glen Keane nel 1996. Nel 2001, Keane ha presentato l'idea all'allora CEO della Disney Michael Eisner che l'approv\u00f2, ma chiedendo che il film fosse animato al computer. Tuttavia, Keane si rivel\u00f2 titubante poich\u00e9 riteneva che l'animazione al computer non fosse cos\u00ec fluida o organica come l'animazione tradizionale.\nAlla conferenza SIGGRAPH, dell'agosto 2005, la Disney annunci\u00f2 la versione parodistica di \"Raperonzolo\" in stile \"Shrek\" intitolata \"Rapunzel Unbraided\", che prevedeva la seguente trama: le storie d'amore con il lieto fine annoiano una vecchia strega, la quale decide di dar pepe alla sua giornata rapendo due \"giovani d'oggi\" (classici teenager un po' ribelli, non propriamente \"romantici\") e di portarli nel mondo delle fiabe. Qui i due vengono trasformati in un principe e in una principessa dai lunghi capelli biondi, inoltre lei viene rinchiusa in una torre.\nNell'ottobre 2005, Glen Keane (celebre animatore della Disney e iniziale regista del film dal 2002 al 2008) annunci\u00f2 che la pellicola sarebbe stata fedele alla fiaba classica, eliminando pertanto ogni riferimento alla modernit\u00e0, presente invece nella versione \"Unbraided\". La nuova trama elaborata da Glen Keane, e successivamente dal co-regista Dean Wellins, era molto fedele alla storia originale dei Fratelli Grimm, ma prevedeva atmosfere molto oscure.\nNel settembre 2008, Glen Keane e Dean Wellins lasciarono la regia del film, cos\u00ec il loro ruolo venne ereditato da Nathan Greno e Byron Howard, i quali mantennero la trama generale fedele alle linee guida stabilite da Glen Keane, ma rinnovandolo, rendendolo innanzitutto un musical (riprendendo dunque la classica formula di animazione e canzoni tipica dei film Disney degli anni novanta).\nInizialmente, Glen Keane voleva che il film fosse animato utilizzando un tradizionale processo di animazione 2D. Tuttavia, i dirigenti della Disney David Stainton e Dick Cook annunciarono che avrebbero approvato il film per la produzione solo se fosse stato creato utilizzando la computer grafica 3D. In risposta a tale richiesta, Glen Keane tenne un seminario chiamato \"The Best of Both Worlds\", dove lui, con 50 artisti Disney CGI e artisti tradizionali, si \u00e8 concentrato sui pro e i contro di ogni stile. Dopo l'incontro si decise che il film sarebbe stato realizzato in animazione 3D CG, ma in modo da diventare un'estensione della tradizionale \"estetica\" Disney 2D, termine che si riferiva all'animazione naturalistica conforme ai principi fondamentali dell'animazione come documentato da Frank Thomas e Ollie Johnston nel libro \"\".\nIl film \u00e8 stato realizzato utilizzando immagini generate al computer (CGI), sebbene \"Rapunzel\" sia stato modellato sull'aspetto tradizionale dei dipinti ad olio su tela. I dipinti rococ\u00f2 dell'artista francese Jean-Honor\u00e9 Fragonard, in particolare L'Altalena, sono stati usati come riferimento per lo stile artistico del film, uno stile descritto da Keane come \"romantico e lussureggiante\". Per creare l'impressione di un dipinto, non \u00e8 stato utilizzato il rendering fotorealistico. Il film ha impiegato uno stile artistico unico fondendo insieme caratteristiche di immagini generate al computer (CGI) e animazione tradizionale utilizzando un rendering non fotorealistico per creare l'impressione di un dipinto. Il compositore Alan Menken, che lavor\u00f2 a precedenti film d'animazione Disney, \u00e8 tornato per comporre la colonna sonora del film.\nNel film si rinviene una differenza sostanziale tra i dettagli dell'abito indossato da Rapunzel e quello indossato dall'antagonista Madre Gothel. Il vestito di Gothel proviene dal Medioevo, mentre il film si svolge circa nell'anno 1780. Questa scelta \u00e8 stata fatta nel tentativo di enfatizzare ulteriormente come i due personaggi siano incompatibili tra loro, oltre che a rivelare il segreto della vera et\u00e0 di Madre Gothel.\nDopo il flop economico de \"La principessa e il ranocchio\", il titolo originale del film venne cambiato da \"Rapunzel\" in \"Tangled\" per riuscire a commercializzare il film in modo pi\u00f9 neutrale rispetto al genere, scelta fortemente criticata dall'animatore veterano Floyd Norman definendola solo una mera trovata per accaparrarsi pi\u00f9 pubblico possibile.\nColonna sonora.\nLa colonna sonora \u00e8 stata composta da Alan Menken (compositore strumentale) e Glenn Slater (paroliere). Tutti i brani originali sono cantati dalla cantautrice e attrice statunitense Mandy Moore, che d\u00e0 la voce ufficiale a Rapunzel, e dall'attore Zachary Levi, voce ufficiale di Eugene. I testi italiani sono invece opera di Lorena Brancucci.\nAccoglienza.\nIl 2 ottobre 2011, Rapunzel \u00e8 stata incoronata ufficialmente come 10\u00aa Disney Princess durante un evento promozionale tenutosi a Kensington Palace a Londra.\nIncassi.\nNella prima settimana in Nord America America ha incassato , mentre l'incasso totale \u00e8 stato di . In Italia la prima settimana ha incassato , e in totale . In tutto il mondo ha incassato 600 milioni di dollari a fronte di un budget di 260 milioni.\nCritica.\nIl film \u00e8 stato ben accolto dalla critica. Rotten Tomatoes gli ha assegnato un punteggio di 89% sulla base di 225 recensioni con una media voto del 7.5, su Metacritic ha un punteggio metascore di 71 su 100.\nSequel.\nNell'agosto 2011, in occasione del \"D23 Expo\", la Disney annunci\u00f2 di lavorare a una sorta di sequel del film, un cortometraggio intitolato \"Rapunzel - Le incredibili nozze\" (\"Tangled Ever After\"), da trasmettere su Disney Channel, e nuovamente diretto da Nathan Greno e Byron Howard, gi\u00e0 registi del film. L'attesa e la curiosit\u00e0 scatenatesi in rete, ha in seguito fatto cambiare idea alla Disney, che ha preferito farlo esordire negli Stati Uniti d'America al cinema il 13 gennaio 2012 insieme alla riedizione de \"La bella e la bestia\" in 3D.\nLa storia riprende proprio dove si era interrotto \"Rapunzel - L'intreccio della torre\". Il regno \u00e8 in festa dopo il ritorno della principessa e il popolo si sta radunando per festeggiare le nozze di Rapunzel con Eugene; durante lo svolgimento della cerimonia, il camaleonte Pascal e il destriero Maximus, perdono le fedi. Si scatena quindi una ricerca frenetica per ritrovarle prima che qualcuno si accorga della loro scomparsa. Nella buffa impresa si lasceranno alle spalle una scia di guai senza precedenti prima di arrivare all'agognato lieto fine. Rapunzel ed Eugene finalmente ufficializzano il matrimonio, mentre Maximus e Pascal, urtando e facendo scivolare via il tavolo della torta nuziale, fanno presagire nuove gag in arrivo.\nSerie televisiva.\nIl 3 giugno 2015 \u00e8 stato annunciato che da \"Rapunzel - L'intreccio della torre\" sar\u00e0 tratta una serie televisiva che si svolger\u00e0 dopo gli eventi raccontati dal film ma prima di quelli del corto \"Rapunzel - Le incredibili nozze\", e sar\u00e0 trasmessa a partire dal 2017 sul canale televisivo Disney Channel, dove nella versione originale la Moore e Levi riprenderanno i loro ruoli. La serie, a differenza del film animato al computer, sar\u00e0 animata in tradizionale 2D. Il 4 marzo 2016 la Disney ha rivelato la trama, il logo e il titolo del film che preceder\u00e0 la serie, \"Rapunzel - Prima del s\u00ec\" (\"Tangled: Before Ever After\"), e ne ha confermato la messa in onda su Disney Channel nel 2017. Il 7 ottobre 2016, la Disney ha rilasciato il trailer ufficiale della serie in cui \u00e8 stato rivelato il titolo ufficiale, \"Rapunzel - La serie\" (\"Tangled: The Series\")."}
{"id": "1850270", "revid": "1186766", "url": "https://it.wikipedia.org/wiki?curid=1850270", "title": "Font de Canaletes", "text": "La Font de Canaletes (in castigliano, \"Fuente de Canaletas\") \u00e8 una fontana situata all'inizio delle Ramblas di Barcellona e uno dei luoghi pi\u00f9 significativi della citt\u00e0.\nQuesta fontana \u00e8 stata inaugurata nel secolo XIX ed \u00e8 una delle attrazioni turistiche della citt\u00e0. Una leggenda invita i visitanti a bere la sua acqua perch\u00e9 \u00ab\"qui beu de canaletes, torna a la ciutat\"\u00bb (tradotto: \"chi beve dal canalete, torna in citt\u00e0\").\nStoria.\nQuesta fontana d\u00e0 il nome alla parte pi\u00f9 alta de La Rambla, da Pla\u00e7a Catalunya fino alla \"Rambla dels Estudis\".\nIl nome \"Rambla de Canaletes\" proviene da una sorgente che vi esisteva nel secolo XVI e la cui acqua scorreva in una \"canalina\". Pi\u00f9 tardi, questa \"canalina\" divenne un abbeveratoio.\nQuando si distrussero le mura di Barcellona, vi venne costruita una nuova fontana, la cui acqua proveniva dalla Mina de Montcada. La fonte attuale data del secolo XIX.\nCanaletes e il calcio.\nCanaletes \u00e8 anche famosa per essere il posto dove i tifosi del Futbol Club Barcelona si ritrovano per festeggiare i successi della propria squadra. Questo legame nasce negli anni trenta del XX secolo: i tifosi vi venivano per leggere i risultati delle partite di calcio che venivano trascritti su una lavagna sotto la sede della redazione del giornale \"La Rambla\", di fronte alla fontana di Canaletes."}
{"id": "1850274", "revid": "404449", "url": "https://it.wikipedia.org/wiki?curid=1850274", "title": "Palazzo dei Priori (Grosseto)", "text": "Il palazzo dei Priori era un edificio pubblico situato del centro storico di Grosseto.\nLa sua ubicazione era nell'attuale piazza Dante, sul lato occidentale di fronte al sagrato della cattedrale di San Lorenzo.\nStoria.\nIl palazzo fu costruito in epoca medievale tra la fine del XIII e l'inizio del XIV secolo, divenendo la sede del Comune di Grosseto; \u00e8 menzionato per la prima volta in un documento del 1334. L'importanza storica dell'edificio \u00e8 legata anche alla campana che vi venne asportata dalla torre per essere poi collocata sulla torre del Mangia di Siena nel dicembre del 1344; questa sar\u00e0 poi fusa per formare un'altra campana nel 1576. Da quell'anno in poi, ogni seduta consiliare sar\u00e0 preceduta e seguita da un suono della nuova campana.\nNella seconda met\u00e0 del XVIII secolo il governo granducale destin\u00f2 il palazzo quale sede della magistratura dell'Ufficio dei fossi, iniziando un'opera di ristrutturazione dello stabile. L'amministrazione comunale si trasfer\u00ec provvisoriamente nel vicino palazzo Nerucci, per poi tornare a riunirsi nuovamente nel palazzo dei Priori al termine dei lavori nel 1784, condividendolo con l'Ufficio dei fossi.\nIl 26 marzo 1867 fu decisa la costruzione del nuovo palazzo comunale sul lato settentrionale della piazza, i cui lavori ebbero termine nel 1873. Da allora, il consiglio comunale si trasfer\u00ec nella nuova sede. Dismesso dalle proprie originarie funzioni, il palazzo and\u00f2 incontro ad un periodo di degrado e, nel 1938 fu decisa e attuata la sua demolizione, preferita come scelta all'opzione del restauro. L'area era destinata all'edificazione della nuova sede dell'INFPS, progetto tuttavia interrotto dalla seconda guerra mondiale. Nell'immediato dopoguerra, sul luogo ove sorgeva il palazzo dei Priori venne costruito il palazzo Alben (1948), moderno fabbricato con loggiato al pian terreno.\nDescrizione.\nIl palazzo medievale, che originariamente era munito di una torre, era stato pesantemente ristrutturato nel corso del XVIII secolo: la torre era stata rimpiazzata da un campanile a vela, nella cui cella era stata collocata la campana che si elevava al culmine del coronamento che caratterizzava la facciata principale, terminando in alto con un timpano semicircolare. Nella parte centrale del coronamento sommitale vi era un orologio, proprio sotto la base del campanile a vela.\nL'edificio si articolava su tre lati. Una lapide murata sul palazzo in angolo tra la piazza e via Manin ricorda e testimonia l'esistenza dell'antico palazzo, del quale \u00e8 possibile osservare l'aspetto in fotografie d'epoca."}
{"id": "1850276", "revid": "3831", "url": "https://it.wikipedia.org/wiki?curid=1850276", "title": "Parallelogrammo", "text": ""}
{"id": "1850277", "revid": "536103", "url": "https://it.wikipedia.org/wiki?curid=1850277", "title": "Poliposi adenomatosa familiare", "text": "Per poliposi adenomatosa familiare o FAP in campo medico, si intende una patologia che interessa nel contempo colon e retto e che \u00e8 caratterizzata dalla comparsa di una moltitudine (centinaia o migliaia) di polipi.\nEziologia.\nLa FAP \u00e8 una malattia autosomica dominante con penetranza completa. Esordisce in et\u00e0 infantile, bench\u00e9 la sua espressione si completi intorno alla terza decade di et\u00e0. Viene acquisita una mutazione in eterozigosi del gene codificante la proteina APC, che risiede nel braccio lungo del cromosoma 5. La malattia esordisce quando il gene sano dell'APC subisce una mutazione tale da non poter pi\u00f9 supplire alla mancata funzionalit\u00e0 del prodotto proteico del gene ereditato (\"two-hit hypotesis\"). Tale condizione porta ad un'eccessiva proliferazione cellulare, con formazione di polipi peduncolati e sessili e all'acquisizione di ulteriori modificazioni geniche quali la mutazione dei geni p53 e p16.\nDiagnosi.\nNel sospetto di una FAP:\nScreening.\nOccorre sottoporsi a colonscopia ogni sei mesi a partire dai dieci anni di et\u00e0 o comunque all'insorgenza di sintomi tipici come stipsi, diarrea, rettorragia, dolori addominali.\nUna forma particolare di poliposi familiare \u00e8 denominata sindrome di Gardner, caratterizzata da ipertrofia congenita dell'epitelio retinico (CHRPE), osteomi (cranio, tibia, mandibola), denti soprannumerari o non erotti e tumori cutanei e dei tessuti molli. La malattia facilmente si modifica in una massa tumorale maligna. Un'altra forma associata \u00e8 la sindrome di Turcot, caratterizzata da poliposi e neoplasie del sistema nervoso centrale, come glioblastomi e medulloblastomi.\nSintomatologia.\nI sintomi possono non mostrarsi per molto tempo, si riscontrano rettorragia, mucorrea e defecazioni sporche di sangue.\nTerapia.\nPrima della quarta decade di et\u00e0, nelle persone affette dalla poliposi familiare, si assiste frequentemente ad una sua trasformazione in evento maligno, per evitare tale trasformazione si provvede alla proctocolectomia totale."}
{"id": "1850282", "revid": "287204", "url": "https://it.wikipedia.org/wiki?curid=1850282", "title": "Sessions@AOL (Nelly Furtado)", "text": "Sessions@AOL \u00e8 un EP live della cantante canadese Nelly Furtado, pubblicato come EP digitale il 30 marzo 2004."}
{"id": "1850287", "revid": "239439", "url": "https://it.wikipedia.org/wiki?curid=1850287", "title": "Session@AOL (Nelly Furtado)", "text": ""}
{"id": "1850288", "revid": "830939", "url": "https://it.wikipedia.org/wiki?curid=1850288", "title": "Mario Rotili", "text": "Biografia.\nFu sindaco di Benevento, eletto nell'ambito della lista Democrazia Cristiana, nel 1956 e nel 1960.\nDocente di storia dell'arte, fu autore di diversi saggi in materia."}
{"id": "1850294", "revid": "436907", "url": "https://it.wikipedia.org/wiki?curid=1850294", "title": "Live Session (iTunes Exclusive) (Nelly Furtado)", "text": "Live Session (iTunes Exclusive) \u00e8 il secondo EP live della cantante canadese Nelly Furtado. \u00c8 stato pubblicato tre mesi dopo il terzo album della cantante, \"Loose\", precisamente il 26 settembre 2006. L'EP \u00e8 stato pubblicato come download digitale solamente in America e Australia."}
{"id": "1850295", "revid": "1305772", "url": "https://it.wikipedia.org/wiki?curid=1850295", "title": "Palazzo dei Priori", "text": "Palazzo dei Priori si pu\u00f2 riferire a:\nInoltre:"}
{"id": "1850305", "revid": "37401", "url": "https://it.wikipedia.org/wiki?curid=1850305", "title": "Scott Mitchell Putesky", "text": ""}
{"id": "1850309", "revid": "37401", "url": "https://it.wikipedia.org/wiki?curid=1850309", "title": "Scott Putesky", "text": ""}
{"id": "1850312", "revid": "599013", "url": "https://it.wikipedia.org/wiki?curid=1850312", "title": "Quizu Yupanqui", "text": "Origini.\nIl suo nome \u00e8 stato variamente riportato ed alcuni cronisti lo trascrivono come \"Quizu\", \"Kusi\" o \"Tey\", ma tutti sono d'accordo per identificare con questi nomi il pi\u00f9 prestigioso dei generali inca e il responsabile della campagna di Lima.\nQuizu Yupanqui apparteneva alla pi\u00f9 alta nobilt\u00e0 del Cuzco. Era figlio di T\u00fapac Yupanqui e fratello di Huayna C\u00e1pac. Come tale era zio del sovrano Manco e occupava il posto di rilievo che gli era stato affidato per diritto di nascita. Aveva per\u00f2 delle innate doti di stratega ed era stata proprio questa qualit\u00e0 a raccomandarlo per il comando degli eserciti del Nord.\nIl nuovo comandante aveva iniziato le sue operazioni facendo piazza pulita degli Spagnoli che ancora si trovavano fuori di Lima. Sotto i suoi colpi erano caduti tutti i coloni isolati e le guarnigioni periferiche. Parimenti aveva compiuto delle azioni di rappresaglia verso le trib\u00f9 che avevano solidarizzato con gli europei, convincendo anche i pi\u00f9 riottosi a schierarsi ai suoi ordini.\nCapacit\u00e0 militari.\nQuizu aveva studiato la strategia degli Spagnoli ed aveva compreso che la forza della cavalleria era imbattibile quando le si consentiva di dispiegarsi in cariche travolgenti, per cui aveva evitato di confrontarsi, in pianura, con gli squadroni montati.\nEra per\u00f2 tutta un'altra cosa quando lo scontro si svolgeva nei passi dirupati delle Ande dove i cavalli non potevano galoppare ed erano pi\u00f9 un impiccio che un aiuto. Controllando tutti i valichi, tra Lima ed il Cuzco, le armate indigene ai suoi ordini avevano sorpreso diverse colonne inviate in aiuto agli Spagnoli assediati nell'antica capitale dell'impero andino.\nLa tattica adottata da Quizu Yupanqui era semplice: le colonne spagnole, una volta avvistate, erano lasciate proseguire fino a trovarsi in qualche gola scoscesa ed allora avveniva l'attacco. Gli Inca bloccavano l'entrata e l'uscita della gola, poi colpivano i loro nemici dall'alto delle creste rovesciando loro addosso una valanga di pietre e, solo quando li avevano resi a mal partito, scendevano per finirli.\nGuerra sulle Ande.\nA fare le spese di queste azioni erano stati diversi contingenti spagnoli. Il primo a soccombere era stato quello di Gonzalo de Tapia, un cognato di Francisco Pizarro che al comando di settanta uomini e numerosi ausiliari indigeni aveva tentato di raggiungere il Cuzco. Sorpreso dopo il guado di un fiume era stato massacrato assieme a tutti i suoi uomini e nessuno era sopravvissuto.\nUn'altra colonna, comandata questa volta da Diego Pizarro, un nipote del Governatore, forte anch'essa di settanta uomini, aveva subito la stessa sorte al passaggio di un altro fiume.\nIl presidio di Jauja era pericolante, difeso com'era da pochi uomini e Pizarro aveva pensato di rafforzarlo inviando Alonso de Gaete con trenta cavalieri. Per appoggiare l'azione militare con una misura politica aveva, in tutta fretta, nominato \u201cSapa Inca\u201d\u201d un fratello di Manco di nome Cusi Rimache e lo aveva inviato con Gaete a prendere possesso della zona. Il nuovo sovrano fantoccio si era per\u00f2 dileguato appena giunto nel territorio controllato da Quizu ed aveva raggiunto i suoi, schierandosi con Manco. Gaete era rimasto a far fronte agli avversari, ma era sparito nel turbine della lotta. Con lui era stato annientato anche tutto il presidio di Jauja sorpreso e travolto nel sonno.\nUn altro capitano, Francisco de Godoy, era giunto per dare man forte con altri trenta soldati, ma aveva fatto appena in tempo a tornare in tutta fretta a Lima, portando con s\u00e9 due uomini che erano i soli superstiti della guarnigione di Jauja e della compagnia di Gaete.\nFrattanto un altro contingente, comandato da Morgovejo de Qui\u00f1ones aveva subito la medesima sorte. Aveva iniziato le sue operazioni con esemplare ferocia, massacrando per rappresaglia ventisette anziani del villaggio di Parcos. Morgovejo credeva con questo spietato esempio di aver domato l'insurrezione, ma dovette ben presto ricredersi quando, attraversando una gola, si trov\u00f2 alle prese con gli indigeni inferociti. Gli Spagnoli si trovarono a lottare per la vita e furono obbligati a cercare la salvezza risalendo la gola sotto una tempesta di proiettili. Pochi di loro riuscirono a raggiungere la cresta e Morgovejo non era con loro. Caduto da cavallo, si era rotto un femore e aveva dovuto attendere l'arrivo dei suoi implacabili inseguitori. I suoi uomini, pi\u00f9 attenti alla salvezza che al senso dell'onore, lo avevano abbandonato e con lui era rimasto solo un umile servo che si era sacrificato in un esemplare impulso di fedelt\u00e0.\nL'attacco a Lima.\nL'artefice di questi trionfi, il generale Quizu Yupanqui si godette a lungo il meritato trionfo in attesa di ulteriori disposizioni da parte del suo signore. Gli ordini gli arrivarono assieme ai pi\u00f9 alti riconoscimenti che la civilt\u00e0 inca potesse concepire. Manco gli invi\u00f2 una \u00d1usta, ovvero una principessa, di squisita bellezza, perch\u00e9 ne facesse la sua sposa e, insieme alla dama, alcune portantine, dette \"ande\", perch\u00e9, da allora in poi, approfittasse di questo segno di maest\u00e0 solitamente riservato ai monarchi.\nLe disposizioni operative contemplavano, invece, un attacco diretto a Lima con l'ordine di uccidere tutti gli Spagnoli, tranne Pizarro che doveva essere catturato e condotto vivo di fronte al sovrano inca.\nLima si trovava in pianura e non poteva essere attaccata senza affrontare la temuta cavalleria, per cui Quizu ritenne saggio di raccogliere quante pi\u00f9 truppe poteva per supplire col numero alla forza tattica delle truppe a cavallo. La maggior parte delle trib\u00f9 inviarono loro contingenti, ma alcune tergiversarono per studiare l'esito della lotta e schierarsi soltanto quando fosse chiaro chi era il vincitore.\nQuando l'esercito raggiunse una consistenza di qualche decina di migliaia di uomini, Quizu scese nella pianura e, come previsto, si trov\u00f2 subito alle prese con una accanita carica dei cavalleggeri spagnoli. Ancora una volta le corazze e le spade d'acciaio brandite dall'alto delle cavalcature fecero la differenza, ma, seppur vincitori, gli Spagnoli non riuscirono a disperdere l'avversario.\nA prezzo di alcune perdite, l'esercito di Quizu mantenne la sua compattezza e occup\u00f2 le alture prospicienti la citt\u00e0 fortificandole e rendendole inaccessibili. Gli Spagnoli dovettero rientrare in citt\u00e0, con un morto e alcuni feriti, tra cui lo stesso comandante, \"Pedro de Lerna\", per trincerarsi a loro volta in attesa degli eventi.\nNei giorni che seguirono gli scontri si ripeterono e rivelarono che gli Inca avevano migliorato sensibilmente la loro tattica guerresca. Le truppe del Cuzco affrontavano il nemico in squadroni separati e quando uno di questi veniva travolto, un altro subentrava a dargli il cambio, permettendo ai fuggiaschi di ricompattarsi. Gli Spagnoli, con questo sistema, erano costantemente impegnati e non potevano riposarsi ne dare respiro alle loro cavalcature. Solo il massiccio impiego di ausiliari indigeni, ostili agli inca, permise loro, in questo frangente, di ottenere un poco di tregua.\nMorte di Quizu Yupanqui.\nQuando Pizarro e i suoi disperavano ormai di ottenere la vittoria, Quizu Yupanqui cambi\u00f2 improvvisamente la sua tattica.\nInspiegabilmente, il sesto giorno dell'assedio, le truppe inca si disposero in assetto di battaglia nel bel mezzo della pianura. Quizu e i suoi capitani, nelle loro ande da combattimento erano orgogliosamente alla testa dello schieramento e sfidavano il nemico a combattere. Dietro di loro, l'intero esercito, diviso in squadroni, attendeva a pi\u00e9 fermo la immancabile carica.\nQuesta non si fece attendere e le schiere inca furono travolte. I capi, che erano in prima fila, subirono il terribile impatto e vennero quasi tutti uccisi, ma l'esercito dopo un attimo di smarrimento, rinserr\u00f2 coraggiosamente le file e riusc\u00ec a disimpegnarsi in buon ordine riguadagnando compatto la sicurezza delle alture fortificate.\nGli Spagnoli divennero raggianti quando si diffuse la notizia della morte di Quizu Yupanqui. I loro nemici erano ancora l\u00ec con tutta la loro potenza, ma, privi del loro prestigioso capo e demoralizzati, avrebbero potuto essere affrontati gi\u00e0 l'indomani con buone speranze di successo. La notte pass\u00f2 cos\u00ec, in fiduciosa attesa degli scontri che l'alba avrebbe portato.\nAl sorgere del sole, agli occhi dei cittadini di Lima si present\u00f2 per\u00f2 uno spettacolo inatteso. Degli Inca non vi era pi\u00f9 traccia. Tutto l'esercito composto da diverse decine di migliaia di uomini si era dileguato nella notte senza che nessuno se ne accorgesse.\nGli Inca, privi della tenacia di Quizu Yupanqui avevano abbandonato il progetto di conquistare la citt\u00e0 di Lima ed erano rientrati nelle loro montagne in attesa di nuove disposizioni.\nEsistono diverse versioni circa la morte di Quizu Yupanqui. Guaman Poma de Ayala ritiene che venne ucciso da un capitano spagnolo di nome D\u00e1valos de Ayala, nella localit\u00e0 di \"Ate\". Mart\u00edn de Mur\u00faa sostiene che venne ferito ad un ginocchio da un colpo di archibugio, nella battaglia di Lima e che mor\u00ec, in seguito alla ferita, in \"Chinchaykocha\" dove si era ritirato. Altri documenti ufficiali, quali ad esempio la \"Probanza de Pero Martin de Sicilia\", controfirmata da autorevoli testimoni presenti all'assedio, dichiarano espressamente che Quizu Yupanqui cadde nella mischia che caratterizz\u00f2 l'ultimo combattimento davanti alla citt\u00e0 assediata."}
{"id": "1850313", "revid": "767487", "url": "https://it.wikipedia.org/wiki?curid=1850313", "title": "Edicion limitada en espa\u00f1ol", "text": "Edicion limitada en espa\u00f1ol \u00e8 il terzo EP della cantante canadese Nelly Furtado, pubblicato il 3 giugno 2008 in Spagna. L'EP contiene quattro tracce, le prime tre in spagnolo e l'ultima inizia in inglese."}
{"id": "1850324", "revid": "339392", "url": "https://it.wikipedia.org/wiki?curid=1850324", "title": "Livingston Airlines", "text": ""}
{"id": "1850327", "revid": "473692", "url": "https://it.wikipedia.org/wiki?curid=1850327", "title": "Charlestown (Massachusetts)", "text": "Charlestown \u00e8 una zona storica di Boston. La storia della Rivoluzione americana e quella delle Tredici colonie sono inestricabilmente legate a Charlestown, ove ebbe luogo la \"Battaglia di Bunker Hill\" e dove molti importanti patrioti nordamericani come Paul Revere e Joseph Warren si trovarono.\nCharlestown fu originalmente un comune separato e la prima capitale del \"Massachusetts Bay Colony.\" Divent\u00f2 una citt\u00e0 nel 1847 e fu annesso da Boston il 5 gennaio 1874.\nNel penitenziario di Charlestown il 23 agosto 1927 vennero uccisi sulla sedia elettrica Nicola Sacco e Bartolomeo Vanzetti.\nA Charlestown \u00e8 ambientato il film del 2010 \"The Town\", diretto da Ben Affleck."}
{"id": "1850329", "revid": "229244", "url": "https://it.wikipedia.org/wiki?curid=1850329", "title": "Clinophobia", "text": ""}
{"id": "1850332", "revid": "125138752", "url": "https://it.wikipedia.org/wiki?curid=1850332", "title": "San Cassiano", "text": ""}
{"id": "1850337", "revid": "124945536", "url": "https://it.wikipedia.org/wiki?curid=1850337", "title": "7,65 \u00d7 17 mm Browning", "text": "La 7,65 \u00d7 17 mm Browning (conosciuta anche come .32 ACP) \u00e8 una cartuccia per pistola semiautomatica.\nCaratteristiche.\nAdotta un bossolo semi-rimmed e monta una palla da 308 millesimi di pollice da 71 o da 60 grani, con velocit\u00e0 iniziale di 270\u00a0m/s per la pi\u00f9 pesante e 295\u00a0m/s per l'altra. Per questa cartuccia sono stati progettati anche alcuni mitra, per esempio il CZ Skorpion. \u00c8 caratterizzata da un buon livello di penetrazione ma da un rinculo modesto che ne permette l'uso in armi a chiusura a massa (attuata cio\u00e8 solo dall'inerzia dell'otturatore e dalla spinta della sua molla) piccole, facilmente tascabili e semplici nella costruzione meccanica.\nStoria.\nInizia al principio del secolo la commercializzazione di questa cartuccia studiata in Belgio da John Browning nel 1897 per conto della FN Herstal e utilizzata per la prima volta per la pistola FN browning Mod. 1900. Conosciuta negli Stati Uniti come .32 ACP (Automatic Colt Pistol) per essere stata adottata nel 1903 dalla Colt per la sua pistola Pocket Model, ha avuto una grandissima diffusione in tutto il mondo sia presso le Forze di polizia sia nel mercato civile. Destinata a pistole semiautomatiche di piccole dimensioni \u00e8 stata talora considerato calibro sussidiario della 9\u00a0mm Parabellum nell'impiego militare, preferita da moltissimi Ufficiali di tutti gli Eserciti europei per l'armamento personale. La 7,65 Browning ha bossolo semiflangiato, diritto, in ottone o acciaio laccato, con palla in piombo di forma ogivale incamiciata in acciaio ramato o ottone e dotata di innesco piccolo da fucile tipo berdan o Boxer."}
{"id": "1850339", "revid": "124693280", "url": "https://it.wikipedia.org/wiki?curid=1850339", "title": "Vincenzo Mazzacane", "text": "Vita.\nNato da un'antica ed illustre famiglia cerretese nel 1878, studi\u00f2 giurisprudenza a Napoli. \nEntrato giovanissimo in magistratura, esercit\u00f2 la sua professione a Napoli dove continu\u00f2 a coltivare profondo interesse per la storia della sua terra natia come testimoniano numerose opere che lui scrisse. \nLa sua prima opera (1907) riguard\u00f2 la trascrizione e la pubblicazione degli antichi Statuti di Cerreto Sannita, redatti nel 1541. \nNel 1911, dopo nove anni di intenso lavoro di ricerca, diede alle stampe le \"Memorie storiche di Cerreto Sannita\", ristampate nel 1990 a cura del nipote Aldo Mazzacane. \nCollabor\u00f2 in diverse riviste e periodici locali scrivendo numerosi saggi sulla storia locale. \nAnd\u00f2 in pensione nel 1949 con il grado di primo presidente onorario della Corte d'Appello. \nMor\u00ec a Napoli nel 1956.\nLa ricca collezione di ceramiche cerretesi del Mazzacane \u00e8 stata concessa in comodato nel 2012\n al Comune di Cerreto Sannita al fine di essere esposta nel museo civico e della ceramica cerretese."}
{"id": "1850340", "revid": "1305772", "url": "https://it.wikipedia.org/wiki?curid=1850340", "title": "Sign o' the Times (album)", "text": "Sign o' the Times (stilizzato come Sign \u201c\u262e\u201d the Times), \u00e8 il nono album in studio del cantante statunitense Prince, pubblicato il 31 marzo 1987 dalla Paisley Park Records e dalla Warner Bros.\nL'album ha avuto anche un film concerto accompagnato con lo stesso nome.\nIl 25 settembre del 2020 viene pubblicata l'edizione \"Super Deluxe\" dell'album (composta da 8 CD e un DVD).\nDescrizione.\nPrince suona la maggior parte degli strumenti nelle canzoni, fra cui la chitarra, il basso, la drum machine Linn LM-1 (quest'ultima \u00e8 presente in quasi tutti i \"beat\" delle canzoni presenti sull'album) proponendo brani di vario genere: dal rock al pop, dal soul al funk, il tutto condito da una produzione pulita e da arrangiamenti minimali e \"sexy\".\nQuattro singoli vennero tratti dall'album, \"Sign o' the Times\", \"If I Was Your Girlfriend\", \"U Got the Look\", \"I Could Never Take the Place of Your Man\".\nPrima della dissoluzione dei The Revolution, Prince stava lavorando a due progetti separati: l'album dei Revolution \"Dream Factory\" e un suo disco solista da intitolarsi \"Camille\". A differenza dei tre precedenti album della band, \"Dream Factory\" includeva contributi da parte dei membri del gruppo e canzoni cantate da Wendy &amp; Lisa. Il progetto \"Camille\" vide Prince creare un nuovo alter ego femminile cantando principalmente con un tono di voce velocizzato. Con la fine dei Revolution, Prince consolid\u00f2 materiale da entrambi i progetti in cantiere, insieme a nuove composizioni, in un album triplo intitolato \"Crystal Ball\". La Warner Bros. costrinse Prince a trasformare il triplo LP in un doppio, che quindi divenne \"Sign o' the Times\".\nAccoglienza.\n\"Sign o' the Times\" viene considerato in assoluto uno dei migliori dischi di Prince e risulta spesso nella lista dei migliori dischi di sempre: per la rivista \"Rolling Stone\" si pone al 93\u00ba posto nella sua lista dei pi\u00f9 grandi album; mentre la rivista \"Time Magazine\" l'ha eletto come il miglior album degli anni '80.\nTracce.\nTutte le tracce sono composte e arrangiate da Prince, eccetto dove indicato\nAccoglienza.\nSebbene le vendite complessive non furono esaltanti, non raggiungendo i livelli di \"Parade\", alla sua uscita \"Sign o' the Times\" venne universalmente acclamato come un capolavoro. Bart Bull, recensore della rivista \"Spin\", nel 1987 scrisse che l'apparente disorganizzazione della musica di Prince era \"puro genio\" e non indulgenza e che, anche se non c'era nessun brano sull'album paragonabile a \"Girls &amp; Boys\", \"gli scarti di nessun altro potevano essere buoni come quelli di Prince\". Robert Christgau del \"The Village Voice\" disse che seppure l'album non potesse essere considerato un successo vero e proprio, era comunque la dimostrazione \"che il musicista pi\u00f9 dotato della sua generazione dava prova, dall'inizio alla fine, di essere il pi\u00f9 grande figlio di puttana su doppio disco mai esistito\". Egli lod\u00f2 in particolare l'abilit\u00e0 di Prince come musicista in grado di suonare ogni strumento sull'album. \"Sign o' the Times\" fu miglior album del 1987 nel sondaggio \"Pazz &amp; Jop\" del \"Village Voice\" riservato ai critici musicali. Secondo Christgau, creatore del sondaggio, l'album ottenne facilmente la vittoria e stabil\u00ec Prince come \"il pi\u00f9 grande musicista rock della sua era\". La title track \"Sign o' the Times\" ricevette una nomination come miglior singolo del 1987, mentre \"I Could Never Take the Place of Your Man\" e \"U Got the Look\" furono anch'esse votate tra le migliori 10.\nIn una recensione retrospettiva, Keith Harris di \"Blender\" defin\u00ec il disco un \"capolavoro\". Michaelangelo Matos di \"Spin\" lo cit\u00f2 come \"l'ultimo album R&amp;B classico prima dell'avvento della supremazia della musica hip-hop sulla black music e l'ultimo blockbuster su quattro lati dell'epoca del vinile\". Nella \"The Rolling Stone Album Guide\" (2004), Matos defin\u00ec \"Sign o' the Times\" \"il miglior album di Prince, il miglior esempio della sua arte, e probabilmente l'album migliore degli anni ottanta\".\nRiconoscimenti.\nNel 1989, la rivista \"Time Out\" lo mise in vetta alla classifica dei migliori album di sempre. Nel dicembre 1989, Robert Smith dei The Cure cit\u00f2 \"Sign o' the Times\" tra le cose migliori degli anni ottanta secondo lui. Il disco si classific\u00f2 alla posizione numero 16 nella lista dei migliori 100 album di sempre redatta da \"New Musical Express\", terzo in una lista simile di \"Hot Press\", e numero 35 in quella di VH1. Il \"The Times\" indic\u00f2 \"Sign o' the Times\" come ventinovesimo miglior album di tutti i tempi. Nel 2003, l'album si classific\u00f2 alla posizione numero 93 nella lista The 500 Greatest Albums of All Time stilata dalla rivista \"Rolling Stone\". Nel 2006, \"Q\" piazz\u00f2 il disco alla posizione numero 12 nella sua lista \"40 Best Albums of the '80s\". Nel 2012, \"Slant Magazine\" posizion\u00f2 l'album al numero 11 nella lista dei \"migliori album degli anni ottanta\"."}
{"id": "1850350", "revid": "287204", "url": "https://it.wikipedia.org/wiki?curid=1850350", "title": "Hotel de Ville (Parigi)", "text": ""}
{"id": "1850352", "revid": "287204", "url": "https://it.wikipedia.org/wiki?curid=1850352", "title": "Acido arachico", "text": "L'acido arachico (o arachidico) \u00e8 un acido grasso saturo, con una catena lineare di 20 atomi di carbonio, presente in molti grassi vegetali e animali. Deve il suo nome all'essere stato isolato nell'arachide, \"Arachis hypogaea\". Si pu\u00f2 formare per idrogenazione dell'acido arachidonico.\nL'acido arachidico si trova esterificato con il glicerolo in vari oli commestibili, normalmente a basse concentrazioni; ad esempio: olio di arachidi (~1,4%), burro di cacao (~1%), olio di soia (~0,5%), olio di girasole (~0,5%) e olio di colza, cos\u00ec come nell'olio di semi di cotone e di lino . Si trova negli oli di semi alcune specie vegetali anche a concentrazioni molto pi\u00f9 alte, per esempio: \"Ongokea gore\" (~45%) o in semi di diverse specie di \"Nephelium\" (~35%),e \"Sapindus\" (~30%) ma anche nel cocco ( \"Cocos nucifera\" , insolubile in acqua ) e nel mango e melograno a circa il 3%, nell' anguria ( \"Citrullus lanatus\" ) a circa il 4%, e nel \"lime\" ( \"Citrus aurantiifolia\" ) a circa 6%. Si trova anche nel grasso del latte, nel grasso animale e nel latte materno . \nA temperatura ambiente \u00e8 solido, bianco, insolubile in acqua ma solubile in benzene, cloroformio, etere dietilico ed etere di petrolio."}
{"id": "1850353", "revid": "767487", "url": "https://it.wikipedia.org/wiki?curid=1850353", "title": "Allan Alem\u00e1n", "text": ""}
{"id": "1850355", "revid": "202144", "url": "https://it.wikipedia.org/wiki?curid=1850355", "title": "Santa Maria di Sitria", "text": ""}
{"id": "1850356", "revid": "13102", "url": "https://it.wikipedia.org/wiki?curid=1850356", "title": "Abbazia di Sant'Emiliano in Congiuntoli", "text": "L'abbazia di Sant'Emiliano in Congiuntoli \u00e8 un monastero benedettino fondato nel secolo X sui confini del Ducato di Spoleto, nel comune di Scheggia e Pascelupo.\nStoria.\nEdificato in territorio della diocesi di Gubbio, al confine con la diocesi di Nocera Umbra, su una lingua di roccia alla confluenza del fiume Sentino con il torrente Rio Freddo, l'abbazia fu dedicata a uno dei martiri della Numidia, Emiliano, soldato cinquantenne dell'esercito imperiale romano, ucciso all'epoca di Valeriano (253-260). Le sue reliquie furono portate a Gubbio nei secoli VI-VII da vescovi africani, fuggiti in Italia durante le persecuzioni vandaliche. Ai pi\u00f9 famosi martiri del gruppo, Mariano e Giacomo, \u00e8 dedicata, invece, la cattedrale eugubina.\nPier Damiani (1007-1072), priore del vicino eremo di Fonte Avellana, afferma che Domenico Loricato (morto nel 1060) gli chiedeva di ritirarsi frequentemente, per vivere da eremita, in un piccolo eremo non lontano dal monastero di Congiuntoli. Si ipotizza che l'eremo in cui si ritirava Loricato fosse quello di San Girolamo di Pascelupo, alle falde di Monte Cucco.\nDei suoi abati conosciamo Pietro, che, nel luglio 1110, vendette poca terra in Varano a Pietro, abate di San Vittore alle Chiuse.\nUn altro abate, Uguccione, il 19 maggio 1301, fu delegato a dirimere una vertenza tra San Vittore e la chiesa di Santa Maria di Colle. Il 5 novembre 1307 lo stesso abate Uguccione, assieme a Grazia, abate di San Vittore, fu nominato arbitro dai Comuni di Sassoferrato ed Arcevia per dirimere la loro vertenza sui confini.\nNel 1414 nel monastero di Congiuntoli erano rimasti 3 monaci; poco dopo, essendo restato privo di religiosi, fu dato in commenda: uno dei pi\u00f9 famosi abati commendatari \u00e8 stato il cardinale Bessarione detto il Niceno nella met\u00e0 del XV secolo. Nonostante ci\u00f2 pagava varie tasse.\nNel 1359 Emiliano pag\u00f2 60 fiorini; la stessa cifra pag\u00f2 negli anni 1408, 1409, 1412, 1445 e 1448.\nNel '700 l'abbazia pass\u00f2 alla diocesi di Nocera e la chiesa era officiata dal parroco di Montelago di Sassoferrato che, nel 1930, cedette i suoi diritti al parroco di Perticano.\nNel 1781 era commendatario il cardinale Antonio Maria Doria Pamphilj (morto nel 1821), della nobile famiglia eugubino-romana, e i suoi beni rendevano 600 scudi.\nDescrizione.\nNotevole \u00e8 la chiesa romanico-gotica a due navate; fino al 1906, adornavano le pareti dipinti di scuola riminese del sec. XIV, tra cui una Madonna con il bambino in braccio, un santo vescovo, santa Caterina di Alessandria e santa Lucia.\nFino agli inizi del '900 i vescovi raffigurati erano due, ma, con il distacco degli affreschi del 1906, uno \u00e8 rimasto in luogo, mentre l'altro \u00e8 stato portato nel museo romano di piazza Venezia.\nSi ipotizza che i due vescovi raffigurati siano i martiri africani della Numidia Secondino e Agapio. L'affresco, rimosso, \u00e8 conservato nella pinacoteca di Fabriano."}
{"id": "1850358", "revid": "767487", "url": "https://it.wikipedia.org/wiki?curid=1850358", "title": "Windell Gabriel", "text": ""}
{"id": "1850361", "revid": "117922257", "url": "https://it.wikipedia.org/wiki?curid=1850361", "title": "Ferruccio Benini", "text": "Biografia.\nNato a Genova, figlio dell'attore Gaetano Benini e di Elena Tamberlicchi, ma coneglianese di adozione, morto a Roma nel 1916, dopo avere recitato la farsa \"Marid\u00e9mo la suocera\", Ferruccio Benini si esib\u00ec per quarant'anni sulle scene dei pi\u00f9 famosi teatri d'Italia insieme alla sua \"Compagnia Veneta\" e fu anche interprete cinematografico in una sola occasione, nel 1915, nel film \"Per la patria!\", diretto da Ugo Falena. Antonio Gramsci, giornalista per l'Avanti! torinese, nella rubrica \"Sotto la Mole\" gli dedica queste ultime righe d'apprezzamento:\nA Ferruccio Benini sono dedicate una lapide al Teatro Accademia e una via cittadina a Conegliano (Treviso). Nel museo del Castello di Conegliano sono esposti alcuni oggetti appartenuti all'attore.\n\u00c8 sepolto nel cimitero di Conegliano."}
{"id": "1850362", "revid": "1832106", "url": "https://it.wikipedia.org/wiki?curid=1850362", "title": "Lotta Studentesca", "text": ""}
{"id": "1850364", "revid": "183483", "url": "https://it.wikipedia.org/wiki?curid=1850364", "title": "Kappa Scorpii", "text": ""}
{"id": "1850370", "revid": "767487", "url": "https://it.wikipedia.org/wiki?curid=1850370", "title": "Mariano di ser Austerio", "text": "Si conoscono di lui alcune opere: la \"Madonna col Bambino e angeli\", in collezione privata, l'affresco staccato della \"Crocifissione\" e la \"Sant'Anna con la Madonna della Misericordia\", entrambe nella Galleria Nazionale dell'Umbria a Perugia, e il \"Seppellimento di Cristo\" al Mus\u00e9e des Beaux-Arts di Caen."}
{"id": "1850371", "revid": "1318658", "url": "https://it.wikipedia.org/wiki?curid=1850371", "title": "Castelli del deserto", "text": "Con il nome Castelli del Deserto sono conosciuti tre castelli della Giordania, due dei quali costruiti nell'VIII secolo dagli Omayyadi nei pressi dell'attuale confine con l'Iraq. I tre castelli sono, in ordine di vicinanza rispetto ad Amman: il Castello di Haraneh, il Castello di Amra e il Castello del Walid. I tre castelli erano pi\u00f9 palazzi che fortezze vere e proprie, poich\u00e9 gli Omayyadi erano stati in origine mercanti beduini e volevano apparire come \"principi del deserto\" agli occhi dei beduini, loro preziosi alleati. Tuttavia gli Omayyadi costruirono solo due di questi tre castelli, come detto, poich\u00e9 il terzo fu costruito verso il I secolo a.C., quando i Romani conquistarono la Giordania guidati da Pompeo; il castello fu successivamente abbandonato e intorno all'VIII secolo ricostruito dagli Omayyadi. Tuttavia, spesso con il termine \"Castelli del deserto\" si fa riferimento ad un sito pi\u00f9 ampio, che comprende:\nI Castelli del Deserto.\nCastello di Haraneh.\nIl Castello di Kharana (in Arabo \u0642\u0635\u0631 \ufe8d\ufedf\ufea8\ufeae\u0627\u0646\u0629) fu costruito dagli Omayyadi prima del Castello di Amra\"', che simboleggia i tre, nell'VIII secolo. Dopo che \u02bfUthm\u0101n ibn \u02bfAff\u0101n ebbe spostato la capitale del nascente Stato islamico da Medina a Damasco, gli Omayyadi sentirono la necessit\u00e0 di costruire palazzi al di fuori della citt\u00e0 siriaca, per dimostrare ai capi beduini di essere beduini anch'essi, pur rimanendo i sovrani incontrastati del nascente Impero.\nGli Omayyadi costruirono oltre trenta castelli soprattutto in Giordania, terra molto vicina alla sede del loro potere: il Castello di Haraneh fu uno dei primi ad essere eretti.\nNon sappiamo quale architetto costru\u00ec il palazzo poich\u00e9 questi non lasci\u00f2 alcuna scritta per essere ricordato. Certo il suo fu un lavoro non facile, poich\u00e9 dovette costruire il castello con le pietre del deserto, quelle che trovava, facendo lavorare i suoi operai sotto un sole cocente. Il progetto era tuttavia molto semplice: il castello si sarebbe retto su quattro pilastri per facciata e, poich\u00e9 solo le stanze al secondo piano erano riservate ai sovrani, egli pens\u00f2 di non curare troppo i dettagli nel primo, costruito unicamente per la servit\u00f9.\nCome detto, l'architetto lasci\u00f2 un'iscrizione nella stanza del trono, dove i sovrani concedevano udienze, nella quale non diceva il suo nome, ma soltanto che il castello era stato costruito nel corrispondente 710 per ordine del principe al-Walid figlio di Abd al-Malik.\nPer come si presenta, il palazzo sembra una sorta di fortino eretto nella \"badia\" con delle feritoie sulle prime tre facciate. In realt\u00e0 quelle che potrebbero essere scambiate per feritoie sono solo finestre piccole, pensate per non far passare la sabbia, il sole cocente e il vento; infatti esse sono leggermente incurvate all'interno affinch\u00e9 il vento, che trasporta la sabbia, non possa andare dritto e, urtando le pareti, possa invece far cadere la sabbia.\nCome la maggior parte delle costruzioni arabe, anche questa ha un cortile interno, non visibile dall'esterno, una facciata interna, un porticato, un balcone al secondo piano e le colonne di legno. Stranamente l'architetto non pens\u00f2 di mettere una fontana nel cortile, come invece \u00e8 stato quasi sempre fatto per tutte le ricche costruzione degli Omayyadi. Una novit\u00e0 sono invece i pilastri separati, presi probabilmente dalle antiche costruzioni bizantine.\nGli Omayyadi venivano nel Castello di Kharana soprattutto per cacciare volpi e conigli e per ricevere i capi beduini, che, come \u00e8 stato pi\u00f9 volte detto, erano per loro alleati essenziali. Probabilmente questi non si fermavano nel castello per passare la notte, bens\u00ec montavano le loro tende in lana di capra vicino al pozzo esterno, unico presente nell'arco di circa sessanta chilometri, e l\u00ec dormivano.\nIl castello fu usato solo per quaranta anni, poich\u00e9 nel 750, dopo la caduta degli Omayyadi di Damasco, divenne un alloggio per le carovane, ma poi il pozzo si prosciug\u00f2 ed anche i beduini lo abbandonarono. I fuochi dei beduini, che accendevano la sera per ripararsi dal freddo, qui come negli altri due castelli, hanno danneggiato molto la pietra del castello, restaurata solo molto tempo dopo dalla sua riscoperta nel Novecento.\nCastello di Amra.\nIl Castello di Amra \u00e8 il pi\u00f9 famoso dei tre, pur essendo il pi\u00f9 piccolo. Nel 1985 \u00e8 stato inserito tra Patrimoni dell'Umanit\u00e0 dell'UNESCO, diventando assieme a Petra il primo monumento della Giordania ad entrare nella prestigiosa lista.\nDel castello non rimane molto, poich\u00e9 nella zona, vicinissima all'Iraq, si creano continuamente piccole trombe d'aria, le quali hanno seppellito gran parte del monumento. Gli scavi hanno permesso di riportare alla luce il pozzo, profondo oltre quaranta metri, e alcune stanze contenenti gli affreschi pi\u00f9 vari e provocatori per la cultura islamica, che vieta di raffigurare esseri umani o animali.\nNel bagno sono presenti donne nude intente a lavarsi sotto la protezione di un angelo, che scaccia un guardone. \u00c8 il bagno la stanza pi\u00f9 particolare di questo castello, in quanto dai ritrovamenti si \u00e8 supposto che i servi buttassero acqua sul pavimento, accendessero un fuoco per riscaldarla e generare cos\u00ec vapore. Alcuni fori sul soffitto avrebbero permesso di far uscire il vapore.\nNella stanza principale del palazzo si trova l'affresco pi\u00f9 importante a detta degli studiosi: suonatori di flauto si alternano a danzatrici vestite di abiti sontuosi. A detta di questi stessi studiosi il soggetto principale dell'affresco sarebbe stato l'amante o forse la moglie del principe che ordin\u00f2 la costruzione del palazzo; ella \u00e8 raffigurata a petto nudo e con lineamenti mascolini.\nPoco sappiamo della storia del castello: fu costruito nell'VIII secolo dagli Omayyadi, come il Castello di Haraneh, e molto probabilmente fu abbandonato dai sovrani nel 750, poi usato come riparo per i beduini, che con i loro fuochi hanno danneggiato i mosaici, ed infine riscoperto nel corso del Novecento.\nCastello del Walid.\nA differenza degli altri due palazzi il Castello del Walid era stato costruito proprio per essere una fortezza. Giunti i Romani in Giordania nel 63 a.C., questi sentirono la necessit\u00e0 di proteggere le poche oasi della regione con delle fortezze.\nIl Castello del Walid fu costruito nel I secolo a.C., probabilmente dopo la morte di Pompeo, il generale che aveva sottomesso questa terra, utilizzando soprattutto basalto, una roccia molto dura e difficile da lavorare. \u00c8 in basalto persino la porta con i suoi cardini.\nPartendo dal castello, i Romani costruirono una lunga strada che portava sino in Siria, erigendo fortezze qua e l\u00e0 per proteggere il traffico commerciale, sempre vivo dai tempi dei Nabatei, e per custodire i reparti dell'esercito. Nel Castello del Walid erano presenti diverse camerate per i soldati e c'era un pozzo profondo e fornito di molta acqua (ancora oggi se ne trova un po'), collocato vicino a dove oggi sorge una moschea senza minareto.\nLa fortezza aveva ampi magazzini e stalle con mangiatoie per i cavalli e per i cammelli; queste mangiatoie sono state ricavate dal basalto, mentre i muri delle stalle sono stati costruiti con pietre non squadrate, attaccate da una sorta di cemento.\nNell'VIII secolo i sovrani Omayyadi ne fecero una loro roccaforte, prima, ed un palazzo, poi. L'edificio fu abbandonato, come gli altri due, nel 750, ma, a differenza di questi, la resistenza del basalto spinse i Crociati a farne una loro roccaforte, poi espugnata dai soldati di Saladino.\nNe \"I sette pilastri della saggezza\" Lawrence d'Arabia, che era stato mandato in Giordania durante la rivolta degli Arabi (1917) contro gli Ottomani, racconta di aver passato molto tempo nel Castello del Walid e ne descrive la struttura. Lawrence si rallegr\u00f2 soprattutto della resistenza dell'antica porta di basalto, lodandola nel suo libro. Un suo ritratto \u00e8 conservato nella stanza del castello nella quale si dice abbia dormito."}
{"id": "1850374", "revid": "767487", "url": "https://it.wikipedia.org/wiki?curid=1850374", "title": "Aloma dei mari del sud", "text": "Aloma dei mari del sud (\"Aloma of the South Seas\") \u00e8 un film del 1941 diretto da Alfred Santell. Ottenne due candidature all'Oscar: una per gli effetti speciali e una per la migliore fotografia a colori.\nIl film fu il remake de \"La danzatrice dei tropici\", il primo adattamento cinematografico della commedia \"Aloma of the South Seas\" scritta da LeRoy Clemens e John B. Hymer che aveva debuttato a Broadway il 20 aprile 1925. In entrambi i film, appare in un piccolo ruolo Noble Johnson.\nNe fu fatta una parodia nel corto di animazione \"Alona on the Sarong Seas\" (1942).\nTrama.\nDurante una danza cerimoniale in un'isola del mari del sud, il re dell'isola sceglie tra le bambine quella destinata a diventare la sposa di Tanoa, suo figlio ed erede. Il piccolo Tanoa, da lontano, assiste non visto alla cerimonia insieme a Revo, un altro ragazzo che, geloso dell'amico, giunge a minacciarlo con un coltello. Ma Tanoa non si spaventa e disarma l'avversario solamente non mostrando paura di lui.\nLa bambina scelta \u00e8 Aloma, dal caratterino certo non facile. In corteo insieme al promesso sposo, i due si fanno le boccacce e finisce che ruzzolano gi\u00f9 dalle portantine litigando e picchiandosi a vicenda. Tanoa \u00e8 destinato a partire con Corky, un ufficiale di marina, che dovr\u00e0 seguirlo e guidarlo negli Stati Uniti, dove il ragazzo andr\u00e0 a studiare. All'addio, interviene tutta l'isola e Tanoa saluta il vecchio padre.\nPassano gli anni. Aloma \u00e8 diventata una bellissima ragazza capricciosa e volitiva. Revo, l'antico rivale di Tanoa, la corteggia e lei crede di essere innamorata di lui. Ma Revo \u00e8 gi\u00e0 legato a un'altra donna, Kari, che \u00e8 la sua amante. Kari comprende che Rivo la vuole lasciare e cerca di trattenerlo a s\u00e9. Intanto, Tanoa \u00e8 ritornato insieme a Corky. L'isola festeggia il nuovo re che dovr\u00e0 incontrare la sua promessa sposa. Ma Aloma, insofferente, scivola via dalla portantina che la porta all'appuntamento e va allegramente a nuotare nella laguna. Qui, trova, inaspettatamente, proprio Tanoa che, pure lui, ha disertato l'incontro e si trova l\u00ec a pescare. I due giovani sono attratti uno dall'altra e si innamorano. Ma Revo non ci sta. Un giorno trova Aloma da sola e la minaccia di uccidere Tanoa: in quell'isola felice, non esistono armi da fuoco, ma Revo ne possiede una, un fucile. Con quello, per dimostrare che non sta scherzando, colpisce un pastore lontano, che pascola le sue bestie. Aloma, terrorizzata, fugge. Ma, quando incontra Tanoa, lo esorta a tornare negli Stati Uniti, dicendogli che lei ama Revo.\nKari, per\u00f2, si presenta da Tanoa e gli confida il piano del suo amante: promette al re che, se li lascer\u00e0 andar via, non torneranno pi\u00f9. Revo, sempre pi\u00f9 deciso a battere il suo rivale, lo sfida - arma puntata - davanti a tutti gli isolani. Tanoa, come aveva fatto da bambino, lo batte a mani nude e lo caccia dall'isola.\nI preparativi per il matrimonio sono pronti. Ma Revo, sulla barca che lo porta via insieme a Kari e ad alcuni dei suoi, fa invertire la rotta per ritornare a terra. Kari lo supplica di andare via con lei che lo ama. Quando scopre che la donna aveva fatto un patto con Tanoa, l'uomo le immerge un pugnale nella schiena e la butta in mare.\nAvvisato da uno degli isolani che gli uomini di Revo stanno tornando, Corky corre per prendere le armi che tiene chiuse in un armadietto. Ma la serratura \u00e8 saltata e lo stipo \u00e8 vuoto. Presa la sua pistola, l'ufficiale - chiedendo ai presenti di non allarmare gli altri - si reca alla cerimonia di nozze. Quando il grande sacerdote unisce il matrimonio i due sposi, Revo - dalla roccia dove si \u00e8 nascosto - spara, uccidendolo. Lo sparo getta nel caos la gente che fugge in ogni dove. Gli uomini di Revo, davanti all'assassinio del sacerdote, lo abbandonano. Il vulcano, che domina l'isola, inizia a fiammeggiare, eruttando lava. Tanoa, Corky e Aloma, insieme a due donne della sua casa, trovano rifugio su un'alta roccia dopo essere riusciti a scampare all'eruzione. Revo, ancora con una mitragliatrice, una delle armi rubate, tenta di scovare il suo avversario. Ma la roccia su cui \u00e8 piazzato, cede e l'uomo precipita nel vuoto.\nLa furia del vulcano si placa. I sopravvissuti possono tornare alla loro vita pacifica governati dal loro re e dalla sua regina.\nProduzione.\nIl film fu prodotto dalla Paramount Pictures. Venne girati ai Paramount Studios al 5555 di Melrose Avenue a Hollywood.\nNumeri musicali.\nLe coreografie dei numeri musicali sono firmate da LeRoy Prinz.\nLa canzone \"White Blossoms of Tah-ni\" \u00e8 di Frank Loesser e Frederick Hollander; le musiche sono eseguite da Augie Goupil e His Royal Tahitians.\nDistribuzione.\nDistribuito dalla Paramount Pictures, il film fu presentato in prima a New York il 27 agosto 1941."}
{"id": "1850379", "revid": "228587", "url": "https://it.wikipedia.org/wiki?curid=1850379", "title": "Storia geologica dell'India", "text": "L'India \u00e8 caratterizzata da una grande diversit\u00e0 geologica: regioni diverse sono caratterizzate da rocce di tutti i tipi, appartenenti a differenti periodi geologici. Alcune di queste rocce sono fortemente deformate e trasformate, mentre altre sono sedimenti deposti di recente e quindi non ancora soggetti a diagenesi. In tutto il subcontinente \u00e8 stata trovata una grande variet\u00e0 e quantit\u00e0 di depositi minerari. Anche i record fossili sono impressionanti, ed includono stromatoliti, invertebrati, vertebrati e vegetali.\nSuddivisione geografica.\nDa un punto di vista geografico, l'India pu\u00f2 essere suddivisa tra Deccan Traps, Gondwana e Vindhyan.\nL'area dei Trappi del Deccan ricopre gran parte del Maharashtra, parte di Gujarat, Karnataka, Madhya Pradesh e solo marginalmente l'Andhra Pradesh. Si pensa che si sia formata come risultato di una grande attivit\u00e0 vulcanica subaerea, associata ad un movimento delle placche durante il Mesozoico. Questo \u00e8 il motivo per cui in questa regione si ritrovano rocce principalmente ignee. Durante il suo spostamento verso nord dopo la separazione dal resto di Gondwana, la Placca Indiana si \u00e8 trovata al di sopra di un hotspot, quello di R\u00e9union, che ha causato nel tempo un'estesa fusione al di sotto del cratone indiano. Conseguenza di ci\u00f2 \u00e8 stata l'emissione di imponenti masse di lave basaltiche (flood basalts), che hanno dato origine appunto all'area dei Trappi del Deccan. Si pensa poi che lo stesso hotspot di R\u00e9union abbia causato la separazione del Madagascar dall'India.\nGondwana e la catena del Vindhyan includono tra le loro pieghe parte di Madhya Pradesh, Chhattisgarh, Orissa, Bihar, West Bengal, Andhra Pradesh, Maharashtra, Jammu e Kashmir, Punjab, Himachal Pradesh, Rajasthan e Uttaranchal.\nTettonica delle placche.\nLa superficie indiana faceva un tempo parte del supercontinente Pangea. A quei tempi era unito al Madagascar ed all'Africa Meridionale lungo la costa sudoccidentale, all'Australia lungo quella orientale. Circa 160 milioni di fa, durante il Giurassico, a causa dell'apertura degli oceani Tetide ed Atlantico, Pangea si divise in due supercontinenti chiamati Gondwana (a sud) e Laurasia (a nord). Il cratone indiano rimase unito a Gondwana fino a che il supercontinente inizi\u00f2 a dividersi agli inizi del Cretaceo, circa 125 Ma fa. In seguito, con la chiusura dell'Oceano Tetide e la subduzione della crosta oceanica, inizi\u00f2 un rapido spostamento verso nord, in direzione della Placca Eurasiatica.\nGeneralmente si ritiene che la placca Indiana si sia separata dal Madagascar e dall'Africa circa 90 milioni di anni fa, ma alcune evidenze geologiche e biogeografiche sembrano suggerire che fossero ancora in contatto faunistico fino al momento dello scontro con la placca Eurasiatica, circa 50 milioni di anni fa.\nLa conseguente orogenesi (detta Alpino-Himalayana) ha dato origine, oltre che alla catena dell'Himalaya, anche alle catene montuose delle Alpi e del Caucaso. Attualmente, la spinta esercitata dalla placca indiana contro quella asiatica, crea profonde deformazioni ai margini occidentale e orientale della catena montuosa."}
{"id": "1850384", "revid": "287204", "url": "https://it.wikipedia.org/wiki?curid=1850384", "title": "Cians", "text": "Il Cians (in occitano Chans, in italiano Cianino) \u00e8 un affluente di sinistra del Varo. La sua lunghezza \u00e8 di km 25.\nI toponimi Cians e Cagne indicano un'isoglossa occitana che attraversa il dipartimento delle Alpi Marittime. Alcuni vorrebbero reinstituire la ortografia occitana corretta che \u00e8 Chans."}
{"id": "1850386", "revid": "372624", "url": "https://it.wikipedia.org/wiki?curid=1850386", "title": "Eloquenza epidittica", "text": ""}
{"id": "1850389", "revid": "1762097", "url": "https://it.wikipedia.org/wiki?curid=1850389", "title": "Stazione di San Pietro a Vico", "text": "La stazione di San Pietro a Vico \u00e8 situata nel quartiere omonimo di Lucca, a breve distanza dalla Strada statale 12 dell'Abetone e del Brennero.\nStoria.\nL'impianto \u00e8 uno dei pi\u00f9 antichi della ferrovia Lucca-Aulla, risalendo alla costruzione del primo tronco inaugurato il 11 febbraio 1892.\nDal 1883 al 1932 la medesima localit\u00e0 era servita anche dalla tranvia Lucca-Ponte a Moriano, che percorreva l'arteria stradale allora denominata strada nazionale 39.\nDalla cessazione dei traffici merci provenienti dall'industria retrostante, nel 2002, la stazione \u00e8 impresenziata.\nStrutture e impianti.\nLa stazione dispone di un fabbricato viaggiatori, di un fabbricato per i servizi igienici e di un altro corpo situato in direzione Aulla.\n\u00c8 dotata di due binari per servizio viaggiatori serviti da 1 banchina ciascuno, uno di transito ed uno per gli incroci. Essi posseggono il segnalamento ferroviario, di 1\u00aa categoria, che \u00e8 posto in entrambi i sensi di marcia.\nVi era anche uno scalo merci, ora in disuso, avente:\nIn direzione Lucca vi \u00e8 un passaggio a livello protetto da barriere.\nMovimento.\nLa stazione \u00e8 servita dalle relazioni regionali Trenitalia svolte nell'ambito del contratto di servizio stipulato con la Regione Toscana denominato anche \"Memorario\".\nServizi.\nL'impianto \u00e8 dotato di biglietteria automatica e sala d'aspetto."}
{"id": "1850394", "revid": "110157", "url": "https://it.wikipedia.org/wiki?curid=1850394", "title": "Skjern (fiume)", "text": "Il fiume Skjern (danese: Skjern \u00c5) \u00e8 il pi\u00f9 grande fiume della Danimarca in termini di portata d'acqua. Il suo bacino idrografico ricopre circa un decimo della superficie del paese prima di gettarsi nel Ringk\u00f8bing Fjord, una baia del Mare del Nord presso la citt\u00e0 di Skjern. Il fiume scarica circa 206\u00a0m\u00b3/s di acqua in mare. Ha una lunghezza di 94\u00a0km."}
{"id": "1850400", "revid": "47843", "url": "https://it.wikipedia.org/wiki?curid=1850400", "title": "Distribuzione di Bose-Einstein", "text": ""}
{"id": "1850401", "revid": "287204", "url": "https://it.wikipedia.org/wiki?curid=1850401", "title": "Allan Aleman", "text": ""}
{"id": "1850403", "revid": "38120", "url": "https://it.wikipedia.org/wiki?curid=1850403", "title": "Edicion Limitada en Espa\u00f1ol", "text": ""}
{"id": "1850408", "revid": "6923", "url": "https://it.wikipedia.org/wiki?curid=1850408", "title": "Contenzioso tra Liechtenstein e Guatemala", "text": "Il caso Nottebohm (Liechtenstein v. Guatemala) \u00e8 stato un contenzioso sottoposto alla Corte internazionale di giustizia aperto nel 1951 ed arrivato a sentenza nel 1955. Il Liechtenstein chiedeva che il Guatemala fosse costretto a riconoscere Friedrich Nottebohm suo cittadino.\nStoria.\nNottebohm nasce cittadino tedesco il 16 settembre 1881 ad Amburgo. Vive in Guatemala dal 1905 al 1943 ma non ne assume mai la cittadinanza. Il 9 ottobre 1939, Nottebohm diventa cittadino del Liechtenstein. Quindi ritorna in Guatemala con il passaporto del Liechtenstein e informa il governo locale del suo cambio di cittadinanza. Quando cerca di entrare nel Paese nel 1943, tuttavia, gli viene rifiutato l'accesso in quanto nemico, poich\u00e9 considerato ancora tedesco (nel frattempo il Guatemala si era schierato al fianco degli Stati Uniti d'America nella Seconda guerra mondiale).\nEstradato negli USA, \u00e8 imprigionato fino alla fine della guerra, mentre i suoi beni sono confiscati. Successivamente il Liechtenstein decide di agire a favore del proprio cittadino con l'istituto della protezione diplomatica, la controversia tra Liechtenstein e Guatemala viene rimessa dinanzi alla Corte Internazionale di Giustizia."}
{"id": "1850428", "revid": "219110", "url": "https://it.wikipedia.org/wiki?curid=1850428", "title": "Giordano da Pisa", "text": "Biografia.\nTalvolta \u00e8 conosciuto con il nome di \"Giordano da Rivalta\" o \"Rivalto\", o dal nome della famiglia o molto pi\u00f9 probabilmente dal paese di Rivalto, piccola frazione del comune di Chianni, in provincia di Pisa, nelle Colline Pisane, in Valdera.\nEntr\u00f2 a vent'anni nell'Ordine dei Frati Predicatori, fra i domenicani, e studi\u00f2 teologia dapprima a Pisa, poi a Bologna, e infine a Parigi.\nRitornato in Italia, insegn\u00f2 teologia nello Studio domenicano di Pisa, a partire dal 1287; nel 1289 fu maestro a Perugia, nel 1295 a Viterbo, per poi recarsi nel 1301 al capitolo generale dell'Ordine a Colonia.\nDal 1303 fino almeno al 1306 continu\u00f2 a insegnare, questa volta a Firenze, dove predic\u00f2 nella Chiesa di Santa Maria Novella. Famoso \u00e8 infatti il Quaresimale Fiorentino, un ciclo di prediche che egli pronunci\u00f2 nel duomo fiorentino fra il 1303 e il 1305. Nominato poi predicatore generale, insegn\u00f2 eloquenza, sebbene talvolta ritornasse per brevissimo tempo alla scuola per supplire alle assenze di fra Remigio Girolami. Nel 1307 si dedica di nuovo all'insegnamento, questa volta della Bibbia, e ancora a Pisa; nel 1311 fu inviato a Parigi presso la Sorbona, ma mor\u00ec durante il viaggio, a Piacenza, il 19 agosto del 1311.\nVenne sepolto nella Chiesa di Santa Caterina a Pisa, il 25 settembre 2010 il suo corpo \u00e8 stato trasferito nella chiesa di San Giuseppe.\nCulto.\nPapa Gregorio XVI ne approv\u00f2 il culto il 23 agosto 1833, fu beatificato nel 1838.\nIl suo elogio si legge nel Martirologio romano al 19 agosto:"}
{"id": "1850432", "revid": "729019", "url": "https://it.wikipedia.org/wiki?curid=1850432", "title": "Stazione di Framura", "text": "La stazione di Framura \u00e8 una stazione ferroviaria ubicata sulla linea ferroviaria Genova-Pisa, a servizio dell'omonimo comune ligure.\nStoria.\nLa prima stazione di Framura, che sorgeva ad est rispetto all'esistente, fu inaugurata il 24 ottobre 1874, contestualmente alla tratta ferroviaria Sestri Levante-La Spezia.\nIl 27 ottobre 1932 venne inaugurato il nuovo tratto a doppio binario fra Riva Trigoso e Framura, realizzato a monte rispetto al precedente, e da tale data la stazione divenne punto di passaggio dal doppio al semplice binario. Per il completamento del raddoppio fino a Monterosso, ultima sezione della \"Tirrenica settentrionale\" rimasta a semplice binario, si dovette attendere fino al 23 gennaio 1970, anche se l'intero tronco Framura-Monterosso fu inaugurato il successivo 18 settembre. La costruzione della nuova galleria Monte Brino in sostituzione della preesistente Vanderecca e pi\u00f9 a monte della stessa, comport\u00f2 la demolizione del precedente fabbricato viaggiatori e del magazzino merci, sostituiti da un nuovo fabbricato costruito a cavallo del rio Molinetti, integrante altres\u00ec 4 alloggi per il personale.\nI suddetti lavori comportarono una profonda riorganizzazione del primitivo impianto, pur rimasto sostanzialmente nella medesima sede a causa degli imponenti lavori di scavo che un suo spostamento a monte avrebbe imposto. Per la costruzione del nuovo binario dispari si rese comunque necessario realizzare un ampio sbancamento che richiese altres\u00ec la demolizione del fabbricato viaggiatori e di un edificio dedicato ad alloggio per il personale. Questi vennero sostituiti dall'attuale fabbricato viaggiatori, una costruzione a 3 piani che accorpava le funzioni dei due precedenti. L'impianto fu completato con la realizzazione di un impianto merci dotato di magazzino con piano caricatore. In virt\u00f9 di tali ampliamenti la stazione risult\u00f2 in grado di garantire precedenze a treni di lunghezza fino a 625 metri.\nStrutture e impianti.\nLa banchina \u00e8 dotata di una pensilina coperta, mentre nel fabbricato sono presenti la biglietteria self-service, la sala d'attesa ed i servizi igienici. Sul piazzale esterno partono gli autobus per Anzo, Ravecca, Setta, Costa e Cadelazzino.\nSulla parte opposta al fabbricato viaggiatori, ha inizio la pista ciclabile Maremonti, che collega il borgo ligure ai comuni di Bonassola e Levanto, sfruttando il primitivo tracciato ferroviario a binario unico.\nMovimento.\nLa stazione \u00e8 servita dalle relazioni regionali Trenitalia svolte nell'ambito del contratto di servizio con la Regione Liguria.\nServizi.\nLa stazione dispone dei seguenti servizi:\nInterscambi.\nSul piazzale antistante la stazione \u00e8 presente il capolinea automobilistico che collega i centri abitati del borgo ligure."}
{"id": "1850436", "revid": "174925", "url": "https://it.wikipedia.org/wiki?curid=1850436", "title": "Giordano da Rivalto", "text": ""}
{"id": "1850441", "revid": "1873017", "url": "https://it.wikipedia.org/wiki?curid=1850441", "title": "Stile Shotokan", "text": "Lo stile \u00e8 uno stile di karate, nato dall'incontro di varie arti marziali, codificato dal Maestro Gichin Funakoshi (1868-1957) e da suo figlio, il Maestro Yoshitaka Funakoshi (1906-1945).\nUn termine spesso accoppiato a Shotokan \u00e8 Shotokai. Spesso si identifica erroneamente la parola Shotokai come un sottostile dello Shotokan, ma non \u00e8 cos\u00ec: shotokai non \u00e8 altro che l'associazione (kai=associazione) mondiale che regola lo stile Shotokan.\nIl maestro Gichin Funakoshi \u00e8 universalmente riconosciuto per aver esportato e diffuso il karate dall'isola di Okinawa all'intero Giappone, anche se alcuni importanti maestri, come Kenwa Mabuni e Ch\u014dki Motobu, vi insegnavano gi\u00e0 il karate da tempo prima.\nLo Shotokan \u00e8 dunque uno degli stili moderni del karate giapponese, come ad esempio il Shit\u014d-ry\u016b e Wado-ryu. Nonostante abbia avuto origine come un'unica scuola di karate, sviluppatasi all'interno della Japan Karate Association, al giorno d'oggi esistono parecchie organizzazioni indipendenti.\nEtimologia.\n significa \"brezza nella pineta\" (o pi\u00f9 precisamente \"onda di pino\") ed era lo pseudonimo che il maestro Funakoshi utilizzava per firmare le sue poesie ed i suoi scritti. La parola giapponese significa invece \"\"sala\", ed \u00e8 riferita al dojo. In onore del loro maestro, gli allievi di Funakoshi crearono un cartello con la scritta \"Shoto-kan\" che posero sopra l'ingresso del dojo in cui egli insegnava.\nIn realt\u00e0 il maestro Funakoshi non diede mai un nome al suo stile, definedolo semplicemente \"karate\".\nCaratteristiche.\nLa pratica dello Shotokan \u00e8 in genere divisa in tre parti:\n1 kihon (i \"fondamentali\")\n2 kata (forme o sequenze di movimenti, ovvero un combattimento reale contro uno o pi\u00f9 avversari immaginari) \n3 kumite (combattimento)\nLe tecniche eseguite nel kihon e nei kata sono caratterizzate, in alcuni casi, da posizioni lunghe e profonde, che consentono stabilit\u00e0, permettono movimenti forti e rinforzano le gambe. Le tecniche del kumite rispecchiano queste posizioni e movimenti al livello base, ma con maggior esperienza diventano pi\u00f9 flessibili e fluide. Nel karate shotokan, inoltre, si usano tecniche di leve e di proiezioni.\nFilosofia.\nIl maestro Gichin Funakoshi espose i Venti Principi del Karate (o \"Niju kun\"), che costituirono le basi della disciplina prima che i suoi studenti fondassero la JKA. In questi principi, fortemente basati sul bushid\u014d e sullo zen, \u00e8 contenuta la filosofia dello stile Shotokan. Essi contengono nozioni di umilt\u00e0, rispetto, compassione, pazienza e calma sia interiore che esteriore. Il maestro Funakoshi riteneva che attraverso la pratica del karate e l'osservazione di questi principi, il karateka era in grado di migliorarsi.\nMolte scuole Shotokan recitano tuttora il D\u014dj\u014d kun alla fine di ogni allenamento, per trovare e aumentare sia la motivazione che lo spirito.\nLo stesso maestro Funakoshi scrisse: \"Lo scopo ultimo del karate non si trova nella vittoria o nella sconfitta, ma nella perfezione del carattere dei partecipanti\"\".\nLo Stile Shotokan nel mondo.\nNella prima met\u00e0 degli anni sessanta, i responsabili della Japan Karate Association, \"in primis\" il maestro Masatoshi Nakayama, decisero che era giunto il momento di portare il \"loro\" karate nel mondo. A tale scopo inviarono negli Stati Uniti e in Europa alcuni giovani maestri che sarebbero diventati nel tempo pietre miliari del karate internazionale: Hidetaka Nishiyama e Hirokazu Kanazawa negli Usa, Taiji Kase in Francia, Hiroshi Shirai in Italia, Keinosuke Enoeda in Inghilterra, Hideo Ochi in Germania. Da questi paesi la diffusione fu capillare, niente fu lasciato al caso: stages, competizioni, seminari e una organizzazione perfetta, fecero s\u00ec che in pochi anni il karate Shotokan ebbe sotto la sua egida milioni di praticanti in tutto il mondo.\nI Venti Principi Guida di Funakoshi (\u677e\u6fe4\u4e8c\u5341\u8a13, \"Sh\u014dt\u014d Nij\u016b Kun\").\nI venti principi fondamentali dello spirito del Karate insegnati dal maestro Gichin Funakoshi sono:\nTermini comuni.\nMolti termini utilizzati nel karate derivano dalla cultura giapponese. Mentre alcuni sono nomi (ad es. \"Yame\", \"Gankaku\"), altri sono esclusivi delle arti marziali (ad es. \"kata\", \"kumite\"). Parecchi termini sono solo raramente utilizzati nella vita quotidiana (ad es. \"zenkutsu dachi\") mentre altri appaiono di frequente (ad es. \"rei\").\nQuesta terminologia giapponese \u00e8 spesso mantenuta anche nelle scuole al di fuori del Giappone, per conservare la cultura originaria di Okinawa e la filosofia del maestro Funakoshi.\nI kyu sono 9 a partire dalla cintura bianca fino alla cintura marrone che \u00e8 il passaggio da kyu a 1\u00ba dan la cintura nera. Riguardo ai kata, inizialmente questi erano 15 (oltre i Taikyoku, considerati preliminari), che il maestro Funakoshi considerava la base dello stile.\nHeian shodan,\nHeian nidan,\nHeian sandan,\nHeian yodan,\nHeian godan,\nTekki shodan,\nTekki nidan,\nTekki sandan,\nBassai-dai,\nKanku-dai,\nJion,\nEmpi,\nJitte,\nHangetsu,\nGankaku.\nGli altri furono aggiunti successivamente.\nKumite.\nIl kumite \u00e8 l'applicazione dei kihon (o tecniche basilari) attraverso il confronto con un avversario. Una delle regole pi\u00f9 importanti di questa applicazione \u00e8 l'autocontrollo. Senza autocontrollo non \u00e8 possibile combattere in modo sicuro, in quanto ci si potrebbe infortunare anche in modo grave (fratture ecc.). L'obiettivo, invece, \u00e8 quello di sprigionare la massima energia, rapidit\u00e0 e forza nell'attacco, in modo da renderlo il pi\u00f9 reale possibile ma con il massimo controllo, soprattutto a livello del viso. Ai praticanti pi\u00f9 avanzati si permette infatti un contatto a livello del tronco, Allo stesso modo, chi difende, deve essere il pi\u00f9 veloce e scattante possibile per parare, evitare i colpi, rientrare a sua volta con tecniche di attacco e rimettersi nella posizione che garantisca una difesa impeccabile.\nIl kumite pu\u00f2 avere diversi tipi di forme:"}
{"id": "1850447", "revid": "767487", "url": "https://it.wikipedia.org/wiki?curid=1850447", "title": "Boogeyman 2 - Il ritorno dell'uomo nero", "text": "Boogeyman 2 - Il ritorno dell'uomo nero (\"Boogeyman 2\") \u00e8 un film horror del 2007, diretto da Jeff Betancourt, sequel della pellicola del 2005 \"Boogeyman - L'uomo nero\". Il film ha avuto a sua volta un sequel, \"Boogeyman 3\".\nLa storia non ha collegamenti diretti con la trama del primo film. Il tema portante non \u00e8 pi\u00f9 (solo) la paura del buio (la acluofobia), ma la pellicola si concentra sulle vicende di una giovane donna che ha subito un trauma infantile ed ora \u00e8 convinta dell'esistenza reale di Boogeyman, l'Uomo nero, ed \u00e8 ossessionata dall'idea che questi la stia cercando per ucciderla.\nNegli Stati Uniti il film \u00e8 stato pubblicato direct-to-video l'8 gennaio 2008, mentre in Italia il film ha goduto di una regolare programmazione cinematografica a partire dal 27 giugno dello stesso anno.\nTrama.\nNel 1997 la famiglia di Laura e Henry Porter fu massacrata da uno strano sconosciuto che i bambini hanno identificato come \"uomo nero\" per via della misteriosa figura incappucciata intravista nel buio della casa durante il massacro. Anni dopo, Laura ha ancora paura del buio e viene accompagnata dal fratello alla Hillgric Clinic, un ospedale psichiatrico dove vengono trattate le fobie dei pazienti. L\u00ec, Laura fa amicizia con gli altri pazienti e conosce il cupo dottor Allen, che la prende in cura per analizzare meglio la sua paura dell'oscurit\u00e0, che la perseguita anche sotto forma di incubi e visioni.\nNel frattempo qualcuno nell'ospedale inizia ad uccidere sistematicamente tutti i pazienti secondo le loro fobie. Bloccata all'interno dell'istituto a causa di un blackout, Laura \u00e8 costretta ad affrontare la propria paura e inizia cos\u00ec a tentare di salvarsi. L'assassino indossa una maschera mostruosa e Laura \u00e8 convinta che si tratti dell'Uomo nero che la perseguita. Disperata, riesce a chiamare il fratello Henry in suo aiuto, ma deve rimanere viva fino al suo arrivo nella clinica. Quando ormai tutti i pazienti sono stati uccisi nei modi pi\u00f9 brutali, Laura sospetta che l'Uomo nero sia in realt\u00e0 il dottor Allen, ma anche questo viene ucciso sotto i suoi occhi. L'assassino si rivela essere proprio Henry: incapace di superare il trauma infantile che lo ha segnato insieme alla sorella, ha iniziato a sfruttarlo per uccidere chi non ha reso possibile la sua guarigione mentale (anche Henry era stato un paziente del dottor Allen).\nDopo una lotta disperata Laura riesce a nascondersi e, impugnati dei forbicioni, decapita una figura che indossa il costume dell'assassino, ma scopre che si tratta di una dottoressa rimasta in stato catatonico dopo aver subito una scarica elettrica (per mano di Henry, che le ha poi messo indosso il costume). Nel frattempo Henry \u00e8 fuggito e la polizia ritrova Laura insanguinata con accanto il cadavere della dottoressa e la scambia per l'autrice dei delitti, arrestandola.\nDopo i titoli di coda, per\u00f2, c'\u00e8 una sequenza che mostra una creatura mostruosa riflettersi nel vetro spaccato di una foto di Henry e Laura: forse l'Uomo nero \u00e8 reale."}
{"id": "1850448", "revid": "799790", "url": "https://it.wikipedia.org/wiki?curid=1850448", "title": "Spagna (disambigua)", "text": ""}
{"id": "1850449", "revid": "933835", "url": "https://it.wikipedia.org/wiki?curid=1850449", "title": "Bernardo Antonio de' Medici", "text": "Biografia.\nEra figlio di Antonio e di Selvaggia di Felice del Beccuto, fu vescovo di Forl\u00ec dal 1528 fino al 1551, sicch\u00e9 spesso nelle fonti \u00e8 citato solo come \"il Vescovo di Forl\u00ec\". Il 23 ottobre 1551 fu trasferito alla diocesi di Cassano.\nCosimo I de' Medici lo incaric\u00f2, nel 1537, della delicata missione di ottenere da Carlo V d'Asburgo la conferma della propria successione al Ducato, dopo la morte di Alessandro.\nLo stesso anno, fu inviato in Francia ed a Genova. Nel 1539 fu ambasciatore a Napoli. Nel 1540, fu uno dei fondatori dell'Accademia degli Umidi.\nBernardo fu inviato anche in Francia, dal re Francesco I nel 1544-1545, e di nuovo da Carlo V nel 1547, presso cui rimase fino al 1551.\nInviato di nuovo da Carlo V nel 1552, proprio quell'anno mor\u00ec.\nGenealogia episcopale.\nLa genealogia episcopale \u00e8:"}
{"id": "1850450", "revid": "287204", "url": "https://it.wikipedia.org/wiki?curid=1850450", "title": "Kozva", "text": ""}
{"id": "1850451", "revid": "80339", "url": "https://it.wikipedia.org/wiki?curid=1850451", "title": "Kozhva", "text": ""}
{"id": "1850457", "revid": "287204", "url": "https://it.wikipedia.org/wiki?curid=1850457", "title": "Kovza", "text": ""}
{"id": "1850459", "revid": "80339", "url": "https://it.wikipedia.org/wiki?curid=1850459", "title": "Kovzha", "text": ""}
{"id": "1850462", "revid": "599013", "url": "https://it.wikipedia.org/wiki?curid=1850462", "title": "Cristina Coletta", "text": "Carriera.\nCresciuta calcisticamente nella , si mette in evidenza fin dalle giovanili per il suo fiuto del gol. Dal campionato Primavera, torneo che contribuisce a conquistare al termine della stagione 2000-2001, viene catapultata giovanissima in Serie A nella stagione 2004-2005, che vede la Lazio travolta da problemi finanziari e retrocessa sul campo per la prima volta nella sua storia.\nNel 2005-2006 scende di categoria - dalla Serie A alla Serie A2 - e si accasa al , dove partecipa ad un campionato travagliato che conduce le laziali alla retrocessione in Serie B. Nel campionato cadetto torna a segnare con continuit\u00e0 impressionante, ma i suoi gol non bastano per la promozione: il Sezze trova sulla sua strada prima la (stagione 2006-2007) e poi proprio la Lazio (stagione 2007-2008) che la costringono ad accontentarsi di due secondi posti.\nContribuisce alla vittoria del Sezze nel campionato di Serie B nella stagione 2008-2009.\nApproda all' nella stagione successiva, squadra con cui conquista il primo posto del girone B al termine della stagione e che le offre l'opportunit\u00e0 di giocare nuovamente nel livello di vertice del campionato italiano di calcio femminile. La stagione 2010-2011 si rivela tuttavia ostica, con la squadra incapace di staccarsi dalla parte bassa della classifica e che al termine del campionato viene retrocessa in cadetteria. Rimane con la societ\u00e0 orlandina anche la stagione successiva, con la squadra iscritta al girone D della Serie A2 2011-2012 e che riesce a conquistare la terza posizione, tuttavia la societ\u00e0 nell'estate 2012 decide dapprima di rinunciare alla Serie A2 per iscriversi alla Serie C regionale, svincolando le proprie tesserate, e poi di cessare l'attivit\u00e0 agonistica.\nDurante il calciomercato invernale Coletta giunge ad un accordo con la societ\u00e0 che l'ha fatta esordire in Serie A, la Lazio, con cui scende in campo nella seconda parte della stagione 2012-2013, condividendo con le compagne la retrocessione a fine campionato. Veste la maglia della Lazio storica ancora per due stagioni, sposando il progetto della trasferendosi nella nuova societ\u00e0 dalla stagione 2015-2016."}
{"id": "1850470", "revid": "767487", "url": "https://it.wikipedia.org/wiki?curid=1850470", "title": "Mahanadi", "text": "Il Mahanadi \u00e8 un fiume dell'India orientale. Nasce sugli altopiani del Chhattisgarh e dopo aver attraversato lo Stato dell'Orissa sfocia nel Golfo del Bengala. La lunghezza del fiume \u00e8 di circa 860\u00a0km. Il suo bacino idrografico si estende negli Stati del Maharashtra, Chhattisgarh, Jharkhand, e Orissa coprendo circa il 4,3% della superficie del paese.\nIl bacino idrografico si estende negli Stati del Chhattisgarh per 75.136\u00a0km\u00b2, Orissa 65.580\u00a0km\u00b2, Bihar 635\u00a0km\u00b2 e Maharashtra 238\u00a0km\u00b2 per un totale di 141.589\u00a0km\u00b2.\nVicino alla citt\u00e0 di Sambalpur il Mahanadi \u00e8 arginato dalla diga di terra pi\u00f9 grande del mondo, la diga di Hirakud."}
{"id": "1850477", "revid": "125428931", "url": "https://it.wikipedia.org/wiki?curid=1850477", "title": "Marti Noxon", "text": "Si laure\u00f2 al Oakes College presso l'Universit\u00e0 della California a Santa Cruz."}
{"id": "1850479", "revid": "767487", "url": "https://it.wikipedia.org/wiki?curid=1850479", "title": "14 anni vergine", "text": "14 anni vergine (\"Full of it\") \u00e8 un film del 2007 diretto da Christian Charles.\nTrama.\nSam Leonard \u00e8 un nuovo studente della \"Bridgeport High School\". Nel suo primo giorno, il ragazzo viene umiliato dal bullo Kyle Plunkett, fa amicizia con Annie Dray, e si innamora della fidanzata di Kyle, Vicki Sanders. Per diventare popolare fra i suoi compagni, e possibilmente conquistare la bella Vicky, Sam comincia a raccontare una serie di improbabili bugie. Sam racconta di aver guidato una Porsche, che il padre \u00e8 una rock star, che il cane gli ha mangiato i compiti, che non ha mai sbagliato un tiro a basket, che sia Vicki Sanders che la sua insegnante di inglese Mrs. Moran lo amano e infine di essere estremamente dotato, per difendersi da alcuni bulli che lo scherniscono a causa delle dimensioni del pene, in quanto si fa la doccia indossando un costume. Quella stessa sera, dopo una discussione con i propri genitori, Sam accidentalmente rompe lo specchio che si trova dietro la porta della sua camera. La mattina seguente, il ragazzo scopre che il suo cane ha davvero mangiato i suoi compiti, che ha davvero una Porsche, che non sbaglia mai un tiro a basket, che Mrs. Moran e Vicki Sanders lo stanno corteggiando e che il suo pene \u00e8 diventato enorme.\nLa vita che sognava, per\u00f2, si rivela meno gratificante di ci\u00f2 che credeva. Dopo aver tentato di tornare alla sua vita precedente, solo dopo aver capito di amare l'amica Annie Dray e un nuovo specchio spezzato tutto torna alla normalit\u00e0.\nDistribuzione.\n\"Full of it\" usc\u00ec nelle sale cinematografiche degli Stati Uniti d'America nel 2007. Sempre per quanto riguarda gli Stati Uniti, il film \u00e8 stato trasmesso in prima visione dalla rete televisiva ABC Family con il titolo \"Big Liar on Campus\".\nIl film fu distribu\u00ecto in Italia dalla Videa nel giugno 2008.\nIl titolo originale \"Full of it\", letteralmente \"pieno di essa\", \u00e8 una chiara edulcorazione dell'espressione inglese \"full of shit\" (\"pieno di merda\"), con cui ci si riferisce solitamente alle persone che raccontano molte bugie, come il protagonista del film. Per la distribuzione italiana \u00e8 stato scelto il titolo \"14 anni vergine\", per ricalcare il successo della pi\u00f9 nota commedia di Judd Apatow \"40 anni vergine\". Le trame dei due film tuttavia si discostano sensibilmente tra loro, rendendo questo titolo fuorviante sotto diversi aspetti. Il pi\u00f9 evidente \u00e8 che il protagonista Sam non ha 14 anni, essendo all'ultimo anno di Liceo come si evince esplicitamente dalla trama. Inoltre la sua verginit\u00e0 non rappresenta un elemento rilevante nella storia venendo brevemente menzionata in una sua sola battuta. Infine, a differenza del film di Apatow, il titolo non \u00e8 a effetto, dal momento che un quattordicenne vergine rientra generalmente nella norma.\nNegli anni 2010, la Rai ha trasmesso il film pi\u00f9 volte sulle proprie reti, ma si \u00e8 deciso di ripristinare il titolo originale \"Full of it\" in occasione della trasmissione della pellicola in seconda serata su Rai 2 nel 2012.\nAccoglienza.\nIncassi.\nIl film ha incassato a livello globale circa 486.720 dollari."}
{"id": "1850480", "revid": "46291", "url": "https://it.wikipedia.org/wiki?curid=1850480", "title": "Cirsium eriophorum", "text": "Il cardo scardaccio (nome scientifico Cirsium eriophorum ) \u00e8 una pianta erbacea angiosperma dicotiledone perenne molto robusta, appartenente alla famiglia delle Asteraceae.\nEtimologia.\nIl nome del genere (cirsium) deriva dalla parola greca \"kirsos\" = varice; da questa radice deriva poi la denominazione \"Kirsion\", un vocabolo che sembra servisse ad identificare una pianta usata per curare questo tipo di malattia. Da \"kirsion\" in tempi moderni il botanico francese Tournefort (1656 - 708) deriv\u00f2 il nome \"Cirsium\" dell'attuale genere.\nIl nome italiano \u201ccardo\u201d \u00e8 abbastanza generico in quanto nel linguaggio comune si riferisce a diversi generi e specie di piante. Tra i generi che vengono chiamati direttamente \u201ccardo\u201d, oppure hanno una o pi\u00f9 specie che comunemente si chiamano con questo nome citiamo: \"Carduus\", \"Carduncellus\", \"Carlina\", \"Centaurea\", \"Cnicus\", \"Cynara\", \"Echinops\", \"Galactites\", \"Jurinea\", \"Onopordum\", \"Scolymus\", \"Silybum\", \"Tyrimnus\", tutti della famiglia delle Asteraceae. Ma anche in altre famiglie abbiamo dei generi con delle specie che volgarmente vengono chiamate \u201ccardi\u201d : il genere \"Eryngium\" della famiglia delle Apiaceae o il genere \"Dipsacus\" della famiglia delle Dipsacaceae.\nIl binomio scientifico della pianta di questa voce \u00e8 stato inizialmente proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, e successivamente perfezionato dal medico e naturalista italiano Giovanni Antonio Scopoli (Cavalese, 3 giugno 1723 \u2013 Pavia, 8 maggio 1788) nella pubblicazione \"\u201dFlora Carniolica\u201d\" nel 1772.\nL'epiteto specifico (\"eriophorum\") significa \"\u201ccuscinetto di lana\u201d\" e fa riferimento all'aspetto del suo capolino in particolare all'involucro dai peli infeltriti.\nDescrizione.\nLe dimensioni media di questa pianta vanno da 50 a 150\u00a0cm (ma pu\u00f2 raggiungere anche i 2 metri). La forma biologica della specie \u00e8 emicriptofita bienni (H bienn); sono piante a ciclo riproduttivo biennale per mezzo di gemme poste al suolo. Nel corso del primo anno presentano solamente una rosetta fogliare mentre nel secondo anno fioriscono completamente.\nRadici.\nRadici secondarie da rizoma.\nFoglie.\nLe foglie sono grandi e verdi a disposizione sparsa; la superficie \u00e8 cosparsa di peli ispido \u2013 setolosi sulla parte superiore della pagina fogliare, mentre \u00e8 bianco - tomentosa di sotto. Le foglie sono inoltre sessili o sub - amplessicauli; sono di forma pennatifida (o pennato - partite), suddivise in lobi lineari o lanceolato - acuti e distanziati con delle spine all'apice. Anche il margine della lamina presenta delle spinule. Le foglie non sono decorrenti come in altre specie del genere.\nDimensione delle foglie: lunghezza media 10 \u2013 30\u00a0cm; la zona centrale indivisa \u00e8 larga 1 \u2013 1,5\u00a0cm; i segmenti (massimo 6 per lato) sono larghi da 1 \u2013 1,5\u00a0cm e lunghi 3 \u2013 4\u00a0cm; le spinule ai bordi delle foglie sono lunghe 2 \u20133\u00a0mm.\nInfiorescenza.\nL'infiorescenza \u00e8 formata da un capolino terminale (all'apice del fusto principale), normalmente solitario ma molto grande di forma globosa con foglie bratteali patenti o riflesse (da 2 a 4 foglie) che per\u00f2 di norma non superano la dimensione del capolino. L'involucro, a forma ovoide, \u00e8 composto da numerose brattee (squame) ovato \u2013 acuminate dotate di spine all'apice. Anche questa parte della pianta \u00e8 coperta da una lanugine bianco \u2013 tomentosa simile ad una ragnatela (sembra quasi una scacchiera!). Le brattee esterne sono ricurve o patenti; le mediane sono erette. Il ricettacolo \u00e8 conico. Dimensioni del capolino 4 \u2013 7\u00a0cm (comprende anche i fiori); dimensione dell'involucro: larghezza 3 \u2013 7\u00a0cm, altezza 2,5\u00a0cm; lunghezza delle spine apicali dell'involucro 2 \u2013 4\u00a0mm, mentre le squame sono larghe 1,5 \u2013 2\u00a0mm e lunghe 20 \u2013 35\u00a0mm. Dimensioni del ricettacolo: 20 x 8\u00a0mm.\nFiori.\nI fiori del capolino sono tutti tubulosi (il tipo ligulato, presente invece nella maggioranza delle Asteraceae, \u00e8 assente) e fuoriescono dall'involucro sotto forma di un largo pennello. I fiori sono inoltre ermafroditi, tetraciclici (calice\u2013 corolla \u2013 androceo \u2013 gineceo) e pentameri.\nFrutti.\nIl frutto \u00e8 un achenio cilindrico con pappo piumoso formato da molte file di peli barbosi riuniti alla base. Il pappo ha la funzione di aiutare la dispersione del seme portato lontano dal vento. Dimensione del pappo 20\u00a0\u2013 30\u00a0mm.\nDistribuzione e habitat.\nFitosociologia.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nCardueae \u00e8 una delle 4 trib\u00f9 della sottofamiglia. La trib\u00f9 Cardueae a sua volta \u00e8 suddivisa in 12 sottotrib\u00f9 (la sottotrib\u00f9 Carduinae \u00e8 una di queste). Il genere \"Cirsium\" elenca 435 specie con una distribuzione cosmopolita, 35 delle quali sono presenti spontaneamente sul territorio italiano.\nBasionimo: \"Carduus eriophorus\" \nFilogenesi.\nIl genere di questa voce \u00e8 inserito nel gruppo tassonomico della sottotrib\u00f9 Carduinae. In precedenza provvisoriamente era inserito nel gruppo tassonomico informale \"Carduus-Cirsium Group\". La posizione filogenetica di questo gruppo nell'ambito della sottotrib\u00f9 \u00e8 abbastanza vicina al \"core\" della sottotrib\u00f9 (con il genere \"Carduus\" forma un \"gruppo fratello\") e dalle analisi molecolari \u00e8 stato calcolato in 7,2 milioni di anni fa la separazione di questo genere dal resto del gruppo (\u00e8 stato l'ultimo a separarsi).\nIl genere \"Cirsium\" spesso viene botanicamente \u201cconfuso\u201d con altri generi come quello del \"Carduus\" o \"Cnicus\" (e di altri ancora). Le specie del primo genere ad esempio sono molto simili a quelle del \"Cirsium\", anche se una certa distinzione \u00e8 possibile servendosi dell'aspetto del pappo (in \"Cirsium\" \u00e8 formato da setole piumose; mentre in \"Carduus\" \u00e8 composto da pagliette denticolate scabre).\nQuesta pianta appartiene all'\"Aggregato di \"C. eriophorum\"\u201d. Si tratta di un gruppo polimorfo di difficile determinazione. A questo gruppo appartiene la seguente specie presente nella flora spontanea italiana: \"Cirsium spathulatum\" . I seguenti caratteri sono distintivi per questo gruppo:\nLa specie \"C. spathulatum\" (cardo scardaccio) si distingue per l'involucro che ha dimensioni minori da 30 a 40\u00a0mm, \u00e8 inoltre glabro o al pi\u00f9 sparsamente pubescente.\nIl numero cromosomico di \"C. eriophorum\" \u00e8 2n=34.\nAltre specie simili.\nDiverse sono le specie con caratteristiche pi\u00f9 o meno simili che crescono negli stessi ambienti. L'elenco che segue descrive soprattutto il \u201cGruppo di C. eriophorum\u201d (sei specie compresa C. eriophorum) come \u00e8 stato definito dai tassonomisti italiani.\nAltre specie appartenenti al gruppo hanno l'involucro con le squame ispide (non bianco \u2013 tomentose) come:\nIbridi.\nLe varie specie del genere \"Cirsium\" s'incrociano abbastanza facilmente quando vivono vicine. I vari ibridi possono esser distinti a seconda che prevalgono le caratteristiche dell'una o dell'altra parte. Con le altre specie il \u201cCardo scardaccio\u201d forma i seguente ibridi :\nSinonimi.\nLa specie \"Cirsium eriophorum\", in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nUsi.\nCucina.\nL'utilizzo alimentare per questa pianta \u00e8 circoscritto ai fiori, alle foglie e al fusto. I ricettacoli (raccolti molto presto) cotti si possono mangiare come gli asparagi o i carciofi. Il fusto dopo averlo pelato si usa metterlo a lungo in un bagno di acqua per togliere l'amaro.\nIndustria.\nDai semi \u00e8 possibile ricavare dell'olio.\nAltre notizie.\nIl Cardo scardaccio in altre lingue viene chiamato nei seguenti modi:"}
{"id": "1850483", "revid": "123749972", "url": "https://it.wikipedia.org/wiki?curid=1850483", "title": "Teri Polo", "text": "Biografia.\nDopo aver studiato balletto dall'et\u00e0 di cinque anni alla \"New York's School of American Ballet\", ed aver vinto un concorso per modelle, Teri Polo si trasfer\u00ec a New York per intraprendere la carriera di attrice.\nPartecip\u00f2 al serial televisivo \"Un medico tra gli orsi\" (\"Northern Exposure\"). Nel 2000 ottenne il suo primo ruolo importante, quello di Pamela Byrnes nel film \"Ti presento i miei\" e nel suo sequel \"Mi presenti i tuoi?\" del 2004, al fianco di Robert De Niro e Ben Stiller. In seguito la Polo ottenne numerosi ruoli in alcune serie TV come \"The Practice - Professione avvocati\", \"Felicity\", \"Chicago Hope\", \"Numb3rs\", e \"Frasier\", fino a diventare uno dei membri fissi del cast di \"TV 101\" e \"West Wing - Tutti gli uomini del Presidente\".\nNel febbraio 2005 \u00e8 apparsa nuda sulla copertina della rivista \"Playboy\". Inoltre nel 2002 la rivista \"Maxim\" ha posizionato l'attrice alla posizione numero 42 della sua classifica delle donne pi\u00f9 sexy.\nDa giugno 2013 \u00e8 una delle protagoniste della serie TV \"The Fosters\", in onda su ABC Family e prodotta da Jennifer Lopez.\nVita privata.\nNel 1997 ha sposato il fotografo Anthony Moore da cui ha avuto un figlio, Griffin, nato il 7 agosto 2002; hanno divorziato nel 2005.\nNel 2007 si \u00e8 legata a Jamie Wollam (batterista dei gruppi musicali Avion e Venice) da cui ha avuto una figlia, Bayley, nata il 20 dicembre dello stesso anno; la coppia si \u00e8 separata nel 2012.\nAttivismo.\nTeri Polo \u00e8 un'attivista per il diritti civili, specialmente per quelli LGBTQ+. Ha partecipato a moltissime manifestazioni e ha fatto s\u00ec che entrasse in vigore una legge, chiamata \"Legge Teri\", che consente l'adozione di un bambino anche da parte di un solo genitore."}
{"id": "1850484", "revid": "1522738", "url": "https://it.wikipedia.org/wiki?curid=1850484", "title": "Leeta", "text": ""}
{"id": "1850486", "revid": "729019", "url": "https://it.wikipedia.org/wiki?curid=1850486", "title": "Malattia di Cronkhite", "text": "Per Malattia di Cronkhite-Canada, in campo medico, si intende una particolare forma di poliposi giovanile a livello gastrointestinale, accompagnata da altre deformazioni.\nSintomatologia.\nI polipi mostrano una natura amartomatosa, sintomi e segni clinici della malattia sono alopecia (caduta dei capelli) e assottigliamento della cute, con conseguente atrofia soprattutto a livello delle unghie.\nEziologia.\nLe cause sono ignote."}
{"id": "1850490", "revid": "599013", "url": "https://it.wikipedia.org/wiki?curid=1850490", "title": "\u017ddanov", "text": ""}
{"id": "1850492", "revid": "1896180", "url": "https://it.wikipedia.org/wiki?curid=1850492", "title": "Sionismo revisionista", "text": "Il Sionismo revisionista, creato a Parigi da Vladimir \u017dabotinskij, \u00e8 stato un movimento politico culturale ebraico di orientamento sionista, nazionalista e anticomunista, ispirato in parte dal fascismo.\nSar\u00e0 assorbito nel 1948 dal partito Herut (dall'ebraico \u05d7\u05e8\u05d5\u05ea, Libert\u00e0), creato in Israele da Menachem Begin. L'Herut appare quindi come il successore del Partito sionista revisionista.\nL'Herut sar\u00e0 nel 1973 il principale componente politico della creazione del partito Likud.\nLe origini.\nIl sionismo comparve nel 1880. Dagli anni Novanta del XIX secolo si manifestano tre correnti:\nNel 1920, alla Conferenza di Sanremo, le grandi Potenze occidentali decisero la creazione di un Focolare Nazionale Ebraico in Palestina, e affidarono un Mandato ai Britannici in tal senso. Le opportunit\u00e0 erano enormi per il sionismo, ma s'accompagnavano a una crescita dei contrasti circa il potere che avrebbe dovuto avere questo Focolare, gli obiettivi e i mezzi per realizzarlo.\nNumerosi movimenti sionisti si riorganizzarono dunque verso il 1920: Sionisti Generali, Achdut Ha'avoda e presto i revisionisti.\n\u017dabotinskij.\nVladimir \u017dabotinskij \u00e8 un dirigente dell'Organizzazione Sionista Mondiale da prima della Prima guerra mondiale. Era abbastanza vicino alla corrente dei Sionisti Generali. Ma contesta l'orientamento considerato come troppo moderato di Weizmann, e non si unisce pertanto al nuovo partito.\nLa rivoluzione bolscevica e l'ascesa della Sinistra.\nIn Palestina negli anni venti, i sionisti socialisti hanno il vento in poppa, usufruendo indirettamente dell'entusiasmo generato dalla rivoluzione bolscevica.\nWeizmann, a sua volta leader dei Sionisti Generali (centro-destra) e dell'Organizzazione Sionista Mondiale, ha scelto d'allearsi con la sinistra sionista.\nPer molti, a destra, doveva essere invece realizzata una resistenza pi\u00f9 determinata all'ascesa della sinistra.\nL'indipendenza della Transgiordania (1922).\nNel 1922, i britannici decidono di ritirarsi dalla Transgiordania. L'indipendenza di tale Emirato suscita una forte resistenza fra i sionisti. Berl Katznelson, l'ideologo dell'Achdut Ha'avoda, ha espresso proteste ben pi\u00f9 veementi di quelle di \u017dabotinskij contro tale decisione britannica ma, dopo la rottura fra l'Organizzazione Sionista Mondiale (OSM) e \u017dabotinskij (nel 1923), questi utilizzer\u00e0 la tematica dell'annessione della Transgiordania come strumento di critica della \u00abfiacchezza\u00bb dell'OSM, che ha infine accettato controvoglia la decisione britannica.\nLa creazione del Betar (1923).\nA R\u012bga, nel 1923, alcuni studenti ebrei creano la Brit Yosef Trumpeldor (Alleanza Iosif Trumpeldor, o Betar), un'organizzazione della giovent\u00f9 nazionalista e anti-comunista. Fondata prima del partito revisionista stesso, il Betar manterr\u00e0 una gelosa indipendenza nei suoi confronti, pur condividendone le idee (in un'accezione tuttavia spesso pi\u00f9 \u00abdura\u00bb).\nIl Betar accetta sollecitamente la direzione di \u017dabotinskij, chiamato il \u00abRoch Betar\u00bb e \u00ab\"oggetto d'un culto della personalit\u00e0 sconosciuto fino ad allora nel sionismo\"\u00bb. I militanti del Betar effettueranno immediate pressioni su \u017dabotinskij per creare un movimento politico teso a compattare la destra nazionalista. Il Betar assume anche un orientamento para-militare, conformemente all'obiettivo posto dalla \"Muraglia d'acciaio\", un testo di Vladimir \u017dabotinskij datato 1923.\nNegli anni seguenti, il Betar conoscer\u00e0 una forte crescita (9.000 nel 1929, 80.000 nel 1939), e sar\u00e0 uno dei pilastri del revisionismo.\nLa \"Muraglia d'acciaio\" (1923).\nVladimir \u017dabotinskij ha difeso il progetto d'una Legione Ebraica in Palestina, struttura legale sostenuta dal Regno Unito. Cos\u00ec, in un testo del novembre 1923, egli afferma che il conflitto fra il sionismo e il nazionalismo arabo \u00e8 inevitabile, e che il sionismo deve costituire una \"muraglia d'acciaio\" (un esercito), per imporsi.\nQuesta rivendicazione far\u00e0 parte del programma del partito revisionista al momento della sua creazione, nel 1925.\nL'affare Petliura (1921-1923).\nNel 1921, \u017dabotinskij ha firmato un accordo con Simon Petljura, dirigente del governo provvisorio ucraino, in cui s'accusavano all'epoca le truppe ucraine d'aver massacrato decine di migliaia di ebrei. Nel gennaio 1923, il Comitato d'Azione Sionista (esecutivo allargato dell'OSM) decide l'istituzione di una commissione d'inchiesta. \u017dabotinskij, che criticava da vari anni la sinistra e Weizmann, che erano la maggioranza nel movimento sionista, decide di dimettersi dal suo posto alla direzione dell'OSM.\nL'appartenenza all'Organizzazione Sionista Mondiale (1925-1935).\nNel 1923, \u017dabotinskij \u00e8 dunque la figura principale di una destra nazionalista che cerca di organizzarsi in un movimento tanto anti-comunista (dunque ostile alla sinistra sionista marxista) quanto contraria alla \u00abdebolezza\u00bb dei dirigenti del centro-destra sionista (Sionisti Generali).\nLa creazione del Partito revisionista (1925).\nA partire dal 1923-1924, \u017dabotinskij raduna attorno a s\u00e9 un piccolo gruppo di militanti, soprattutto di origini russe come lui. Nel 1925 nasce l'Alleanza dei sionisti revisionisti a Parigi (nella sala posteriore del \u00abcaf\u00e9 du Panth\u00e9on\u00bb, in pieno Quartiere latino).\nIl termine \u00abrevisionista\u00bb nasce dalla volont\u00e0 di membri del nuovo partito di \u00abrivedere il sionismo\u00bb.\nL'obiettivo \u00e8 la creazione d'uno Stato sulle due rive del Giordano (ivi compresa dunque l'attuale Giordania). I britannici devono mettere in atto una \u00abLegione ebraica\u00bb per permettere all'Yishuv di difendersi. Devono anche favorire un'immigrazione ebraica di massa. Le terre pubbliche (demaniali) e le terre incolte dovranno essere messe a disposizione degli immigranti ebrei. Ma l'autorit\u00e0 del Regno Unito sulla Palestina non viene rimessa in causa.\nIl partito da allora si sviluppa in Polonia soprattutto e nella Palestina mandataria. Tale sviluppo resta tuttavia modesto: alle elezioni dell'Organizzazione Sionista Mondiale del 1925, 1927 e 1929, il partito conseguir\u00e0 risultati limitati (circa il 7% nel 1929).\nLa reazione della sinistra.\nLa sinistra sionista \u00e8 assai viva. Le relazioni erano state fino ad allora oscillanti. Ora diventano invece cattive. \u017dabotinskij \u00e8 accusato di essere un demagogo ultra-nazionalista, un simpatizzante fascista (che invece non \u00e8). \u017dabotinskij rester\u00e0 sempre un fermo sostenitore del liberalismo politico ed economico, al contrario di alcuni componenti del suo partito).\nL'Aliyah Grabski (1924 - 1928).\nLa Quarta Aliyah conduce in Palestina dal 1924 al 1928 80.000 immigranti. Molti vengono dalla Polonia e sono stati espulsi dalle misure antisemite del governo Grabski. Questa parte della popolazione polacca ebraica avr\u00e0 una certa importanza per lo sviluppo del revisionismo in Palestina:\nAncora un po' esitante nel 1925, il Partito Revisionista afferma con nettezza il suo attaccamento al capitalismo fin dal 1927. Propone anche di vietare gli scioperi, fino alla creazione dello Stato ebraico. La borghesia possiede le chiavi del futuro. \u00abNon dobbiamo sentire vergogna, camerati borghesi\u00bb, proclama \u017dabotinskij.\nLa tentazione fascista e i Birionim (1928-1933).\nNel 1928, tre uomini entrano nel Partito Revisionista. Provengono dalla sinistra sionista, ma si sono ribellati ad essa, e ostentano ora simpatie fasciste. Sono il giornalista Abba Ahimeir, il poeta Uri Zvi Greenberg e il medico e scrittore Yehoshua Yevin.\nOrganizzano rapidamente una fazione radicale e fascistizzante in seno al Partito di Palestina. I tre uomini sognano un'organizzazione di \u00abcapi e di soldati\u00bb\nI torbidi arabi ed ebraici del 1929 forniscono loro un uditorio crescente. Il Partito Revisionista ha triplicato i suoi voti rispetto al 1929 nelle elezioni interne all'OSM (all'incirca il 21% dei voti). La tendenza \u00e8 in ascesa, e lo \u00e8 anche per i pi\u00f9 radicali fra i revisionisti. Il loro gruppo controlla ormai \"Hazit Ha'am\", il giornale della sezione operaia del Partito, in cui essi sviluppano le loro tesi.\nAhimeir assurge presto alla posizione di ideologo di riferimento del Partito in Palestina (che \u00e8 soltanto una sezione del Partito e neppure la pi\u00f9 importante), e influenza fortemente il Betar. Ufficialmente sostiene \u017dabotinskij. Pi\u00f9 discretamente, lo critica, considerando che non vi sia pi\u00f9 differenza fra lui e la sinistra.\nNel 1931, la sua sezione s'organizza in seno a un'associazione segreta e indipendente dalla direzione del Partito, il \u00abBrit Ha'Birionim\u00bb. Essa intende lottare contro tre nemici:\nIn segreto, i Birionim recuperano armi e preparano attentati, che non avranno tuttavia luogo.\n\u017dabotinskij e il Partito criticano il loro radicalismo (di cui non percepiscono l'ampiezza), ma rifiutano di rompere con i Birionim.\nNel 1932, al V congresso del Partito, Ahimeir propone di trasformate il Partito Revisionista in un partito autoritario. \u017dabotinskij dichiara: \u00ab \"considero come nefasto ogni movimento che neghi il principio di uguaglianza fra i cittadini [...] \u00e8 proprio per questo che io vi considero, Ahimeir, come un avversario politico\u00bb.\"\nAl contrario, qualche mese pi\u00f9 tardi, al momento del conflitto interno coi \u00abmoderati\u00bb del Partito Revisionista che sono inquieti per la volont\u00e0 manifestata da \u017dabotinskij di abbandonare l'OSM, \u017dabotinskij s'appoggia alla sua ala destra per sciogliere la direzione del Partito, organizzare nuove elezioni interne e affermare il suo punto di vista.\nAll'inizio del 1933, Ahimeir dichiara su \"Hazit Ha'am\" che vi \u00e8 del buono in Hitler, riferendosi alla sua \u00ab\"polpa anti-marxista\"\u00bb. \u017dabotinskij \u00e8 furioso, ma si rifiuta di nuovo di rompere coi Birionim.\nIl 16 giugno 1933, il direttore del dipartimento politico dell'Agenzia Ebraica, il socialista Haim Arlozoroff, \u00e8 assassinato in circostanze oscure (ancor oggi nessuno sa chi abbia assassinato Arlozoroff). La mattina stessa \"Hazit Ha'am\" aveva lanciato un attacco violentissimo contro di lui \u00ab\"il popolo ebraico ha sempre saputo giudicare come si deve coloro che vendono il suo onore e la sua fede. Questa volta ancora, sapr\u00e0 trovare la risposta adeguata a questa porcheria che si fa pubblicamente\"\u00bb (un accordo d'emigrazione raggiunto fra l'Agenzia Ebraica e il Terzo Reich per l'emigrazione di ebrei tedeschi, accordo del quale Arlozoroff era il negoziatore).\nRapidamente l'inchiesta britannica s'indirizza sui Birionim. Ahimeir \u00e8 giudicato. \u00c8 prosciolto dall'imputazione di omicidio ma i documenti trovati presso di lui lo fanno condannare a 18 mesi di carcere per incitamento alla rivolta contro il regime mandatario. La sinistra accusa i Birionim di complotto fascista. Dopo aver esitato, \u017dabotinskij impegna il Partito Revisionista nella difesa accanita di Ahimeir.\nL'affare Arlozoroff e il sostegno dei revisionisti alla loro ala estremista avranno due conseguenze:\nLa rottura \u00e8 totale, la scissione s'avvicina.\nNell'agosto 1933, le elezioni del XVIII congresso dell'OSM (a Praga) sono dominate dagli attacchi della sinistra al \u00abpericolo fascista\u00bb revisionista. Il Partito Revisionista perde \u2153 dei suoi voti, e ottiene solo il 14% dei suffragi. Il Blocco della sinistra, diretto dal Mapai, ottiene il 44% dei voti e si afferma come la tendenza dominante nell'OSM.\nIl revisionismo sionista in Italia.\nLe relazioni e le affinit\u00e0 ideologiche del revisionismo, in particolare nel suo raggruppamento italiano, con il fascismo mussoliniano erano certamente marcate. In una circolare del movimento per le elezioni del 16\u00ba Congresso Sionistico Mondiale si leggeva:\n\"Ci hanno chiamato i fascisti del Sionismo. E sia. Voglia il Signore che la nostra opera sia cos\u00ec provvida per le sorti d'Israele risorgente come lo \u00e8 stato e lo \u00e8 quella del Fascismo per l'Italia\".\nIl leader del revisionismo italiano - Leone Carpi- negli appunti del suo discorso per il Congresso revisionista del 1935 a Vienna, ribadiva le affinit\u00e0 col fascismo in quanto ideologia nazionale: \"Ma \u00e8 innegabile che affinit\u00e0 non lievi si riscontrano fra i principi fondamentali dell'uno e dell'altro movimento nel campo dell'ideologia nazionale come in quello delle attuazioni sociali ed economiche, \u00e8 innegabile che molto abbiamo da apprendere da un movimento che si \u00e8 imposto all'attenzione del mondo e che effettivamente si \u00e8 trovato in condizioni che presentano profonde analogie con la nostra\".\nL'organo italiano del movimento - L'Idea Sionistica - per difendersi dalle accuse dei fascisti intransigenti sottolineava:\n\"Nessuno pu\u00f2 in buona fede citare un solo caso verificatosi in Italia nel quale un sionista come tale o una qualsiasi istituzione sionistica abbia assunto un atteggiamento o compiuto una attivit\u00e0 in contrasto con gli interessi nazionali o con le direttive del Governo\".\nL'Organizzazione degli Operai Revisionisti (1932).\nNel 1932, viene creata l'Organizzazione degli Operai Revisionisti. Nel 1934, i revisionisti formano la Confederazione Nazionale dei Lavoratori d'Eres Israel.\nIl successo \u00e8 modesto, ma conferma la volont\u00e0 di contestare alla sinistra il suo monopolio politico e sindacale. Questa reagir\u00e0 assai male a tale concorrenza contro l'Histadrut, bastione della sinistra sionista.\nLa creazione della Nuova Organizzazione Sionista (1935).\nDopo molti anni, il Partito Revisionista esitava circa l'eventuale rottura con l'OSM. Nel 1932, \u017dabotinskij aveva sciolto la direzione revisionista (che gli era contraria) e aveva fatto eleggere una maggioranza favorevole alla rottura. Ma egli esitava ancora.\nNel 1934 e nel 1935, la sinistra (nella persona di David Ben Gurion) e la destra revisionista (nella persona di Vladimir \u017dabotinskij) negoziano un accordo. Accettato dal Partito Revisionista, l'accordo \u00e8 respinto da un referendum interno all'Histadrut.\n\u017dabotinskij decide nel 1935 che il Partito Revisionista debba abbandonare l'OSM dominato dai socialisti.\nLa scissione del 1935.\nIl Partito Revisionista decide di dar vita a una \u00abNuova Organizzazione Sionista\u00bb (NOS) per rimpiazzare l'OSM (la NOS e i revisionisti torneranno in seno all'OSM nel 1946).\nMa la NOS attirer\u00e0 (come il Partito Revisionista) solo gruppi marginali, in particolare i religiosi sionisti conservatori del Mizrah\u00ec.\nLo scacco \u00e8 dunque parziale. Ma \u00e8 sensibile per il futuro: per ottenere il congiungimento coi religiosi, il Partito Revisionista, originariamente altrettanto laico - o quasi - come la sinistra, ha subito una deriva pi\u00f9 aperta verso la religione. Negli anni settanta, beneficer\u00e0 di questo nuovo orientamento, cui esso rester\u00e0 fedele a partire dal 1935, radunando intorno a s\u00e9 i partiti religiosi (Mizrah\u00ec e Agudat Yisrael).\nLo sviluppo dell'Irgun (1937-1939).\nDal 1935 al 1939 scoppia la \"Grande Rivolta araba in Palestina\", un sollevamento di Arabi palestinesi contro il Mandato britannico e i sionisti.\nDall'inizio degli anni trenta esisteva in Palestina un'organizzazione armata clandestina dissidente dell'Haganah, l'Haganah nazionale, conosciuta anche come Irgun Zvai Leumi. \u017dabotinskij era membro del suo consiglio politico, ma l'Irgun non era strettamente revisionista: nel 1937 la maggioranza dei suoi membri militava nell'Haganah.\nA partire dal 1937 e fino al 1939, l'Irgun \u00e8 riorganizzata come organizzazione armata revisionista (ma indipendente dal partito). \u017dabotinskij ne \u00e8 il capo politico (funzione quanto mai teorica). Il nome \"Haganah nazionale\" \u00e8 abbandonato.\nL'Irgun si mette allora a commettere sempre pi\u00f9 attentati, in particolare contro civili palestinesi, uccidendo da 200 a 250. L'organizzazione s'ingrandisce, si rafforza, si arma, attira a s\u00e9 i revisionisti pi\u00f9 radicali. La cieca violenza contro i civili \u00e8 condannata dalla sinistra e il centro-destra dei Revisionisti Generali. \u017dabotinskij stesso ne \u00e8 talvolta turbato. Ma la violenza \u00e8 anche un mezzo per mobilitare i nazionalisti pi\u00f9 radicali.\nIl piano d'evacuazione (1936-1937).\nNel 1936, il governo polacco lancia una campagna anti-ebraica di grande ampiezza. Il partito al potere (OZON) proibisce l'adesione degli ebrei. Il governo indica di sperare la partenza di tutti gli ebrei della Polonia nel giro di qualche anno. Prende contatti col governo francese per esplorare l'ipotesi d'una partenza di ebrei verso il Madagascar, ma senza alcun successo.\n\u017dabotinskij decide a quel punto d'impegnare il Partito Revisionista nella direzione d'un sostegno al governo polacco. Prova a convincere questo che \u00e8 verso la Palestina che gli ebrei devono essere indirizzati. Il governo lo riceve, e le due parti si fanno volentieri vedere insieme. L'obiettivo di \u017dabotinskij \u00e8 di trovare un alleato per fare pressione sulla Gran Bretagna, al fine d'aumentare il numero di visti d'immigrazione che la potenza mandataria limita nettamente dagli inizi degli anni trenta.\nMa, al di l\u00e0 della politica, la collaborazione dei revisionisti con la Polonia ha anche una parte militare. A seguito degli incontri dell'ottobre 1937 fra \u017dabotinskij e il comandante delle forze armate, il maresciallo Rydz-Smigly, e il ministro degli Affari Esteri, il colonnello Beck, un concreto sostegno \u00e8 concesso all'Irgun. Avraham Stern \u00e8 il responsabile della pratica da parte dell'Irgun, nella sua veste di inviato speciale. Dei fondi finanziari sono versati nel 1939. Cinquemila fucili sono assegnati lo stesso anno. Nella primavera del 1939, le forze armate polacche concedono a 25 ufficiali dell'Irgun \"un periodo d'addestramento militare ed al sabotaggio\".\nQuesta esperienza avr\u00e0 due conseguenze:\nIl Libro Bianco (1939) e la morte di \u017dabotinskij (1940).\nNel 1939, i britannici pubblicano un \u00abLibro Bianco\u00bb, risposta politica alla \"Grande Rivolta Araba\". Pongono quasi del tutto fine all'immigrazione ebraica e indicano che nel 1949 la Palestina diventer\u00e0 uno Stato unitario (dunque a maggioranza araba). Fino ad allora, il movimento revisionista aveva criticato il Mandato britannico, non particolarmente favorevole alla causa ebraica. Ma resta comunque un alleato del Regno Unito. Solo i pi\u00f9 radicali (Birionim) esortavano alla guerra contro i britannici.\nIl \"Libro Bianco\" cambia totalmente la situazione e il Partito Revisionista si ritrova contro il Regno Unito. Ma, poco tempo dopo, comincia la guerra in Europa e i revisionisti decidono di sostenere gli Alleati.\nVladimir \u017dabotinskij morir\u00e0 nell'agosto del 1940 per una crisi cardiaca, mentre visitava un campo invernale del Betar, negli USA.\nLascia dietro di s\u00e9 un campo revisionista diviso e indebolito.\nIl Betar, l'Irgun e il Partito Revisionista non avevano legami istituzionali. Erano uniti soltanto dall'ideologia e da \u017dabotinskij, loro capo comune (in modo assai teorico per\u00f2 per quanto riguarda l'Irgun). La sua morte lascia dunque queste tre organizzazioni senza una comune direzione.\nIl Partito Revisionista \u00e8 stato pesantemente indebolito dall'affare Arlozoroff e dal suo \"piano d'evacuazione\". Soprattutto, l'invasione della Polonia da parte sovietica e tedesca nel 1939 ha tagliato fuori il partito di Palestina dalla sua principale base di retroguardia (in militanti e in disponibilit\u00e0 economiche): la Polonia.\nTutto il movimento revisionista \u00e8 da ricostruire. Sar\u00e0 Menachem Begin a incaricarsene.\nL'egemonia dell'Irgun (1940-1948).\nDopo la morte di \u017dabotinskij, \u00e8 l'Irgun che guadagna progressivamente il centro della scena dell'universo politico revisionista. Il suo attivismo gli consentir\u00e0 di imporsi come la guida naturale dei successori politici di \u017dabotinskij.\nIl cessate-il-fuoco dell'Irgun (1940).\nNel 1940, l'Irgun decide che la situazione in Europa \u00e8 pi\u00f9 grave di quella del \"Focolare nazionale ebraico\", e decide di fermare le sue azioni armate contro gli Arabi, e di non lanciarne altre contro i britannici. L'Irgun conclude anche un accordo con i britannici per partecipare ad azioni offensive, in particolare nel campo dei sabotaggi. \u017dabotinskij aveva approvato l'accordo. Il capo dell'Irgun, David Ratziel, sar\u00e0 ucciso in combattimento del 1941.\nLa scissione del gruppo Stern (1940).\nLe scelte della direzione dell'Irgun non raccoglie l'unanimit\u00e0. Avraham Stern (\"Yair\"), che si pu\u00f2 considerare come l'erede politico dei Birionim, le contesta. Considera al contrario che la minaccia di scomparsa del \"Focolare nazionale ebraico\" al termine del periodo decennale previsto dai britannici \u00e8 la pi\u00f9 grave.\nCrea con qualche altro nazionalista radicale, come Yitzhak Shamir, futuro Primo Ministro d'Israele, una scissione che definisce dapprima come \u00abIrgun Tsvai Leumi beIsrael\u00bb, poi \u00abLohamei Herut Israel\u00bb (Combattenti per la libert\u00e0 d'Israele) o Lehi. I britannici la chiamano \u00abBanda Stern\u00bb.\nQuesta fazione scissionista si dedica ad attacchi contro i britannici o ebrei \"collaboratori\" e tenta anche di prendere contatto coi Tedeschi, in nome della differenza fra il \"persecutore\" (la Germania), preferibile al \"nemico\" (i britannici che impediscono lo Stato ebraico). La Banda Stern \u00e8 infine smantellata nel 1942, ed \"entra in sonno\". I responsabili sono morti (Stern, nel 1942) o in prigione (Shamir).\nL'arrivo di Menachem Begin e la ripresa dei combattimenti (1943).\nAntico responsabile del Betar di Polonia, considerato come pi\u00f9 radicale di \u017dabotinskij, ma non cos\u00ec a destra come Stern, Begin arriva in Palestina nel 1943 coi resti dell'esercito polacco (Armata Anders). Prende rapidamente la direzione dell'Irgun, che conosce al momento una crisi interna abbastanza grave dopo la morte di Ratziel.\nA partire dall'inizio del 1944, l'Irgun riprende gli attentati.\nIl Lehi anche li ha ripresi, ma nel quadro d'un riposizionamento ideologico che non si richiama pi\u00f9 ufficialmente al revisionismo. L'orientamento \u00e8 ora filo-sovietico, malgrado correnti decisamente destrorse restino attive nel Lehi.\nSia come sia, sono gli Arabi ad essere colpiti, pi\u00f9 che i britannici.\nDal 1944 al 1948, centinaia di militari britannici, funzionari e poliziotti saranno trucidati.\nL'Haganah si oppone all'Irgun fino a met\u00e0 1945, poi si unisce ad esso nella lotta anti-britannica, pur criticando il carattere sanguinario delle sue azioni.\nIl Partito Revisionista in Palestina, per parte sua, \u00e8 poco attivo politicamente, ma critica comunque ci\u00f2 che esso considera gli eccessi dei membri dell'Irgun.\nA partire da novembre 1947, l'Irgun cessa il grosso delle sue operazioni anti-britanniche (vi sar\u00e0 ancora qualche attentato contro i britannici, seguiti puntualmente a scontri), ma si lancia in cruente rappresaglie contro la popolazione civile araba, in risposta agli attentati arabi anti-sionisti che fanno seguito alla decisione dell'ONU di creare uno Stato ebraico in Palestina.\nLa creazione dell'Herut (1948).\nDopo l'indipendenza d'Israele, il Primo Ministro David Ben Gurion esige lo smantellamento dell'Irgun in quanto organizzazione armata clandestina che non ha, quindi, pi\u00f9 motivo di essere.\nL'affare dell\"'Altalena\", una prova di forza fra Tsahal e Irgun, far\u00e0 18 morti (16 membri dell'Irgun e 2 soldati di Tsahal). L'Irgun cessa di esistere.\nMa Menachem Begin \u00e8 ora il capo incontrastato dei Revisionisti in Terra Santa. Nel 1948, crea l'Herut, che aggrega antichi appartenenti dell'Irgun e del Partito Revisionista. Egli allontaner\u00e0 dalla direzione gli antichi responsabili del Partito Revisionista per imporre quelli a lui vicini.\nIl Partito Revisionista, pi\u00f9 forte in Polonia che nella stessa Palestina, non esiste pi\u00f9. lascia il posto all'Herut, un partito puramente israeliano. Alle elezioni del 1949, questo otterr\u00e0 l'11,5% dei suffragi, e si piazzer\u00e0 al 4\u00ba posto, all'opposizione.\nL'Herut riprende l'ideologia del Partito Revisionista: annessione della Cisgiordania, della Striscia di Gaza e della Giordania, per formare un \"Grande Israele\" sulle due rive del Giordano, attaccamento ai valori del liberalismo politico e al liberismo economico, anti-comunismo, ostilit\u00e0 alla sinistra, esaltazione delle forze armate.\nIl Partito Revisionista: sintesi.\nFra il 1925 e il 1948, \u00e8 un partito che ha avuto 3 tratti caratteristici, in parte contraddittori: \u00e8 stato relativamente marginale, molto attivista e indirettamente influente.\nIl Partito Revisionista \u00e8 quindi un partito-chiave della storia del sionismo. Ha collocato nel cuore del suo programma dal 1925 l'idea del \"Grande Israele\", all'interno delle sue frontiere bibliche. Assai minoritario all'epoca di \u017dabotinskij, questa tematica diventer\u00e0 centrale nel dibattito fra sionisti dopo la Guerra dei sei giorni del 1967, e tale rimane ancora ai nostri giorni."}
{"id": "1850493", "revid": "125744896", "url": "https://it.wikipedia.org/wiki?curid=1850493", "title": "South Kensington (film)", "text": "South Kensington \u00e8 un film del 2001 diretto da Carlo Vanzina.\nIl film ha per protagonisti Enrico Brignano, Giampaolo Morelli e Rupert Everett, che unicamente in questo film ha recitato in italiano, senza essere doppiato, cos\u00ec come Elle Macpherson.\nTrama.\nNick Brett vive a Londra in una casa lussuosa, ma a causa di debiti \u00e8 costretto a subaffittare alcune camere. Antonio Pinardi arrivato a Londra da Positano per studiare l'inglese, affitta una delle stanze. Oltre ad Antonio nella casa abita anche Francesco, impiegato da un'importante banca della City.\nUna sera entrambi decidono di andare a vedere una partita della nazionale italiana di calcio a casa di Massimo, un amico di Francesco. Il giorno seguente Antonio viene derubato in autobus, del portafogli contenente 2.000 sterline e per conseguenza non pu\u00f2 iscriversi alla scuola. Intanto Francesco, al lavoro in banca, guadagna 2.000 sterline per aver puntato su un listino danese, il quale ha guadagnato il 14% alla Borsa di Francoforte. Con questi soldi decide di andare a Roma e fare una sorpresa alla sua ragazza. Arrivatovi scopre che la sua ragazza, Giulia, ha una relazione con un suo amico, e decide di lasciarla.\nIn seguito sia Antonio che Francesco incontrano due splendide ragazze con le quali e fra loro si accende subito l'amore."}
{"id": "1850494", "revid": "1272592", "url": "https://it.wikipedia.org/wiki?curid=1850494", "title": "Edward Carnby", "text": "Edward Carnby \u00e8 un personaggio immaginario della serie di videogiochi \"Alone in the Dark\", della quale \u00e8 il protagonista.\nCaratteristiche.\nEdward Carnby \u00e8 un investigatore privato che si occupa di casi a sfondo paranormale. La sua vita al di fuori del lavoro resta un mistero e nulla di strettamente personale trapela sul suo conto durante le sue avventure, eccetto il fatto che sia un uomo imprevedibile, che si ritrova spesso nelle situazioni pi\u00f9 inverosimili.\nL'aspetto fisico di Carnby \u00e8 sempre stato cambiato nel corso della saga. Nel primo capitolo della serie (1992), ambientato negli anni'20, Carnby appare come un uomo sulla trentina d'anni di et\u00e0, degli occhi marroni, i capelli castani tirati all'indietro e dei baffi folti.\nIn Alone in the Dark: The New Nightmare l'ambientazione della saga passa dagli anni venti al 2001 e di conseguenza, il look di Carnby cambia radicalmente: il viso assume un'espressione rigida e i suoi occhi diventano azzurri. Alla sua pettinatura impomatata si sostituiscono dei lunghi capelli corvini. Il cappotto marrone rimane l'unico punto di riferimento con i capitoli precedenti.\nIn Alone in the Dark (2008) Carnby subisce un'ennesima \"metamorfosi\", dovuta forse ad un'esigenza di maggiore credibilit\u00e0. Pur mantenendo in piccola parte i lineamenti dati a Carnby in \"The New Nightmare\", gli occhi ritornano del colore originale e i suoi capelli vengono leggermente accorciati e schiariti. Presenta inoltre una vistosa cicatrice sul lato sinistro del viso che si estende dalla tempia alla guancia.\nBiografia.\nDai dati riportati nel capitolo del 2008, Edward Carnby nasce il 29 settembre del 1897, a New Orleans, negli Stati Uniti. Dei suoi parenti, della sua infanzia o della sua stessa vita in generale, non si conosce nulla. La societ\u00e0 presso la quale vive il detective gli attribuisce l'epiteto di \"Rettile\" (\"The Reptile\") per il suo carattere sfrontato e il suo sarcasmo.\n\"Alone in the Dark\".\nNel 1923 un noto artista, Jeremy Hartwood, viene trovato impiccato nella soffitta della sua villa in campagna, \"Derceto\". Le indagini sulla vicenda si svolgono frettolosamente, il caso viene archiviato come un suicidio e presto dimenticato dalla gente. Ma Emily Hartwood, nipote della vittima, non crede alla storia del suicidio e decide di far luce sulla vicenda autonomamente ricorrendo ad un investigatore privato, e assume Carnby.\nSi reca alla volta della maestosa e lugubre abitazione. Varcata la soglia dell'ingresso, questo si sbarra dietro di costui, che noncurante prosegue il suo cammino. Giunge nella soffitta, il luogo nel quale lo zio di Emily si era tolto la vita, e nell'intento di esaminare un pianoforte, fa capolino una creatura dall'aspetto necrotico che cerca di attaccare Carnby\\Emily (NB: dipende da quale personaggio impersona il giocatore). Pi\u00f9 volte il detective, o l'ereditiera, si ritrovano ad affrontare tali creature nel corso della loro disavventura.\nScopre successivamente con il proseguire delle sue indagini che la villa fu progettata dal suo primo proprietario, Ezejial Pregzt, per scopi esoterici. Alla morte di questo, che fu giustiziato dalle milizie locali, il suo spirito fu confinato in un albero che cresceva nelle grotte sottostanti alla villa, in attesa di un nuovo corpo in cui risorgere. Questa rivelazione spiega il gesto estremo del signor Hartwood e di conseguenza, allerta Carnby ed Emily del destino che li attende, che riescono infine a sconfiggere lo spirito malefico, bruciando l'albero che lo vincolava nel luogo, e a fuggire dalla villa.\n\"Alone in the Dark 2\".\nCirca un anno dopo gli eventi della villa Derceto, Carnby viene a sapere che un suo collega, Teddy Striker, viene trovato morto presso una citt\u00e0 limitrofa. Il detective \u00e8 stato assassinato dai sicari di una cosca mafiosa che da un po' di tempo si cimenta nei rituali Voodoo. Inoltre Grace Saunders, una bambina residente presso tale citt\u00e0 viene sequestrata, e Carnby ha il duplice compito di trovare gli assassini del suo collega e di liberare la piccola Grace.\n\"Alone in the Dark 3\".\n\u00c8 il 1927; presso il paese di Slaughter Gulch, situato nel Deserto del Mojave, scompare una troupe cinematografica e le autorit\u00e0 locali ingaggiano Carnby. Egli in principio si rifiuta, tuttavia gli viene rivelato che il paese \u00e8 infestato e che nella truope c'\u00e8 anche Emily Hartwood e accetta il caso.\nOltre i fantasmi, Carnby si ritrova anche contro dei cowboy che si scopre essere stati mutati da una cava radioattiva scavata da Jeb Stone, un criminale morto tempo addietro che insidiava la citt\u00e0. Edward scopre in seguito che Jeb Stone \u00e8 il figlio di Ezejial Pregzt, e che \u00e8 il suo stesso spirito ad aver assalito la troupe.\nIn questo capitolo ambientato nel 2001 e successivamente considerato indipendente dal resto della storia del personaggio, Carnby indaga sull'assassinio di Charles Fiske, suo collega e amico, e gli viene data la possibilit\u00e0 di svolgere le sue indagini seguendo Aline Cedrac, una professoressa di etnologia, su di un'isola situata vicino al Maine chiamata Shadow Island. Tuttavia, l'idrovolante sul quale i due viaggiano ha un incidente, costringendoli a paracadutarsi sull'isola, e a proseguire il proprio cammino separatamente.\nEsaminando il luogo, infestato da creature fatte d'ombra, Carnby scopre che esso contiene un varco tra il mondo e una dimensione parallela dal quale provengono le creature, e che Alan Morton, abitante e proprietario dell'isola, intende aprirlo per liberare i suoi abitanti, con la conseguente rovina del genere umano. Aiutato da Aline e da uno stregone nativo di nome Edenshaw, Carnby uccide Alan e confina le creature nuovamente nella propria dimensione, e fa ritorno nel Massachusetts.\n\"Alone in the Dark (2008)\"/\"\".\nIn questo capitolo, considerato diretto successore della saga principale, viene spiegato che Carnby, scomparso nel 1938 in circostanze misteriose, riappare a New York nel 2008 senza memoria e tenuto in ostaggio da una setta. A uno degli adepti viene dato il compito di uccidere Carnby, ma delle \"crepe viventi\" circondano il sicario, e lo \"divorano\" dal sottosuolo, dando a Carnby l'occasione di scappare.\nAll'interno dell'edificio Carnby si imbatte in Sarah Flores, una gallerista che lavora l\u00ec, e insieme collaborano per scappare. Sul posto Carnby e Sarah incontrano Theophile Paddyngton, un uomo anziano tenuto insieme a Carnby in ostaggio dalla setta, e lasciano l'edificio. Si ritrovano a Central Park, dove Paddyngton, rivela di conoscerlo sin dagli anni'20 e gli spiega dell'imminente compimento di un rituale. Carnby non comprende le parole dell'uomo, che pensa stia vaneggiando, quindi Theo d\u00e0 un pendente a Edward e fatto ci\u00f2, si toglie la vita. Carnby e Sarah si affidano alle istruzioni avute dal vecchio e si incamminano per il parco, e raggiungono un grattacielo dove all'interno di esso trovano quello era stato lo studio di Carnby durante gli anni trenta.\nAttraverso di esso Carnby scopre un portale connesso al pendaglio che porta, e una creatura s'impossessa di Sarah. L'esito della vicenda cambia a seconda della scelta che si compie e dalla piattaforma su cui si gioca.Su Nintendo Wii c'\u00e8 solo un finale:Sarah viene inghiottita dalle \"crepe\" e ne fuoriesce come uno dei nemici del gioco;Carnby prende la decisione di non ucciderla, dopodich\u00e9 Edward cade a terra e infine sviene. Il finale \u00e8 diverso sul PC e sulle consoles Xbox 360 e PS3,dove il giocatore ha la possibilit\u00e0 di scegliere se sparare o risparmiare Sarah. La prima scelta fa s\u00ec che Lucifero si reincarni in Edward;se invece Sarah sar\u00e0 risparmiata, il Demonio si reincarner\u00e0 in lei e Carnby si allontaner\u00e0 da lei.\nCinema.\nNella trasposizione cinematografica di \"Alone in the Dark\", diretto dal regista tedesco Uwe Boll, Carnby \u00e8 interpretato dall'attore statunitense Christian Slater. Nel seguito, Carnby \u00e8 interpretato invece da Rick Yune."}
{"id": "1850498", "revid": "187240", "url": "https://it.wikipedia.org/wiki?curid=1850498", "title": "Sindrome di Cronkhite-Canada", "text": ""}
{"id": "1850499", "revid": "28592", "url": "https://it.wikipedia.org/wiki?curid=1850499", "title": "Zhdanov", "text": ""}
{"id": "1850502", "revid": "266222", "url": "https://it.wikipedia.org/wiki?curid=1850502", "title": "Castelli del Deserto", "text": ""}
{"id": "1850503", "revid": "104458", "url": "https://it.wikipedia.org/wiki?curid=1850503", "title": "Johan Wallner", "text": "Biografia.\nCarriera sciistica.\nStagioni 1980-1983.\nSpecialista delle prove tecniche originario di V\u00e5lberg e in attivit\u00e0 tra l'inizio degli anni ottanta e la fine del decennio successivo, Wallner ottenne il primo successo internazionale a quindici anni, quando vinse la medaglia d'oro nello slalom speciale agli Europei juniores di Madonna di Campiglio 1980.\nDue anni dopo ai Mondiali juniores di Auron 1982 si aggiudic\u00f2 la medaglia d'oro nello slalom speciale e quella di bronzo nello slalom gigante; alla successiva rassegna iridata giovanile di Sestriere 1983 vinse la medaglia d'oro anche nello slalom gigante. Nella stessa stagione ottenne il suo primo piazzamento di rilievo in Coppa del Mondo, il 14\u00ba posto nello slalom speciale disputato a T\u00e4rnaby il 23 febbraio.\nStagioni 1984-1992.\nDebutt\u00f2 ai Giochi olimpici invernali a , dove tuttavia non complet\u00f2 la prova di slalom speciale; l'anno dopo in Coppa Europa chiuse al 3\u00ba posto la classifica di slalom speciale. Si aggiudic\u00f2 la sua unica vittoria in Coppa del Mondo, nonch\u00e9 primo podio, nello slalom speciale del 14 gennaio 1986 a Berchtesgaden. Due anni dopo ai XV Giochi olimpici invernali di fu 16\u00ba nello slalom gigante e non termin\u00f2 lo slalom speciale.\nAi Mondiali di Saalbach-Hinterglemm 1991 vinse la medaglia di bronzo nello slalom gigante e fu 5\u00ba nel supergigante; l'anno dopo ai XVI Giochi olimpici invernali di non complet\u00f2 n\u00e9 lo slalom gigante n\u00e9 lo slalom speciale.\nStagioni 1993-1998.\nAi Mondiali di Morioka 1993 Wallner biss\u00f2 il bronzo iridato nello slalom gigante, mentre nello slalom gigante fu 23\u00ba. Pi\u00f9 tardi nella stessa stagione sal\u00ec per l'ultima volta sul podio in Coppa del Mondo, nello slalom gigante disputato a Oppdal il 23 marzo che chiuse al 2\u00ba posto. Ai XVII Giochi olimpici invernali di , sua ultima presenza olimpica, si classific\u00f2 25\u00ba nello slalom gigante e non termin\u00f2 lo slalom speciale.\nGareggi\u00f2 nello slalom gigante e nello slalom speciale anche ai Mondiali della Sierra Nevada 1996 e di Sestriere 1997, ma port\u00f2 a termine soltanto la prova di slalom gigante della Sierra Nevada, al 17\u00ba posto. Il 15 dicembre 1997 a Sestriere fu per l'ultima volta al via in una gara di Coppa del Mondo, uno slalom speciale nel quale non si qualific\u00f2 per la seconda manche; si conged\u00f2 dal Circo bianco in occasione di una gara FIS disputata a Trysil il 27 dicembre seguente.\nCarriera da allenatore.\nDopo il ritiro \u00e8 divenuto allenatore nei quadri della Federazione sciistica della Svezia.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1850507", "revid": "309289", "url": "https://it.wikipedia.org/wiki?curid=1850507", "title": "Vorkuta (fiume)", "text": "La Vorkuta () \u00e8 un fiume della Russia europea nordorientale (Repubblica Autonoma dei Komi e Circondario Autonomo dei Nenec), affluente di destra della Usa (bacino idrografico della Pe\u010dora).\nNasce dal lago Bol'\u0161aja Vorkuta-Chasyrejty sui contrafforti occidentali degli Urali polari in una zona di tundra paludosa. Scorre con direzione meridionale in un territorio prevalentemente piatto, paludoso e ricchissimo di laghi (se ne contano circa 2\u00a0000); sfocia nella Usa nel suo alto corso, a 467\u00a0km dalla foce, a monte del porto di Abez'. Ha una lunghezza di 182\u00a0km; l'area del suo bacino \u00e8 di 4\u00a0550\u00a0km\u00b2. Il fiume \u00e8 gelato, in media, dalla met\u00e0 di ottobre fino a fine maggio - primi di giugno.\nNel bacino del fiume si trovano estesi giacimenti di carbone, per lo sfruttamento dei quali vennero costruiti, in epoca sovietica, numerosi campi di lavoro forzato; il loro sviluppo port\u00f2, in alcuni casi, alla nascita di centri urbani anche importanti (Vorkuta, Vorga \u0160or, Komsomol'skij, Promy\u0161lennyj, Severnyj)."}
{"id": "1850517", "revid": "119921035", "url": "https://it.wikipedia.org/wiki?curid=1850517", "title": "Haim Arlozoroff", "text": "Sionista convinto, difese l'idea di uno Stato d'Israele e il ritorno degli ebrei in Terra d'Israele (Ebraico \u05d0\u05e8\u05e5 \u05d9\u05e9\u05e8\u05d0\u05dc, Eretz Israel).\nBiografia.\nNacque in Ucraina nel 1899. Educato in Germania, qui fece la conoscenza d'una amica di sua sorella Lisa: la futura Magda Goebbels. Avr\u00e0 con lei un forte legame amoroso, senza dubbio il primo della loro vita, che rinnover\u00e0 con lei pi\u00f9 tardi, quanto ella incontr\u00f2 difficolt\u00e0 coniugali nel corso del suo primo matrimonio.\nEmigr\u00f2 in Palestina nel 1921. Attivista in seno al Movimento dei Lavoratori, Arlozoroff rappresenta il Mapai in numerose conferenze internazionali e congressi sionisti. Di fatto fu assai moderato nella sua concezione d'approccio politico con il governo mandatario britannico, nella sua maniera di gestire la questione araba e nel modo di mettere in pratica il progetto sionista, rifiuta pregiudizialmente l'idea di una rivolta ebraica per impadronirsi con la forza dei territori arabi destinati al futuro Stato ebraico.\nA proposito dei palestinesi arabi, ha detto: \"Non \u00e8 vero che tutto ci\u00f2 che \u00e8 cattivo per gli arabi sia buono per gli ebrei e non \u00e8 vero che tutto ci\u00f2 che \u00e8 buono per gli arabi sia cattivo per gli ebrei\".\n\u00c8 assassinato mentre cammina con sua moglie Sima su una spiaggia di Tel Aviv, il 16 giugno 1933. Non fu possibile scoprire mandanti ed esecutori.\nIl kibbutz Givat-Ha\u00efm, il moshav Kfar-Ha\u00efm e il sobborgo di Haifa, Qiryat-Haim ne mantengono il ricordo."}
{"id": "1850518", "revid": "536103", "url": "https://it.wikipedia.org/wiki?curid=1850518", "title": "Sindrome di Gardner", "text": "Per Sindrome di Gardner in campo medico, si intende una sindrome di natura genetica, caratterizzata dalla presenza di polipi multipli di tipo adenomatoso (generalmente 200-1000, prevalentemente nell'intestino crasso), osteomi multipli (frequentemente alla mandibola), fibromatosi e Iperplasia Epitelio Retinica; \u00e8 una variante della Poliposi Adenomatosa Familiare (FAP).\nEpidemiologia.\nLa sindrome pu\u00f2 manifestarsi a qualunque et\u00e0, sia nella prima infanzia che dopo la settima decade di et\u00e0.\nSintomatologia.\nI polipi sono presenti nell'intestino crasso, essi possono evolversi in natura maligna, il periodo peggiore della persona \u00e8 nell'adolescenza quando tali polipi (la cui presenza varia da 100 a 1000) si possono trasformare in un carcinoma, un tumore di forma maligna."}
{"id": "1850519", "revid": "1516566", "url": "https://it.wikipedia.org/wiki?curid=1850519", "title": "Leuciscus", "text": "Leuciscus \u00e8 un genere di pesci ossei d'acqua dolce appartenenti alla famiglia dei Cyprinidae.\nDistribuzione.\nLe specie sono diffuse nella regione paleartica, tra l'intera Europa e la Cina.\nSpecie italiane.\nTre specie (\"L. cephalus\", \"L. lucumonis\" e \"L. multicellus\") sono autoctone delle acque italiane.\nLa specie \"Leuciscus leuciscus\" \u00e8 stata introdotta nelle acque dell'Italia settentrionale."}
{"id": "1850520", "revid": "767487", "url": "https://it.wikipedia.org/wiki?curid=1850520", "title": "Telestes souffia", "text": "Telestes souffia, conosciuto comunemente come vairone occidentale, \u00e8 un pesce d'acqua dolce appartenente alla famiglia dei Cyprinidae e quindi all'ordine dei Cypriniformes.\nLa maggioranza degli ittiologi dividono questa specie in due sottospecie (oggi generalmente elevate a rango specifico):\nHabitat e distribuzione.\nReperibile nelle acque limpide e pulite dei torrenti a corrente veloce con fondale ghiaioso. Raramente ritrovato nei laghi.\nLa sua presenza \u00e8 indice di buona qualit\u00e0 ambientale e dell'acqua.\nPresente nei fiumi della Francia sudoccidentale (Rodano e Var).\nDescrizione.\nIl corpo \u00e8 affusolato: la testa \u00e8 minuta, la bocca terminale \u00e8 piccola. La livrea \u00e8 bruno grigiastra, pi\u00f9 chiara sui fianchi. Il ventre \u00e8 bianco. Sui fianchi \u00e8 presente una fascia orizzontale bruna, sotto la quale vi \u00e8 un'altra fascia arancione (non sempre visibile). L'attaccatura delle pinne pettorali \u00e8 rossastra.\nRaggiunge eccezionalmente una lunghezza massima di 25\u00a0cm.\nRiproduzione.\nLa fregola avviene tra maggio e giugno: i riproduttori si portano versi gli immissari lacustri, in zone a forte corrente, con fondali ghiaiosi. Dopo la deposizione gli adulti migrano verso valle. Le uova schiudono dopo 15 giorni circa, liberando le larve che migrano verso acque calme per nutrirsi.\nLa maturit\u00e0 sessuale avviene dopo 3 anni.\nAlimentazione.\nIl vairone si ciba di invertebrati, acquatici e non.\nPesca.\nViene catturato soprattutto con la tecnica della passata e con la mosca. Le sue carni sono ottime per le fritture. Viene utilizzato anche come esca per la cattura della trota."}
{"id": "1850523", "revid": "486946", "url": "https://it.wikipedia.org/wiki?curid=1850523", "title": "Leuciscus souffia multicellus", "text": ""}
{"id": "1850528", "revid": "287204", "url": "https://it.wikipedia.org/wiki?curid=1850528", "title": "Gran Premio del Canada 1980", "text": "Il Gran Premio del Canada 1980 \u00e8 stata la tredicesima prova della stagione 1980 del Campionato mondiale di Formula 1. Si \u00e8 corsa domenica 28 settembre 1980 sul Circuito di Montr\u00e9al. La gara \u00e8 stata vinta dall'australiano Alan Jones; per il vincitore si tratt\u00f2 del nono successo nel mondiale. Ha preceduto sul traguardo l'argentino Carlos Reutemann, anch'egli su Williams-Ford Cosworth e il francese Didier Pironi su Ligier-Ford Cosworth. Pironi, giunto per primo all'arrivo, venne in seguito penalizzato di un minuto per partenza anticipata.\nGrazie a questo risultato Alan Jones si aggiudic\u00f2 matematicamente, e per la prima e unica volta, il Campionato mondiale piloti di Formula 1.\nVigilia.\nSviluppi futuri.\nAll'indomani del Gran Premio di Imola la Ferrari annunci\u00f2 che sarebbe stato Didier Pironi, proveniente dalla Ligier, ad affiancare Gilles Villeneuve nella stagione 1981. Pironi, ventottenne francese di origini friulane, aveva corso 43 gran premi con Tyrrell e Ligier, ottenendo una vittoria (nel Gran Premio del Belgio 1980), 5 podi, due \"pole position\", 1 giro pi\u00f9 veloce e 45 punti. Enzo Ferrari svel\u00f2 di aver concluso l'accordo gi\u00e0 a marzo 1980 e ammise di essere stato entusiasmato dal pilota francese. Il patron della scuderia annunci\u00f2 anche l'intenzione di schierare una vettura con motore turbo per la stagione 1981, non escludendo comunque la possibilit\u00e0 di qualche altra scelta tecnica su determinati tracciati. Ferrari conferm\u00f2 la sua fedelt\u00e0 al campionato gestito dalla FISA.\nSempre in ottica 1981 Jean-Pierre Jabouille ruppe l'accordo con la Renault e pass\u00f2 all'altra scuderia francese, la Ligier. Per questa scuderia si fecero anche i nomi di altri due piloti francesi come Jean-Pierre Jarier e Alain Prost, ma venne a lei avvicinato anche Jody Scheckter, che solo poco tempo prima aveva per\u00f2 annunciato la sua volont\u00e0 di abbandonare la F1. Mario Andretti, anche lui avvicinato all'ingaggio per la Ligier, confid\u00f2 invece di aver raggiunto l'accordo con l'Alfa Romeo. L'italoamericano lasciava cos\u00ec la Lotus.\nVenne comunicata la cessione del tracciato sudafricano di Kyalami da parte della FOCA per 1.400.000 rand. Non venne per\u00f2 comunicato il nome dell'acquirente. La FOCA aveva chiesto ai potenziali compratori di garantire all'associazione un'opzione per l'utilizzo del tracciato in futuro.\nAnalisi per il campionato piloti.\nSolo due piloti potevano ancora vincere il titolo mondiale: il brasiliano Nelson Piquet della Brabham, che comandava la classifica con 54 punti, e l'australiano Alan Jones, che correva per la Williams, e che lo seguiva staccato di un punto.\nPur mancando due gare al termine del campionato, e quindi con 18 punti teorici ancora conquistabili, Carlos Reutemann, l'altro pilota della Williams, terzo in graduatoria con 37 punti, era matematicamente escluso dalla lotta per l'iride, a causa della regola degli scarti. Il regolamento prevedeva infatti che ogni pilota potesse considerare validi solo i 5 migliori risultati delle prime sette gare del campionato, e i 5 migliori delle ultime sette. Reutemann, che aveva gi\u00e0 colto punti in 5 gare della seconda fase, anche se avesse vinto gli ultimi due gran premi avrebbe dovuto scartare 7 punti, terminando cos\u00ec con non pi\u00f9 di 48.\nProprio per tale regolamento Jones, pur in ritardo rispetto a Piquet di un punto, era favorito per la conquista del campionato. Piquet infatti aveva gi\u00e0 ottenuto 5 arrivi nei punti nella seconda fase, contro i soli 4 dell'australiano, tanto che Piquet, anche in caso di vittoria in Canada, con Jones fuori dalla zona dei punti, non avrebbe potuto laureearsi campione del mondo. Infatti, in questo caso, Piquet sarebbe salito a 63 punti, ma avrebbe dovuto scartare i 2 punti conquistati nel Gran Premio d'Austria, scendendo cos\u00ec a 61 punti reali, con Jones, che in caso di vittoria nell'ultima gara, avrebbe potuto comunque raggiungere quota 62.\nJones invece poteva ottenere la certezza matematica della vittoria se avesse vinto e Piquet non fosse giunto meglio di terzo. In tale caso infatti Jones sarebbe salito a 62 punti, mentre Piquet non avrebbe potuto andare oltre i 56 punti (ai 4 punti del terzo andavano sempre sottratti i due punti dell'Austria), e in caso di vittoria nell'ultima gara, a non pi\u00f9 di 62 (ai nove punti conquistati sarebbe stati sottratti anche i 3 punti conquistati nel Gran Premio di Germania). Jones, anche restando a secco di punti nella gara finale, per\u00f2 avrebbe prevalso per il maggior numero di secondi posti rispetto a Piquet (3 a 2).\nLa Williams si era gi\u00e0 aggiudicata la Coppa riservata ai costruttori.\nAspetti sportivi.\nL'Arrows, nel caso Jochen Mass non fosse stato ancora in grado di riprendere il suo volante, aveva comunicato l'intenzione di schierare negli ultimi due gran premi stagionali il pilota britannico Derek Warwick, proveniente dalla Formula 2. Mass fu comunque in grado di partecipare alle due gare.\nL'Alfa Romeo sostitu\u00ec Vittorio Brambilla con l'esordiente Andrea De Cesaris. Brambilla lasciava cos\u00ec la F1 dopo 74 gran premi iridati, in cui aveva ottenuto una vittoria (nel Gran Premio d'Austria 1975 con la March), l'unica per un pilota italiano tra il Gran Premio d'Italia 1966 e quello di Monaco 1982. Brambilla afferm\u00f2 di sentirsi deluso dalle nuove monoposto ad effetto suolo, che sminuivano il ruolo del pilota. Il pilota monzese avrebbe comunque continuato il suo lavoro di collaudatore per l'Alfa. De Cesaris proveniva invece dalla Formula 2, ove era quarto in classifica. Proprio per partecipare all'ultima gara di questo campionato Nigel Mansell, della Lotus, non partecip\u00f2 alla gara canadese; la casa inglese non lo sostitu\u00ec e schier\u00f2 cos\u00ec solo due vetture.\nLa Tyrrell, come gi\u00e0 annunciato, schier\u00f2 una terza vettura per il giovane neozelandese Mike Thackwell, che aveva tentato, senza successo, di qualificarsi per il Gran Premio d'Olanda con l'Arrows. La RAM, che schierava delle Williams FW07B, oltre a Rupert Keegan, iscrisse anche il pilota statunitense Kevin Cogan, all'esordio nel mondiale di F1. Cogan, nelle settimane precedenti, era stato spesso avvicinato all'ingaggio con l'Ensign. L'Ensign port\u00f2 il solo Jan Lammers.\nQualifiche.\nResoconto.\nNella giornata del venerd\u00ec il pi\u00f9 rapido fu Alan Jones con 1'30\"710, che precedette l'altro pilota della Williams, Carlos Reutemann, distanziato di 4 decimi, e Jacques Laffite. Il venerd\u00ec fu caratterizzato dalla pioggia, che rese umida la pista, non consentendo cos\u00ec ai piloti dei grossi miglioramenti cronometrici rispetto ai tempi dell'edizione 1979. Durante la sessione vi fu un incidente tra Andrea De Cesaris e H\u00e9ctor Rebaque che tampon\u00f2 violentemente la vettura del pilota romano.\nAl sabato la pista si present\u00f2 asciutta, tanto che la classifica venne rivoluzionata. Nelson Piquet si mise in testa alla graduatoria nella prima parte della sessione e conserv\u00f2 il miglior tempo fino al termine della sessione. Per il brasiliano fu la seconda \"pole position\" in F1. Piquet precedette Jones, il suo avversario per la conquista del titolo, che conquist\u00f2 la prima fila solo negli ultimi giri. La seconda fila venne conquistata da Didier Pironi su Ligier e Bruno Giacomelli su Alfa Romeo. La sorpresa fu la mancata qualificazione per il ferrarista Jody Scheckter, campione del mondo uscente, che chiuse solo ventiseiesimo, a oltre mezzo secondo dall'ultimo tempo dei qualificati. Era la prima volta che un campione del mondo in carica non era capace di qualificarsi a una gara del mondiale di F1. Per la casa italiana invece fu l'ultima volta in cui non fu in grado di qualificare un suo pilota. L'ultimo precedente risaliva al Gran Premio di Monaco 1971, con Mario Andretti. Anche l'altro pilota della Ferrari, Gilles Villeneuve, fu deludente, col il ventiduesimo tempo.\nSi qualific\u00f2 invece Mike Thackwell, che divenne cos\u00ec il pi\u00f9 giovane pilota a partecipare ad un gran premio (19 anni, 5 mesi e 19 giorni). Il record precedente apparteneva a Ricardo Rodriguez. Il primato del neozelandese sar\u00e0 battuto solo nel Gran Premio d'Ungheria 2009 da Jaime Alguersuari.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAlla partenza i due piloti della prima fila, Nelson Piquet e Alan Jones, si toccarono, la Brabham s'intraverso in mezzo al tracciato, scatenando un tamponamento a catena che coinvolse diverse vetture e costrinse a sospendere la gara. Al termine del gran premio Nelson Piquet accus\u00f2 pesantemente Jones per la sua condotta alla partenza.\nLe otto auto incidentate, tra le quali quelle dei due contendenti per il mondiale, vennero sostituite, allestendo in fretta i muletti. Due vetture della Tyrrell (quella di Derek Daly e quella di Jean-Pierre Jarier) non poterono per\u00f2 ripartire, cos\u00ec che la terza vettura, affidata a Mike Thackwell, pass\u00f2 a Daly, mentre il muletto venne affidato a Jarier. Daly non fu comunque capace di prendere nuovamente il via. Emerson Fittipaldi, inoltre, cedette la sua monoposto a Keke Rosberg, preferendo partire col muletto.\nDopo 50 minuti la gara ripart\u00ec ma vi fu subito il giallo della partenza anticipata di Didier Pironi, che venne penalizzato al termine del gran premio. Il francese si port\u00f2 al secondo posto davanti a Piquet, ma dietro a Jones che era primo. Bruno Giacomelli si poneva al quarto, seguito da Carlos Reutemann, poi John Watson, Jacques Laffite e Andrea De Cesaris.\nNelson Piquet fu capace in soli due giri di porsi in testa, e di allungare su Jones. Al settimo giro Giacomelli, nel tentativo di passare Pironi, ruppe le minigonne e si ritir\u00f2; Pironi invece, pur essendo uscito dal tracciato, fu capace di proseguire. Nello stesso giro Watson super\u00f2 Reutemann mentre, un giro dopo, si ritir\u00f2 anche l'altra Alfa Romeo di De Cesaris (per la rottura del cambio), al primo dei suoi 148 abbandoni in carriera su 208 gare disputate nel mondiale. La classifica vedeva perci\u00f2 primo Piquet, seguito da Jones, Pironi, Watson, Reutemann e Laffite.\nAl giro 23 terminarono le speranze di Piquet di vincere il titolo: il motore Ford Cosworth della sua Brabham esplose. Jones and\u00f2 cos\u00ec a condurre, posizione di classifica che, assieme al ritiro del brasiliano, gli garantirebbe l'iride. Al giro 24 Prost pass\u00f2 Laffite e, un giro dopo, Jean-Pierre Jabouille, a causa della rottura di una sospensione, sbatt\u00e9 frontalmente contro il guardrail, all'altezza del \"Ponte Victoria\", restando intrappolato nelle lamiere della sua Renault per molto tempo prima di essere estratto. Venne poi trasportato da un'ambulanza, entrata in pista durante la gara, all'ospedale, ove gli vennero riscontrate diverse fratture alle gambe. Il francese aveva una frattura alla tibia della gamba destra e una tripla frattura al ginocchio destro. La gamba sinistra invece aveva subito danni meno gravi. Fu ricoverato per dieci giorni all'Ospedale \"Regina Vittoria\" di Montr\u00e9al e sub\u00ec una convalescenza di tre mesi.\nAl 34\u00ba giro Alain Prost prese la quarta posizione a Reutemann. La direzione di corsa decise che Pironi andava penalizzato di un minuto per partenza anticipata. Il portacolori della Ligier cerc\u00f2 di passare Jones che, al quarantaquattresimo giro, lasci\u00f2 strada alla Ligier su indicazione dei box che gli dette notizia della penalizzazione del francese. Al giro 42, intanto, Prost era stato costretto al ritiro per incidente. Entr\u00f2 in zona punti Gilles Villeneuve.\nAl giro 56 John Watson and\u00f2 in testacoda e venne passato da Reutemann e Laffite. A due tornate dal termine Laffite fu per\u00f2 costretto al ritiro per mancanza di benzina. Scal\u00f2 cos\u00ec in zona punti H\u00e9ctor Rebaque.\nDidier Pironi giunse primo sotto la bandiera a scacchi ma, a causa della penalizzazione inflittagli, fu classificato solo terzo, dietro ai due della Williams Alan Jones e Carlos Reutemann. Jones si aggiudic\u00f2 cos\u00ec matematicamente il mondiale piloti, primo australiano nell'impresa dalla vittoria di Jack Brabham del .\nRisultati.\nI risultati del gran premio furono i seguenti:\nDecisioni della FISA.\nAl termine della gara vi furono due ricorsi. Il primo della Brabham che accus\u00f2 Alan Jones di aver causato l'incidente alla prima partenza che vide coinvolte diverse vetture. Il secondo venne inviato dalla Ligier: la casa francese che si era vista penalizzare di un minuto Didier Pironi per partenza anticipata accus\u00f2 dello stesso errore Jones. Entrambi i ricorsi vennero rigettati."}
{"id": "1850530", "revid": "1982", "url": "https://it.wikipedia.org/wiki?curid=1850530", "title": "Saint Pedro", "text": ""}
{"id": "1850531", "revid": "17149963", "url": "https://it.wikipedia.org/wiki?curid=1850531", "title": "Football Club Malcantone Agno", "text": ""}
{"id": "1850537", "revid": "287204", "url": "https://it.wikipedia.org/wiki?curid=1850537", "title": "Sergio Garcia de la Fuente", "text": ""}
{"id": "1850538", "revid": "1543377", "url": "https://it.wikipedia.org/wiki?curid=1850538", "title": "Esercizi di Kegel", "text": "Sono definiti esercizi di Kegel, dal nome del ginecologo ideatore, dott. Arnold Kegel, delle semplici contrazioni volontarie attuate per esercitare i muscoli del pavimento pelvico. Questi esercizi vengono utilmente prescritti in caso di incontinenza urinaria.\nMetodo.\nPi\u00f9 precisamente, gli esercizi di Kegel consistono nel contrarre e rilassare, secondo determinate modalit\u00e0 e sequenze, i muscoli pubococcigei, che si possono facilmente individuare sforzandosi di interrompere il flusso urinario durante la minzione (esercizio da utilizzare solo per identificare la muscolatura corretta; eseguirlo regolarmente potrebbe interferire con il normale svuotamento della vescica, con possibili conseguenze infettive). Una volta individuato il muscolo responsabile dell'interruzione del flusso dell'urina, si pu\u00f2 continuare a esercitarlo anche in qualsiasi altra circostanza e momento della giornata, mediante ripetizioni pi\u00f9 o meno frequenti e durature, con contrazioni pi\u00f9 intense o pi\u00f9 dolci, facendo brevi pause fra una contrazione e l'altra.\nTecnica degli esercizi.\nLa corretta tecnica di esecuzione degli esercizi di Kegel prevede:\n\u00c8 possibile fare questi esercizi in qualsiasi momento e in qualsiasi luogo. La maggior parte delle persone preferisce fare gli esercizi mentre sta sdraiato o seduto su una sedia. Dopo 4 - 6 settimane, la maggior parte delle persone nota un certo miglioramento; talvolta possono essere necessari fino a tre mesi prima di vedere un apprezzabile miglioramento.\n\"Avvertenza\": il sovra-esercizio va assolutamente evitato perch\u00e9 pu\u00f2 invece provocare l'affaticamento muscolare e aumentare la perdita di urina come effetto indesiderato.\nUna volta fatti nel modo corretto, gli esercizi di Kegel hanno mostrato di essere molto efficaci nel migliorare la continenza urinaria.\nTutti i muscoli perineali sono principalmente muscoli tonici e funzionano la maggior parte del tempo in tensione continua e variabile di intensit\u00e0 al variare della pressione intra-addominale, pelvica e rettale. Le variazioni di tensione possono essere anche repentine, ad esempio in caso di sforzi improvvisi, ma la caratteristica attivit\u00e0 muscolare di tipo tonico permane. \nDispositivi medici.\nDi norma \u00e8 possibile usare, su consiglio medico, degli attrezzi che facilitano la riabilitazione e il rafforzamento del muscolo pubococcigeo. Solitamente si usa l'attrezzo ginnico di Kegel che \u00e8 un dispositivo medico. Ci sono tre tipi principali di attrezzi: bilancieri, molle, e bulbi di gomma.\nBilanciere.\nIl bilanciere \u00e8 fatto di acciaio liscio e inossidabile, \u00e8 di forma cilindrica, con un rigonfiamento arrotondato a ciascuna estremit\u00e0. Di norma, pesa 454 g e misura 17,1\u00a0cm di lunghezza con un diametro di 2,5\u00a0cm nella parte pi\u00f9 larga.\nConi vaginali di Plevnik.\nEsistono altri dispositivi in gomma o materie plastiche come i coni vaginali di Plevnik a pesi crescenti. Questi coni hanno un peso crescente da 20 a 100 g, si usano per esercitare i muscoli del pavimento pelvico a contrarsi ritmicamente in modo da aumentare il tono della muscolatura per meglio controllare le perdite involontarie di urina. La prima volta sono stati usati nel 1989 in una ricerca condotta su un gruppo di 39 pazienti in premenopausa affette da incontinenza da sforzo, che erano in attesa di intervento chirurgico correttivo.\nL'efficacia degli esercizi nel ridurre la perdita urinaria \u00e8 stato valutato con un test standard di misura delle urine perse su un assorbente prima e dopo 1 mese di allenamento. Delle 30 donne che hanno completato un mese di esercizi il 70% ha avuto la sensazione di essere migliorata o guarita e il 90% ha ritenuto questa essere una metodologia di trattamento accettabile. Delle 30 donne, solo 11 (il 37%) hanno preferito effettuare l'intervento chirurgico dopo l'allenamento con i coni. Lo studio ha dimostrato una correlazione altamente significativa tra la diminuzione delle perdite urinarie e l'aumento del peso del cono utilizzato.\nManometro di Kegel.\nAltri dispositivi medici vengono usati, questi permettono di effettuare una tecnica di tipo bio-feedback; avendo opportuni indicatori di pressione che permettono di ottenere un feedback visivo, tramite l'indicazione del livello di pressione esercitata dalle pareti della vagina. Il primo di questi strumenti \u00e8 stato il manometro di Kegel o manometro perineale.\nBenefici.\nI benefici apportati dagli esercizi di Kegel sembrano essere molteplici. Essi riguardano in particolare, in campo medico, la cura e la prevenzione dell'incontinenza urinaria, in particolare per quanto riguarda le donne, che ne sono afflitte in seguito a gravidanze e parti naturali particolarmente traumatici; inoltre, in generale, l'uso di questi esercizi pu\u00f2 contenere i rischi di prolasso degli organi pelvici, proprio mediante la fortificazione del pavimento muscolare che contiene e sostiene questi organi.\nPer quanto riguarda pi\u00f9 strettamente la sfera della sessualit\u00e0, l'uso di questi esercizi consente di ottenere, sia per l'uomo sia per la donna, una maggiore consapevolezza rispetto al funzionamento del proprio apparato genitale e una maggiore capacit\u00e0 di controllare l'orgasmo, sia ritardandolo, in caso di problemi di eiaculazione precoce, sia facilitandone il raggiungimento. In realt\u00e0 questi aspetti non trovano ancora un adeguato riscontro nella letteratura medica.\nInoltre, la donna che ha avuto un parto vaginale che ha provocato un eccessivo rilassamento o perdita di tono dei muscoli della vagina, pu\u00f2 recuperarne la tonicit\u00e0 proprio attraverso questi esercizi.\nPatricia B Neumann et al., della \"University of South Australia\", Adelaide (Australia), in una ricerca di tipo metanalitico sostiene che c'\u00e8 una forte evidenza dell'efficacia della terapia fisica per il trattamento di incontinenza urinaria da stress in donne, ma ulteriori studi di alta qualit\u00e0 sono necessari per valutare i programmi di trattamento ottimali e i protocolli di allenamento nei vari sottogruppi di donne e la loro efficacia nella pratica clinica.\nIn ogni caso in questa ricerca si evidenzia che il trattamento combinato con: allenamento dei muscoli pelvici (esercizi di Kegel) insieme al bio-feedback vaginale (con o senza stimolazione elettrica) o BES (biofeedback electrical stimulation) e i coni vaginali a pesi crescenti \u00e8 la combinazione che d\u00e0 migliori risultati, con tassi di guarigione fino al 73% e miglioramenti fino al 97%. Il trattamento rieducativo richiede tempi di almeno tre mesi, i miglioramenti si evidenziano maggiormente nelle donne giovani e di media et\u00e0 ma non nelle donne anziane.\nNon \u00e8 del tutto chiaro quale deve essere il protocollo di allenamento per tutte le situazioni cliniche, inoltre i protocolli di allenamento devono essere personalizzati in funzione della gravit\u00e0 dei sintomi iniziali. Il bio-feedback con o senza elettro-stimolazione pu\u00f2 essere difficile da adottare nella pratica domiciliare. Infine non sono riportati eventi avversi a seguito di questa terapia riabilitativa.\nUna Linea guida del 1996 della \"Agency for Health Care Policy and Research\" (AHCPR), conferma l'utilit\u00e0 di queste tecniche rieducative.\nIndicazioni cliniche.\nGli esercizi di Kegel sono spesso chiamati in altro modo:\nDonna.\nNella donna il principale e importante motivo clinico per ricorrere all'uso degli esercizi di Kegel \u00e8 rappresentato dall'incontinenza urinaria.\nIncontinenza urinaria.\nVescica iperattiva.\nLa vescica iperattiva o OAB (\"Overactive bladder\") \u00e8 causata da contrazioni involontarie del muscolo detrusore sia spontanee sia provocate durante il riempimento della vescica. Di solito sono elettivi i farmaci anticolinergici come l'ossibutinina, la tolterodina, il trospium cloruro, ecc.\nIn ogni caso le terapie riabilitative svolgono un ruolo estremamente importante nel trattamento conservativo dei pazienti con vescica iperattiva, molti studi hanno dimostrato la loro efficacia. Molti autori hanno utilizzato diversi metodi riabilitativi in modo eterogeneo: i migliori risultati sono stati ottenuti usando protocolli che richiedono l'uso contemporaneo di due o pi\u00f9 tecniche contemporaneamente.\nIncontinenza urinaria da stress.\nLe terapie comportamentali e gli esercizi di rinforzo dei muscoli del pavimento pelvico (esercizi di Kegel), da soli o con il bio-feedback rappresentano un'alternativa di primo livello valida rispetto alla chirurgia; altre opzioni prevedono: la stimolazione elettrica attraverso elettrodi ad ago o di superficie del nervo pudendo e il plesso pelvico, le terapie farmacologiche di vario tipo e i pessari vaginali.\nInsieme agli esercizi di Kegel sono utili in prima istanza i coni vaginali di Plevnik e l'elettrostimolazione dei muscoli del pavimento delle pelvi, in seconda istanza la terapia farmacologica con (\u03b1-mimetici, antidepressivi triciclici, estrogeni e la duloxetina) e la terapia con pessari e con gli otturatori uretrali (tipo dispositivo medico) possono rappresentare un'ulteriore opzione di trattamento conservativo di forme di incontinenza urinaria da stress.\nRicerche indicano che nell'incontinenza urinaria da stress anche a distanza di 10 anni, i successi ottenuti inizialmente con gli esercizi di Kegel, si mantengono nel 66% dei casi.\nIncontinenza di tipo misto.\nValgono le considerazioni sovra esposte.\nPrevenzione prolasso uterino.\nIl prolasso uterino insieme all'incontinenza vescicale e all'incontinenza fecale va ascritta al capitolo delle alterazioni patologiche del pavimento delle pelvi. Un'importante indagine condotta presso il \"Department of Obstetrics and Gynaecology and Department of Urology\" della canadese Queen's University di Kingston, dimostra, in modo quasi conclusivo che la prevenzione delle alterazioni patologiche post-partum del pavimento delle pelvi grazie agli esercizi di Kegel sono utili solamente nella prevenzione dell'incontinenza urinaria, mentre nella prevenzione del prolasso uterino e dell'incontinenza fecale i dati della letteratura sono ancora insufficienti.\nUna pi\u00f9 recente ricerca di tipo metanalitico della \"Cochrane Collaboration\", per\u00f2, ha concluso che: c'\u00e8 un qualche dato incoraggiante circa il recupero funzionale dei muscoli delle pelvi, l'azione di un bravo medico fisioterapista in donne sintomatiche ambulatoriali, pu\u00f2 ridurre la gravit\u00e0 del prolasso.\nRieducazione post partum.\nLa rieducazione post partum \u00e8 molto utile nella prevenzione dell'incontinenza urinaria, piuttosto che nella prevenzione del prolasso uterino e dell'incontinenza fecale.\nIncontinenza fecale.\nL'incontinenza fecale insieme all'incontinenza vescicale e al prolasso uterino va ascritta al capitolo delle alterazioni patologiche del pavimento delle pelvi. Un'importante indagine condotta presso il \"Department of Obstetrics and Gynaecology and Department of Urology\" della canadese Queen's University di Kingston, dimostra, in modo quasi conclusivo che la prevenzione delle alterazioni patologiche post-partum del pavimento delle pelvi grazie agli esercizi di Kegel sono utili solamente nella prevenzione dell'incontinenza urinaria, mentre nella prevenzione dell'incontinenza fecale i dati della letteratura sono ancora insufficienti e cos\u00ec anche nella prevenzione del prolasso uterino.\nL'incontinenza fecale \u00e8 una complicanza sporadicamente frequente nel post partum per via vaginale di donne con nascituri di oltre i 4\u00a0kg e quando si realizza una lesione dello sfintere anale; mentre questa condizione non \u00e8 correlata ai parti a basso rischio. La letteratura, in modo molto eterogeneo, indica una prevalenza che va dal 3 al 29%.\nNon \u00e8 chiaro se gli esercizi di Kegel abbiano un ruolo protettivo contro l'insorgenza di questa condizione. Nelle donne con incontinenza fecale di vecchia data il danno al muscolo elevatore dell'ano non pu\u00f2 essere pi\u00f9 recuperato funzionalmente con gli esercizi di Kegel.\nLa conoscenza delle conseguenze dovute all'episiotomia \u00e8 nota solo nel 51,3% delle donne esaminate in uno studio statunitense del 2006, nello stesso studio solo il 46,1% delle donne conosce l'importanza dell'esecuzione degli esercizi di Kegel nel prevenire l'incontinenza urinaria e l'incontinenza fecale la neuropatia e cambiamento del calibro vaginale. Ci\u00f2 suggerisce la necessit\u00e0 di una maggiore istruzione e consapevolezza da parte delle donne nei confronti del rischio di un basso tono muscolare del pavimento pelvico.\nLa terapia non chirurgica dell'incontinenza fecale prevede comunque gli esercizi di Kegel, insieme alle modificazioni dietetiche, la cura perianale della cute e la terapia con bio-feedback.\nUomo.\nGli esercizi di Kegel sono per la maggior parte svolti dalle donne, ma anche gli uomini li possono utilmente compiere. \nGli esercizi di Kegel sono impiegati per rafforzare il muscolo pubococcigeo e di altri muscoli del pavimento pelvico. Inoltre questi esercizi possono aiutare gli uomini ad avere un miglior controllo sull'eiaculazione. L'obiettivo, similmente all'esercizio femminile, \u00e8 quello di aumentare il controllo della vescica, dell'intestino e della funzione sessuale.\nProstatectomia.\nNel post-prostatectomia c'\u00e8 spesso incontinenza urinaria, una meta-analisi di studi randomizzati controllati dalla \"Cochrane Collaboration\" ha rilevato che solo un ampio studio mostra dati favorevoli per la terapia riabilitativa delle pelvi, gli altri studi esaminati erano in conflitto con questo. L'analisi di altri interventi conservativi, come la stimolazione nervosa elettrica transcutanea e anale, la stimolazione elettrica, o combinazioni di questi interventi sono stati inconcludenti.\nIncontinenza urinaria.\nL'incontinenza urinaria e le conseguenti perdite involontarie di urine \u00e8 una problematica estremamente diffusa e molto invalidante la qualit\u00e0 di vita di chi ne soffre. Si stima, inoltre, che oltre il 25% degli ultra ottantenni ne soffra. Il trattamento iniziale prevede la rieducazione dei muscoli del pavimento pelvico; quando questi sono insufficienti \u00e8 necessaria la chirurgia.\nDisfunzioni sessuali.\nL'eiaculazione prematura \u00e8 la pi\u00f9 comune disfunzione sessuale nell'uomo.\nI muscoli ischio e bulbocavernoso insieme ad altri muscoli del pavimento pelvico hanno un ruolo nell'inizio e mantenimento dell'erezione del pene. Inoltre questi muscoli possono giocare un ruolo nei processi fisiologici dell'eiaculazione. Studi hanno mostrato un vantaggio degli esercizi di Kegel nel trattamento delle disfunzioni erettili, della eiaculazione prematura e delle sindromi dolorose delle pelvi.\nGli esercizi di Kegel che sono stati usati soprattutto per il controllo dell'incontinenza delle vie urinarie negli uomini e nelle donne, solo di recente hanno trovato un'utilit\u00e0 nel trattamento dell'eiaculazione prematura. Essi hanno il vantaggio, rispetto alla terapia farmacologica, di non presentare effetti collaterali e inoltre i benefici sembrano essere di lungo periodo. Per individuare i muscoli coinvolti (pubococcigeo) occorre interrompere il flusso delle urine durante la minzione pi\u00f9 volte finch\u00e9 non si \u00e8 compreso qual \u00e8 il muscolo interessato, oppure inserire un dito nell'ano e con il dito fingere di trattenere le urine.\nUn piccolo studio condotto su 55 uomini conclude sostenendo che gli esercizi di Kegel possono essere considerati una prima linea di trattamento per gli uomini che necessitano di una risoluzione di lungo periodo della loro disfunzione erettile.; inoltre, questa semplice terapia non ha effetti collaterali e pu\u00f2 essere associata a qualunque terapia del trattamento della eiaculazione prematura, garantisce un'efficacia del 60% dopo 15 - 20 sessioni di esercizi.\nSecondo andrologi dell'Ospedale San Paolo-Universit\u00e0 degli studi di Milano la fisioterapia dei muscoli del pavimento pelvico pu\u00f2 essere vantaggiosa in quei casi in cui \u00e8 presente una disfunzione degli stessi muscoli.\nConcludendo si pu\u00f2 dire che gli studi fin qui prodotti sono modesti per numero a dispetto del ruolo che la terapia riabilitativa dei muscoli della pelvi pu\u00f2 avere nel trattamento di diversi tipi di disfunzione sessuale dell'uomo.\nRieducazione post cateterismo urinario.\nEsiste una correlazione positiva tra la riabilitazione e la forza muscolare del pavimento pelvico.\nPediatria.\nIn un'esperienza condotta su 79 bambini con gli esercizi di Kegel si \u00e8 avuta un'eliminazione, nel 60% dei bambini, del disturbo sia nel caso di un'enuresi notturna sia diurna. Verosimilmente per un miglior controllo del muscolo detrusore nei confronti di contrazioni involontarie. In uno studio del 2006 utilizzando la rieducazione dei muscoli pelvici insieme alla terapia con bio-feedback pelvico si \u00e8 ottenuta una riduzione degli episodi di incontinenza e delle infezioni urinarie in soggetti di et\u00e0 compresa tra i 5,9 e i 12,6 anni.\nNel 1999 \u00e8 stata usata una tecnica di bio-feedback associata a un videogame, insieme alla rieducazione pelvica (esercizi di Kegel), ottenendo risultati molto incoraggianti in soggetti maschi e femmine di et\u00e0 compresa tra i 5 e gli 11 anni su una variet\u00e0 di sintomi, quali enuresi diurna e notturna, costipazione (stipsi) ed encopresi.\nNell'incontinenza pediatrica da risata (\"giggle\") uno studio ha mostrato un miglioramento usando tecniche di bio-feedback associate alla rieducazione pelvica."}
{"id": "1850539", "revid": "1305772", "url": "https://it.wikipedia.org/wiki?curid=1850539", "title": "Mare nostrum (disambigua)", "text": ""}
{"id": "1850544", "revid": "125251899", "url": "https://it.wikipedia.org/wiki?curid=1850544", "title": "Automotrice \u00e0 grande vitesse", "text": "La automotrice \u00e0 grande vitesse (Automotrice ad Alta Velocit\u00e0 in italiano), o \"AGV\", \u00e8 un elettrotreno ad alta velocit\u00e0 progettato e prodotto dalla Alstom. Il suo primo impiego commerciale \u00e8 avvenuto in Italia da parte di Italo-Nuovo Trasporto Viaggiatori (NTV), attualmente l'unico operatore ad adottare questo treno, che lo ha denominato ufficialmente \"AGV 575\" e gli ha assegnato il nome commerciale \".italo\".\nStoria.\nIl treno \u00e8 stato progettato e prodotto dalla divisione Transport di Alstom, e la produzione dei primi 25 convogli \u00e8 avvenuta congiuntamente fra l'Italia e la Francia.\nLa produzione \u00e8 stata ripartita in due stabilimenti: quello di La Rochelle (17 treni) e quello di Savigliano (8 treni) \u2013 entrato a far parte del gruppo Alstom nel 2000 con l'acquisizione del 51% del pacchetto azionario della Fiat Ferroviaria (l'azienda italiana costruttrice del \"Pendolino\" e detentrice dei brevetti relativi alle tecnologie impiegate) \u2013 con l'apporto degli stabilimenti di Bologna (apparati di segnalamento a bordo) e Sesto S. Giovanni (sistemi di trazione).\nIl prototipo, denominato PEGASE, \u00e8 stato presentato da Alstom il 5 febbraio 2008 a La Rochelle, in presenza del presidente della Repubblica francese Nicolas Sarkozy e di altre autorit\u00e0.\nIl progetto \u00e8 stato commissionato da un gruppo di imprenditori italiani che volevano creare un'impresa di trasporto ferroviario ad \"alta velocit\u00e0\" che si ponesse in concorrenza a Trenitalia su alcune direttrici della rete ferroviaria gestita da RFI. \u00c8 stata cos\u00ec costituita la societ\u00e0 NTV che ha ordinato 25 convogli da 11 carrozze, con 5 carrelli motori, capaci di 462 posti.\nLa denominazione ufficiale del treno stabilita da NTV \u00e8 AGV 575, mentre come nome commerciale \u00e8 stato scelto \".italo\" tramite un sondaggio online.\nCaratteristiche.\nIl treno, rivoluzionando l'impostazione classica francese, non ha due locomotive in doppia trazione simmetrica sistemate alle estremit\u00e0 del convoglio, come nel caso dei TGV francesi o degli ETR.500 italiani, bens\u00ec \u00e8 a trazione distribuita su tutti gli elementi che lo compongono, sulla falsariga del concetto italiano di elettrotreno e seguendo l'esempio di altri rotabili ad alta velocit\u00e0 di progettazione moderna come i Pendolino e i Frecciarossa 1000 italiani, i Siemens Velaro tedeschi e gli Shinkansen giapponesi.\nL'architettura articolata, realizzata tramite carrelli Jakobs (motorizzati e non) condivisi tra le carrozze adiacenti - gi\u00e0 ampiamente sperimentata in Italia a partire dagli anni trenta con gli elettrotreni della serie ETR 200 e nel dopoguerra con gli Arlecchino e Settebello - \u00e8 una soluzione che permette un elevato livello di sicurezza e, in quanto sistema di trazione distribuita (con i motori posti sotto il treno sui carrelli), un considerevole incremento del numero di posti a bordo, eliminando la necessit\u00e0 della locomotiva e riducendo sensibilmente il peso assiale massimo.\nLa \"nuova\" architettura del treno implementata da Alstom, rispetto alle esperienze precedenti, offre agli operatori la possibilit\u00e0 di acquistare treni bloccati composti da 7 o da 14 unit\u00e0, con offerta di posti da 250 a 650, a seconda della domanda (fermo restando l'uso obbligato di tre unit\u00e0 indispensabili). .\nL'AGV \u00e8 stato progettato per raggiungere la velocit\u00e0 massima, in esercizio commerciale, di ; tuttavia l'infrastruttura ferroviaria italiana consente attualmente la velocit\u00e0 massima di .\nL'AGV \u00e8 progettato in maniera da presentare una riduzione di circa il 15% dell'energia richiesta rispetto ai treni proposti dai principali concorrenti. Il treno \u00e8 equipaggiato con la pi\u00f9 recente versione dello standard di segnalamento ERTMS, in modo da poter operare su tutte le linee ferroviarie europee.\nA maggio 2008 sono iniziati i test del prototipo PEGASE nel circuito ferroviario di prova di Velim, in Repubblica Ceca.\nAd aprile 2012 gli AGV 575 \".italo\" sono entrati in servizio inizialmente tra Napoli e Torino, estendendo in seguito l'offerta di servizio a Salerno e a Venezia."}
{"id": "1850545", "revid": "204012", "url": "https://it.wikipedia.org/wiki?curid=1850545", "title": "Diverticolo del colon", "text": ""}
{"id": "1850551", "revid": "486946", "url": "https://it.wikipedia.org/wiki?curid=1850551", "title": "Telestes multicellus", "text": ""}
{"id": "1850559", "revid": "320578", "url": "https://it.wikipedia.org/wiki?curid=1850559", "title": "Bernardo di Antonio de Medici", "text": ""}
{"id": "1850560", "revid": "339392", "url": "https://it.wikipedia.org/wiki?curid=1850560", "title": "Regione degli Urali", "text": ""}
{"id": "1850562", "revid": "91475", "url": "https://it.wikipedia.org/wiki?curid=1850562", "title": "Drepanocitosi", "text": ""}
{"id": "1850566", "revid": "729019", "url": "https://it.wikipedia.org/wiki?curid=1850566", "title": "Stazione di Trieste Campo Marzio", "text": "La stazione di Trieste Campo Marzio era il secondo scalo ferroviario di Trieste per importanza; dal 1960 \u00e8 chiusa al traffico viaggiatori ed \u00e8 utilizzata per l'effettuazione di treni storici amatoriali. Ospita il museo ferroviario omonimo. \u00c8 una stazione di testa, terminale per le linee dirette a essa posta al km 7+668 della linea di circonvallazione che la collega alla stazione di Trieste Centrale.\nStoria.\nNel 1887, le Ferrovie di Stato austriache (kkStB) per ridurre la propria dipendenza dalla rete della S\u00fcdbahn, aprirono la linea ferroviaria ferrovia Trieste-Erpelle dotando la citt\u00e0 di una seconda stazione, denominata \"Trieste Sant'Andrea\" aperta come capolinea della ferrovia e raccordata con un binario (Linea delle Rive) alla stazione Centrale.\nLa stazione permetteva di raggiungere Pola e Rovigno (dal secondo dopoguerra in territorio croato). \nNel 1902 si attest\u00f2 in questo impianto anche la Parenzana (a scartamento ridotto).\nCon l'apertura della ferrovia Transalpina nel 1906, la stazione di Sant'Andrea fu ricostruita e spostata verso nord e assunse la denominazione di \"Trieste stazione dello Stato\" (in tedesco, \"Triest Staatsbahnhof\". L'importante edificio fu costruito tra il 1901 e il 1906, su progetto dell'architetto Robert Seelig, in quanto la stazione di Sant'Andrea era stata designata quale capolinea dell'importante ferrovia statale Jesenice-Trieste facente parte del complesso della Transalpina, che congiungeva Trieste con il territorio interno austriaco e, tramite diramazioni, anche con Vienna e Salisburgo. Il nuovo impianto ferroviario era secondo per dimensioni e volume di trasporti solo alla Stazione di Trieste Centrale.\nAlla fine della prima guerra mondiale, in seguito alle ripartizioni territoriali conseguenti al Trattato di Saint Germain, la stazione entr\u00f2 a far parte delle strutture gestite dalle Ferrovie dello Stato italiane (FS). Nel 1923 la stazione di Trieste Sant'Andrea fu rinominata Trieste Campo Marzio.\nNel 1935 la stazione perse il traffico per Parenzo in seguito alla soppressione della ferrovia. Permaneva il traffico verso Erpelle-Cosina e Pola, oltre a un ormai limitato servizio sulla Transalpina, per Gorizia Montesanto.\nIl nuovo spostamento delle frontiere seguito alla fine seconda guerra mondiale vide la chiusura del servizio viaggiatori sulla Transalpina; la stazione rimase al servizio del solo traffico viaggiatori per Erpelle-Cosina, con quasi tutte le corse limitate al tratto italiano, fino a Sant'Elia. La poca consistenza di tale traffico port\u00f2 nel 1958 alla sostituzione dei treni con un autoservizio. Fino al 1960 rimase attiva la biglietteria e la sala di attesa. La soppressione definitiva della ferrovia fu decretata con DPR 28 agosto 1961, n. 1018, nel 1966 la linea venne smantellata. La stazione fu utilizzata, tramite il collegamento della linea di cintura (in galleria) con la stazione centrale, per il traffico merci (soprattutto container) verso l'Asia Minore e il medio Oriente che a Campo Marzio vengono trasferiti sulle navi.\nDurante buona parte del Novecento l'area antistante la stazione ospitava un importante capolinea della rete tranviaria di Trieste.\nDopo un lungo abbandono un gruppo di volontari richiese l'uso di una parte del fabbricato e in seguito costitu\u00ec il museo ferroviario di Trieste Campo Marzio, la cui apertura al pubblico risale all'8 marzo 1984.\nStrutture e impianti.\nLa stazione \u00e8 dotata di un grande fabbricato viaggiatori; ospitava i servizi di biglietteria, la sala d'attesa, l'edicola, il bar, gli uffici e la dirigenza del movimento. \nLa stazione \u00e8 dotata di due segnali di protezione; il fascio binari \u00e8 dotato di due segnali di partenza (interno ed esterno)\nQuattro dei binari \"viaggiatori\" della stazione sono adibiti ad ospitare la collezione museale di locomotive e rotabili d'epoca.\nLa stazione \u00e8 terminale delle linee per Villa Opicina, per Trieste Aquilinia e per Trieste Centrale (tramite una galleria di 5.727\u00a0m.\nMovimento.\nIl traffico della stazione era notevole nella seconda met\u00e0 degli anni trenta:\ndalla stazione partivano giornalmente, nel 1938, 9 treni effettuati con automotrici ALn 556 dei quali 5 raggiungevano il capolinea di Pola, 3 Divaccia e 1 si fermava ad Erpelle. Sempre per Pola venivano effettuati, con trazione a vapore, 2 diretti, un omnibus e un misto. Alla stazione giungevano giornalmente due treni diretti, una automotrice da Erpelle, 2 da Divaccia e 5 da Pola. Da Pola arrivavano anche un treno misto e un omnibus con trazione a vapore. Oltre ai treni per Gorizia Montesanto e San Daniele del Carso, che percorrevano la Transalpina.\nNel secondo dopoguerra, in seguito alla nuova sistemazione dei confini, rimase soltanto un limitato servizio passeggeri verso Erpelle (in Jugoslavia) con coincidenza per Pola.\nNel 1947 l'orario ferroviario generale Pozzo riportava un'offerta giornaliera di 4 coppie di treni accelerati per Erpelle.\nNel 1954 le coppie di treni erano salite a 5 (di cui 4 limitate al percorso italiano, fino a S.Elia), con un miglioramento dei tempi di percorrenza.\nDal 31 dicembre 1958, il servizio ferroviario fu sostituito con 5 coppie di corse di autobus sostitutivi e fino all'anno successivo rimase ancora attiva la biglietteria ed la sala d'attesa, per gli utenti dell'autoservizio."}
{"id": "1850567", "revid": "599013", "url": "https://it.wikipedia.org/wiki?curid=1850567", "title": "Jonathan Williams (pilota automobilistico)", "text": "Carriera.\nGli inizi.\nWilliams cominci\u00f2 la sua carriera di pilota alla fine degli anni cinquanta, mentre si trovava al Cheltenham College. In quegli anni prese infatti l'abitudine di correre illegalmente con la sua Mini lungo le strade di un aeroporto locale, spalleggiato da alcuni amici, tra cui Piers Courage. Nel 1960 partecip\u00f2 alle sue prime gare e, nel 1962 compr\u00f2 una Austin A40, con cui prese parte alla Brands Hatch Molyslip Saloons series, che concluse al secondo posto ottenendo dodici vittorie. Incoraggiato dalla buona annata disputata, per il 1963 comp\u00ec il suo debutto in Formula Junior, conquistando come miglior risultato un terzo posto in una gara a Dresda. Intanto Williams e Courage stavano progettando di debuttare in Formula 3 con un loro team, che chiamarono \"Anglo-Swiss Racing\", e fecero il loro debutto nella serie nel 1964. I risultati ottenuti in gara attirarono l'attenzione di Charles Lucas che offr\u00ec loro un contratto l'anno seguente, mettendo a disposizione due Brabham. I due ottennero sei vittorie (quattro Courage e due Williams), ma a questo punto le loro carriere si separarono.\nGli anni in Formula 3 e i contatti con Ferrari.\nWilliams si trasfer\u00ec nella F3 italiana e partecip\u00f2 ad alcuni campionati conseguendo alcune vittorie, pur senza mai vincere il titolo. Venne quindi notato da Enzo Ferrari che gli offr\u00ec un contratto per gareggiare con la sua scuderia. L'intenzione del Commendatore era quella di farlo partecipare al campionato di Formula 2 in cui avrebbe dovuto guidare un nuovo modello di Ferrari, ma una disputa riguardante il suo stipendio mensile fece s\u00ec che per tutto l'inverno del 1966 venisse impiegato solamente per testare vetture private. Quando ebbe poi la possibilit\u00e0 di eseguire alcune prove con la vettura di Formula 2, questa si rivel\u00f2 deludente. Prese infatti parte ad una sola gara, ritirandosi dopo pochi passaggi. Disput\u00f2 poi alcune gare di durata, tra cui la 12 Ore di Sebring e la Targa Florio, ottenendo in quest'ultima un quarto posto. A fine anno partecip\u00f2 poi ad alcune gare del campionato CanAm con il team NART.\nFormula 1.\nIl contratto di Williams prevedeva, comunque, che l'inglese fosse pilota di riserva in caso di infortunio dei titolari in Formula 1. La morte di Lorenzo Bandini e il grave incidente occorso a Mike Parkes fecero s\u00ec che venisse convocato per il Gran Premio del Messico 1967. L'inglese aveva, per\u00f2, scarsa confidenza con il mezzo e non conosceva il tracciato, ma, nonostante ci\u00f2, gli venne data la possibilit\u00e0 di effettuare le prime prove solo al sabato. Nelle qualifiche non and\u00f2 infatti oltre il sedicesimo posto e in gara concluse ottavo. Questo rappresent\u00f2 il suo unico Gran Premio in Formula 1 e l'ultima gara con la Ferrari. Sulla decisione di Enzo Ferrari di non rinnovargli il contratto pesarono sia alcuni comportamenti a lui non graditi del pilota che un incidente durante una sessione di test che port\u00f2 alla distruzione di una monoposto.\nDopo la Formula 1.\nTerminata l'esperienza in Ferrari, sembrava che la carriera in Formula 1 di Williams dovesse continuare, in quanto venne contattato da Carlo Abarth, intenzionato a debuttare in massima serie con una sua monoposto. L'esordio, per\u00f2, non si concretizz\u00f2 mai e, a parte qualche collaudo eseguito per la De Tomaso, l'inglese non ebbe pi\u00f9 modo di correre in Formula 1. Nel 1968 corse quindi sporadicamente in Formula 2 e vinse il Gran Premio della Lotteria a Monza. A fine anno partecip\u00f2 alla Temporada concludendo diciassettesimo in classifica. Prese poi parte ad alcune gare con vetture turismo, tra cui la 24 Ore di Le Mans e la Coppa Citt\u00e0 di Enna, in cui giunse secondo.\nFu comunque protagonista alla 24 Ore di Le Mans del 1970, soprattutto per il fatto che la sua vettura fu quella scelta da Steve McQueen per installarvi le telecamere per girare un film sull'evento. La Targa Florio del 1971 fu l'ultimo evento a cui prese parte prima di ritirarsi definitivamente dall'automobilismo. Negli anni a seguire intraprese comunque la carriera di pilota di jet privati di multimilionari e di multinazionali. Abbandon\u00f2 comunque questa professione negli anni novanta ritirandosi a vita privata."}
{"id": "1850568", "revid": "339392", "url": "https://it.wikipedia.org/wiki?curid=1850568", "title": "Igor Polyansky", "text": ""}
{"id": "1850569", "revid": "345376", "url": "https://it.wikipedia.org/wiki?curid=1850569", "title": "Storia della Giordania", "text": "La storia della Giordania \u00e8 normalmente strutturata in quattro grandi periodi: il periodo preistorico, il periodo pre-islamico, il periodo islamico ed il periodo contemporaneo, che va dalla nascita ad oggi.\nTutta la storia di questa regione \u00e8 stata influenzata dalla scarsa presenza di risorse idriche, dalla presenza di un vasto deserto, dalla vicinanza con il Mar Mediterraneo, dal commercio ed in tempi recenti dai conflitti con Israele, dalla Guerra in Iraq e dall'aumento del prezzo del petrolio.\nLe fonti principali sulla storia di questo Paese sono alcuni libri della Bibbia, gli scritti di studiosi come Lawrence d'Arabia e solo in certi casi opere di autori greci e latini, soprattutto Diodoro Siculo e Strabone, che scrissero delle grandi ricchezze accumulate dai Nabatei con il commercio \"delle spezie, degli incensi e dei profumi\".\nPeriodo Preistorico (30.000 a.C.-500 a.C.).\nDal Paleolitico al Calcolitico.\nLa posizione della Giordania, la ricchezza del fiume Giordano e la presenza di molte altre risorse hanno fatto s\u00ec che questa nazione fosse abitata sin dai tempi pi\u00f9 antichi. I reperti archeologici (principalmente utensili da caccia) infatti dimostrano che gi\u00e0 durante il Paleolitico l\"'Homo erectus\" era presente nella valle del Giordano. In quegli anni tanto remoti l'uomo cacciava animali di grandi dimensioni, soprattutto elefanti, o cervi, che all'epoca vivevano in gran numero nella valle del Giordano.\nGli studiosi recentemente hanno scoperto che l\"'Homo erectus\" giordano viveva principalmente presso i laghi anzich\u00e9 dentro le caverne. Degli abitanti delle caverne sono stati ritrovati gli scheletri nelle zone pi\u00f9 desertiche del Paese.\nL'Homo sapiens fece la sua comparsa nel Paleolitico superiore, vale a dire oltre ventimila anni fa. Egli usava utensili sempre pi\u00f9 complessi, arrivando a cacciare anche i roditori. In questo periodo inoltre inizi\u00f2 probabilmente il commercio - lo dimostrano le numerose conchiglie marine rinvenute - e l'uomo divenne sedentario.\nDurante il Neolitico l'uomo seppe addomesticare i primi animali - tradizione vuole che il primo sia stato il cane - perfezion\u00f2 l'arte del coltivare le piante per produrre cibo e scopr\u00ec la ceramica. Probabilmente la neonata economia si basava quasi interamente sull'allevamento delle capre e delle pecore, diffuso ancora oggi presso i beduini, mentre nelle pi\u00f9 fertili zone vicine si stavano ponendo le basi per un maggiore sfruttamento dell'agricoltura.\nLe maggiori innovazioni tuttavia risalgono all'Et\u00e0 del rame. La scoperta della fusione del metallo e l'invenzione del tornio per i vasai permise la nascita di un artigianato pi\u00f9 fiorente e maturo. Con la nascita dei prodotti nacquero i primi mercanti, ma ci volle ancora tempo affinch\u00e9 il commercio si sviluppasse.\nIn questa epoca nascono i primi importanti insediamenti tra i quali spicca Pella, che, essendo priva di mura difensive, probabilmente non temeva minacce dall'esterno.\nEt\u00e0 del Bronzo (3300-1200 a.C.).\nMentre in Giordania si erano formate principalmente comunit\u00e0 pacifiche, in Egitto, in Mesopotamia e nell'Anatolia si stavano formando i primi grandi Stati. Cos\u00ec apparvero le prime mura per proteggere una popolazione sempre pi\u00f9 numerosa e soprattutto per custodire le preziosissime risorse idriche.\nVarie citt\u00e0 della regione furono distrutte intorno al 2300 a.C. durante l'ascesa degli Amorrei, una popolazione proveniente dalla Penisola araba. Questo evento \u00e8 stato collegato al racconto biblico della distruzione di Sodoma e Gomorra. Questo popolo fu profondamente influenzato dalla cultura egizia, da cui prese il culto dei morti, e da quella siriaca, pi\u00f9 materiale. Ma come gli Egizi anche gli Amorriti furono sottomessi dagli Hyksos, una popolazione nomade che distrusse molte citt\u00e0 tra le quali la pi\u00f9 importante \u00e8 Amman.\nIl dominio degli Hyksos termin\u00f2 nel XVI secolo a.C. Temendo nuove invasioni, gli Egizi decisero di intraprendere una serie di campagne militari in Siria ed in Giordania, mantenendo il potere sino al 1200 a.C. Il periodo di dominazione egizia fu piuttosto buio per la Giordania, che era continuamente oppressa da soldati mercenari assoldati dai funzionari del faraone.\nMentre gli Egizi combattevano gli Hittiti, popolazione che conosceva il ferro ed il cavallo, in Giordania andavano formandosi piccoli regni basati sulla pastorizia.\nEt\u00e0 del Ferro (1200-530 a.C.).\nDopo che gli Hittiti ebbero sconfitto gli Egizi nella battaglia di Qade\u0161, nel sud di Israele e Giordania, Edom, uno dei tanti nomi biblici di Esa\u00f9, fond\u00f2 il Regno degli Edomiti. Questo nuovo Stato comprendeva la maggior parte delle terre ad est del Mar Rosso, da Aqaba al deserto.\nGli Edomiti scelsero come loro capitale Sela (As-Sil), citt\u00e0 poco lontana da Petra, e fondarono la loro economia sull'allevamento principalmente, puntando per\u00f2 anche sull'estrazione del rame dalle Miniere di Re Salomone.\nAd essi si contrapponeva il Regno di Moab, abitato dai Moabiti, un'antica popolazione semitica, e collocato nella zona centrale della Giordania, tra il Mar Morto e l'odierno Iraq. La loro era una terra fertile e di posizione strategica, in quanto vi passavano le prime carovane provenienti dall'India per vendere spezie, profumi e tessuti; nonostante ci\u00f2 i Moabiti preferirono sviluppare un'economia impostata secondo il modello agricolo.\nParte della Giordania era stata occupata dagli Ebrei, che avevano conquistato la preziosa valle del fiume Giordano ed entrambe le sue sponde dalla foce al Mar Morto.\nNella Bibbia \u00e8 scritto che Mos\u00e8, conducendo gli Israeliti verso la Terra Promessa, fu ostacolato dagli Edomiti. Guidati dal profeta, essi giunsero nella pianura di Moab, di fronte a Gerico, e da l\u00ec conquistarono Canaan nel XII secolo a.C.\nA nord si erano stanziati gli Ammoniti, che avevano scacciato gli Amorrei facendo di Rabbath Ammon (Amman) la loro capitale.\nLe conquiste degli Ebrei (1200-853 a.C.).\nVerso il XII secolo a.C. circa, dei misteriosi Popoli del Mare giunsero in questa zona, indebolendo alcune grandi potenze dell'epoca e favorendo cos\u00ec la crescita di nuovi popoli. Facevano parte dei Popoli del mare i Filistei che, respinti dagli Egizi, si stanziarono a sud dell'attuale Stato d'Israele, indebolendo il piccolo Regno di Giuda. Essi si scontrarono pi\u00f9 volte con gli Israeliti e, solo dopo le vittorie dei Re Saul e Davide, furono domati.\nSconfitti i Filistei, Davide volle ampliare i suoi possedimenti oltre il Giordano, entrando cos\u00ec in conflitto con i Moabiti, dei quali conquist\u00f2 successivamente buona parte dei territori meridionali ed occidentali del loro Regno.\nMorto Davide, Re Salomone continu\u00f2 le sue campagne militari arrivando sino ad Aqaba, nell'estremo sud della Giordania.\nMorto Salomone verso il 930 a.C., il suo regno si spacc\u00f2 in due parti, il Nord e il Sud, e l'influenza ebraica sulla Giordania s'indebol\u00ec a tal punto che Mesha, re dei Moabiti, riconquist\u00f2 i suoi possedimenti combattendo gli Israeliti del Nord nell'853 a.C.\nLe conquiste degli Assiri e dei Babilonesi (800-537 a.C.).\nVerso l'800 a.C. gli Assiri entrarono per la prima volta nella Transgiordania guidati dal loro re Adad Nirari. Essi conquistarono gran parte della Giordania e nel 733 a.C. i Regni degli Ammoniti, dei Moabiti e degli Edomiti che divennero province assire.\nFu questo un periodo di stabilit\u00e0 politica e di prosperit\u00e0 economica, specie per gli Edomiti, che continuavano a commerciare beni di lusso, soprattutto mirra e spezie.\nNel 612 a.C. il rinato Stato babilonese conquist\u00f2 i possedimenti assiri e la loro capitale Ninive. Questo fu l'inizio di un periodo di crisi, specie per gli Ammoniti e per gli Israeliti che, dopo la distruzione del tempio di Salomone, furono deportati a Babilonia nel 607 a.C..\nNel 537 a.C. Ciro II di Persia, dopo aver conquistato Babilonia, permise ad Ebrei ed Ammoniti di ritornare nelle loro terre.\nPeriodo pre-Islamico (539 a.C.-629).\nLe conquiste di Alessandro Magno (334 a.C.-323 a.C.).\nAlessandro Magno, nella spedizione contro l'Impero Persiano nel 334 a.C., sconfisse l'imperatore Dario III di Persia nella battaglia di Isso nel 333 a.C. completando la conquista della Persia nel 330 a.C. Il suo Impero si estendeva dalla Grecia all'odierno Iran, Giordania compresa che era stata presa agli inizi della sua campagna, nel 333, con la caduta di Amman, ribattezzata \"Philadelphia\".\nNel 310 a.C. una sua delegazione giunse a Pella, cos\u00ec chiamata in onore della citt\u00e0 natale di Alessandro, Pella di Grecia. La citt\u00e0 rifior\u00ec e divenne il centro ellenistico pi\u00f9 potente della zona.\nDalla morte di Alessandro ai Nabatei (323 a.C.-I secolo a.C.).\nAlessandro mor\u00ec nel 323 a.C. e il suo Impero fu spartito dai suoi generali e collaboratori pi\u00f9 stretti (i diadochi). La Giordania fu annessa ai territori della dinastia tolemaica. In questo periodo fiorirono diverse citt\u00e0: Pella, principalmente, ma anche Philadelphia (Amman), Gadara e Gerasa (Jarash).\nNel 198 a.C. i Seleucidi, sovrani della Siria, dopo le campagne militari di Antioco II, sottrassero ai Tolomei la Giordania, che governarono in modo dispotico compiendo spesso massacri, come quello di Antioco IV a Gerusalemme, che alla fine proib\u00ec il culto ebraico. A lui si opposero i Maccabei, di dinastia ebraica, che, guidati da Giuda Maccabeo, nel 164 a.C. ristabilirono il culto ebraico e raggiunsero con Giovanni Ircano l'indipendenza di Israele. Parte della Giordania fu annessa al nuovo Stato.\nMentre gli Israeliti si ribellavano ai Seleucidi, i Nabatei, un popolo nomade proveniente dalla Penisola araba, che aveva sottomesso gli Edomiti nel IV secolo a.C., raggiungevano l'apice del loro potere e del proprio benessere economico, basato quasi interamente sul commercio. Gi\u00e0 dai primi conflitti tra Tolomei e Seleucidi, i Nabatei si erano arroccati a Petra - dove crearono un efficientissimo sistema per la ripartizione del consumo dell'acqua -, strappandola agli Edomiti e facendone la loro capitale; avevano quindi preso il controllo delle rotte carovaniere provenienti dall'India e dalla Penisola araba. Il Regno dei Nabatei si estendeva dal deserto del Negev al Mar Rosso.\nLa dominazione romana (63 a.C.-395).\nLo Stato fondato dai Maccabei stava andando in frantumi per le rivalit\u00e0 interne; il Senato romano, approfittando della sua debolezza, decise di inviare il suo generale Pompeo per portare nella regione la \"pax romana\" e controllare i ricchi traffici commerciali di merci preziose, provenienti da Arabia ed India, sempre pi\u00f9 richieste dalla evoluta societ\u00e0 romana.\nPompeo tra il 64 ed il 63 a.C. conquist\u00f2 tutta la regione e fond\u00f2 la provincia della Siria, alla quale fu annessa anche la Giordania.\nPompeo per poter esercitare meglio il potere su Siria e Giordania stabil\u00ec di fondare una lega (Decapoli) che comprendesse le dieci citt\u00e0 ellenizzate pi\u00f9 ricche della Giordania e della Siria: Damasco, Abila, Gadara - ribattezzata \"Capitolas\" -, Bayt Shan (Bayt Shan), Pella, Gerasa, Bosra - o \"Busra\" -, Kanatha (Kanawat), Hippum (Qasr al-Husn) e Philadelphia (Amman). Plinio il Vecchio e Claudio Tolomeo, rispettivamente nella \"Naturalis historia\" e nella \"Geografia\", inseriscono nell'elenco anche altre citt\u00e0, ad esempio Saltus e Baalbek.\nI Romani ebbero il totale controllo della regione a partire dal 101, quando era imperatore Traiano, poich\u00e9 il Re Erode Agrippa II decise di lasciare i suoi possedimenti in eredit\u00e0 a Roma.\nPer poter controllare i confini delle nuove regioni, i Romani decisero di costruire una lunga strada, la \"Via Nova Traiana\", che andava da Petra al nord della Siria, protetta da fortificazioni come la fortezza del Walid, uno dei tre Castelli del deserto, interamente costruita in basalto. La strada fu voluta soprattutto per proteggere le carovane dei commercianti, soprattutto Nabatei, che godevano di una certa autonomia, e per tutelare l'integrit\u00e0 delle poche oasi nel territorio attraversato.\nNel 295 l'Imperatore Diocleziano volle annettere il sud della Giordania, Petra compresa, alla provincia di Palestina, la \"Palestina Tertia\", ed ordin\u00f2 la costruzione di altre infrastrutture: la pi\u00f9 importante fu la \"Strata Diocletiana\", che portava sino a Damasco. Fu questo per\u00f2 un periodo di crisi per i commerci, che ripresero solo molto tempo dopo, quando Aqaba (\"Ayla\" per i Romani) torn\u00f2 a prosperare.\nDalla divisione dell'Impero ai Bizantini (395-629).\nNel 395 l'Imperatore Teodosio I divise l'Impero romano in due parti assegnando la Giordania all'Impero romano d'oriente (anche detto bizantino da Bisanzio, la capitale dell'Impero), che dur\u00f2 molto pi\u00f9 a lungo rispetto all'Impero d'Occidente.\nIl Cristianesimo, divenuto per volere dell'Imperatore Costantino la religione ufficiale dell'Impero, fu accolto favorevolmente soltanto nelle citt\u00e0 e nella fertile zona della valle del Giordano, dove si dice che Ges\u00f9 fosse stato battezzato da Giovanni Battista.\nNel VI secolo l'Imperatore d'Oriente Giustiniano I deleg\u00f2 il controllo della Giordania, della Palestina e della Siria ai Ghassanidi, arabi cristiani fedeli ai sovrani d'Oriente giunti nelle terre di Costantinopoli nel 250. Essi combatterono al fianco degli Imperatori d'Oriente contro i Sasanidi, che nel 613 conquistarono Damasco, la citt\u00e0 principale dei Ghassanidi; gli invasori furono scacciati nel 628 dall'Imperatore Eraclio I, che ristabil\u00ec il suo potere anche sulla Giordania.\nMentre Giustiniano affidava queste terre ai Ghassanidi, a Madaba (o Medba) essi si facevano mecenati delle arti, favorendo la produzione dei celebri mosaici. \nMadaba, che era stata trascurata dai Romani, che avevano preferito investire su citt\u00e0 come Pella, sotto i Bizantini fior\u00ec, diventando la \"citt\u00e0 dei mosaici\". Il pi\u00f9 celebre di essi, la Mappa di Terrasanta, fu realizzato probabilmente durante la salita al potere dei Ghassanidi.\nI Bizantini diedero soprattutto un grande impulso alla costruzione di chiese, specialmente in Siria ed in Giordania, aumentando cos\u00ec le sedi vescovili - nel V secolo lo era persino Madaba - e favorendo cos\u00ec la crescita di potere del clero.\nPeriodo islamico (629-XIX secolo).\nIl profeta Maometto (570-632).\nMaometto, il profeta della religione islamica, nacque alla Mecca nel 570 dove inizi\u00f2 a predicare dal 610, anno della prima \"rivelazione\". Mentre Eraclio I respingeva dalla Cappadocia gli invasori Sasanidi, Maometto, poich\u00e9 la sua dottrina era invisa ai mercanti, era stato costretto a lasciare la sua citt\u00e0 natale e a rifugiarsi nel 622 a Medina, nota oggi anche come \"citt\u00e0 del Profeta\". Qui i suoi seguaci crebbero cos\u00ec che il profeta pot\u00e9 formare un piccolo esercito, con il quale vinse la Battaglia di Uhud nel 626. Nel 630 entr\u00f2 da conquistatore alla Mecca senza colpo ferire. Sino alla sua morte, avvenuta nel 632, continu\u00f2 a predicare ed a convertire i popoli nomadi dell'Arabia all'Islam, divenuta una religione vera e propria.\nNel 628 i Bizantini, con la vittoria sulla Persia e la conseguente riconquista dei territori strappati loro da Cosroe II, sembrava avessero ripristinato i confini dell'Impero ma nel 629 Maometto, alla guida di un contingente di seguaci del mushlim, li sconfisse presso Karak, in Giordania, dando cos\u00ec inizio alle conquiste arabe dei possedimenti di Costantinopoli.\nDa Abu Bakr agli Omayyadi (632-661).\nMorto Maometto, gli successe suo suocero Ab\u016b Bakr, che divenne il primo califfo. Egli guid\u00f2 le trib\u00f9 convertite da Maometto in una spedizione nella valle del Giordano nel 633, combattendo i Bizantini sino al 636, quando \u02bfUmar ibn al-Kha\u1e6d\u1e6d\u0101b, il secondo califfo, li sconfisse sullo Yarmuk. Nel 638 \u02bfUmar conquist\u00f2 Gerusalemme e nel 640 la Siria rafforzando cos\u00ec il suo potere sul Vicino Oriente, Giordania compresa, e respingendo definitivamente i Sasanidi, ormai avviati verso il declino.\nDopo la morte di \u02bfUmar nel 644, fu califfo fino al 656, quando vittima di una congiura fu assassinato, Uthman, che regn\u00f2 su uno Stato esteso dalla Libia ai territori dei Sasanidi, sottomessi da \u02bfUmar.\nA lui successe \u02bfAl\u012b, che fu califfo sino al 661, quando fu ucciso dalla vendetta dei Kharigiti, che si erano ribellati.\nLa morte di \u02bfAl\u012b \u00e8 alla base della scissione tra sunniti e sciiti: infatti questi ultimi sostengono che \u02bfAl\u012b, prima di morire, nomin\u00f2 suo successore suo figlio al-Hasan; all'epoca molti non lo credettero e si formarono due fazioni contrapposte per la nomina del quinto califfo. La Giordania si schier\u00f2 con la maggioranza, chiamata \"sunnita\", e dunque sostenne l'ascesa al trono di Mu\u02bf\u0101wiya, primo califfo omayyade.\nGli Omayyadi al potere (661-750).\nMu\u02bf\u0101wiya, califfo dal 661 al 680, aveva iniziato la sua ascesa al potere nel 656 quando, essendo stato ucciso il califfo \u02bfUthm\u0101n, suo parente, aveva cercato di ostacolare la nomina di \u02bfAl\u012b al califfato chiedendo giustizia per l'omicidio del predecessore.\nQuando \u02bfAl\u012b mor\u00ec, Mu\u02bf\u0101wiya si fece acclamare califfo a Gerusalemme dai suoi sostenitori, tra i quali c'erano anche i Giordani. Salito al potere, spost\u00f2 la capitale a Damasco e inizi\u00f2 cos\u00ec per la Giordania un periodo molto fortunato.\nNel 710 il califfo al-Walid, figlio di \u02bfAbd al-Malik fece costruire il Qasr al-Kharana (\"castello di Harana\"), uno dei tre Castelli del deserto, per avere un palazzo, pi\u00f9 che un castello vero e proprio, lontano da Damasco dove poter ricevere i capi beduini, suoi preziosi alleati ai quali si presentava come un \"principe del deserto\". Il palazzo sorgeva in una zona strategica, vicino al confine con i moderni Iraq e Siria, che all'epoca permetteva di controllare ogni carovana diretta a Damasco dall'Arabia, prevenendo in questo modo eventuali colpi di Stato.\nMolti palazzi furono costruiti dagli Omayyadi nelle principali citt\u00e0 giordane, ma quella che pi\u00f9 god\u00e9 di questo splendore fu Amman, cos\u00ec ribattezzata proprio dagli Omayyadi, che crebbe come estensione e come popolazione. Il merito maggiore della dinastia omayyade fu quello di aver fatto tornare a rifiorire il commercio ed il porto di \u02bfAqaba, costruendo infrastrutture o rimettendo in funzione e potenziando quelle gi\u00e0 esistenti.\nNel 749 un violento terremoto minacci\u00f2 di distruggere tutti i palazzi e le costruzioni omayyadi in Giordania mettendo fine al suo sviluppo civile e culturale.\nDagli Abbasidi ai Selgiuchidi (750-1071).\nNel 750 gli Omayyadi furono deposti dalla seconda dinastia califfale della Storia islamica: gli Abbasidi che si trasferirono a Baghdad, abbandonando Damasco, per la quale inizi\u00f2 un breve periodo di decadenza.\nTemendo il grande potere dei mercanti, gli Abbasidi diedero forte impulso alla navigazione, favorendo i commerci marittimi e danneggiando pesantemente quelli carovanieri, che furono poi quasi abbandonati. Cos\u00ec vennero per la Giordania tempi molto duri, segnati dallo spopolamento delle citt\u00e0 e delle campagne lungo il fiume Giordano.\nNel X secolo la Giordania pass\u00f2 sotto il controllo dei califfi fatimidi dell'Egitto, che essendo sciiti vollero imporre alla popolazione la loro dottrina perseguitando la maggioranza sunnita e le minoranze cristiane.\nNel 1071 i Fatimidi furono deposti dai turchi selgiuchidi, che avevano spodestato gli Abbasidi.\nLe Crociate (1095-1291).\nI Turchi Selgiuchidi avevano pi\u00f9 volte tentato di conquistare l'Impero bizantino, ultimo Stato cristiano della regione. Papa Urbano II, temendo che essi potessero avere il controllo di tutto il Vicino Oriente, decise di promuovere una spedizione per \"liberare\" i luoghi santi della Palestina. Fu organizzata dunque la Prima crociata, che nel 1099 conquist\u00f2 Gerusalemme. Nacque cos\u00ec il Regno Latino di Gerusalemme, che comprendeva Palestina e gran parte della Giordania, difesa da una linea di castelli fortificati.\nI crociati, durante il regno di Re Folco, costruirono il castello di Karak, dando impulso allo sviluppo della citt\u00e0, ripresero il Castello del Walid, uno dei tre Castelli del deserto, e fecero progredire l'economia della citt\u00e0 di Al-Salt, ribattezzata \"Saltus\", nome gi\u00e0 usato dai Romani. Le citt\u00e0 cos\u00ec si ripopolarono e la via del commercio carovaniero parve riprendersi.\nNel 1171 Saladino, il grande condottiero musulmano, depose l'ultimo califfo fatimida, diventando sultano d'Egitto con Cairo come capitale. Animato dal desiderio di ridare ai suoi sudditi Gerusalemme e la Palestina, part\u00ec una seconda volta per combattere gli invasori, che sconfisse nel 1187 nella battaglia di Hattin presso il lago Tiberiade. Respinse dunque i crociati dal Vicino Oriente, ma gli ci volle un anno per poter prendere la fortezza di Karak, ben difesa dai suoi soldati che, nonostante fossero assediati, riuscivano a procurarsi acqua e viveri.\nDalla morte di Saladino al dominio ottomano (1193-XIX secolo).\nSaladino mor\u00ec nel 1193, ma a differenza di tanti suoi predecessori divise il suo regno tra tutti i figli, affidando terre anche ai parenti pi\u00f9 o meno stretti. Nacquero cos\u00ec tanti statarelli, sultanati di piccole dimensioni, in perenne lotta tra di loro. La Giordania fu spartita tra i tre figli.\nSi form\u00f2 una casta militare, i Mamelucchi, di origine curda o circassa, che facilmente seppe imporsi su ognuno di questi piccoli sultanati, formando un unico grande Stato che andava dall'Egitto all'odierno Iran. Ma questo Stato non seppe organizzarsi come i precedenti e fu decimato continuamente dalle lotte interne, delle quali approfittarono i Turchi ottomani, mercenari provenienti dal Turkestan.\nGli Ottomani vinsero i Mamelucchi nel 1516 a nord di Aleppo, in Siria, e l'anno seguente il sultano turco Selim I strapp\u00f2 a questi anche l'Egitto.\nIl governo del nuovo signore non fu benefico per la Giordania, che fu definitivamente esclusa dalle vie carovaniere e fu annessa assieme alla Palestina al \"vilayet\" di Beirut. Per quasi settecento anni la sua storia corrispose a quella dell'Impero ottomano.\nPeriodo contemporaneo (1875-...).\n \"In questa sede si tratta questo argomento partendo dal 1875, seguendo la tradizione occidentale, che parla di \"Storia contemporanea della Giordania\" dalla nascita dell'identit\u00e0 Araba.\"\nLa Giordania nell'Ottocento (XIX secolo).\nNel 1800 and\u00f2 maturando in molti Paesi di lingua e cultura araba il desiderio dell'indipendenza economica, politica e culturale dall'Impero Ottomano, che stava decadendo. Furono in un primo tempo pochi intellettuali, influenzati dal nazionalismo di molti Paesi europei, a sognare il riconoscimento di \"un'identit\u00e0 araba\", ma poi a loro si unirono anche molti studenti, soprattutto in Egitto ed in Libano.\nNegli stessi anni gli intellettuali ebrei residenti in Europa maturavano il progetto di avere un loro Stato, arrivando a fondare per questo scopo nel 1897 un'organizzazione vera e propria. Anche in Palestina ed in Giordania i pochi ebrei residenti sognavano di poter vivere in uno Stato tutto loro, specialmente in Palestina, dove rappresentavano il 12% della popolazione complessiva.\nNel corso dell'Ottocento il governo ottomano s'impegn\u00f2 in notevoli miglioramenti delle infrastrutture, anche per compiacere gli intellettuali avversi all'Impero, che erano sempre pi\u00f9 numerosi; in questo modo la Giordania usc\u00ec dal suo lungo periodo di crisi ma ci\u00f2 non imped\u00ec che gli sceicchi giordani si unissero pi\u00f9 volte a quelli arabi per ribellarsi al sultano.\nNel 1876 fu concessa la costituzione, che fu approvata dal sultano solo nel 1908, solo in seguito alle violente proteste dei \"Giovani Turchi\", gruppi di ufficiali nazionalisti. Le varie province dell'Impero, Giordania compresa, furono solo da allora rappresentate in Parlamento.\nNel 1900 il sultano, riprendendo un progetto del 1890, ordin\u00f2 la costruzione di una ferrovia che facilitasse il transito dei pellegrini da Damasco alla Mecca: la strada ferrata, ultimata nel 1908, permise alla Giordania, attraverso la quale passava, di iniziare la sua ripresa economica. Sui binari della neocostruita ferrovia transitarono pellegrini diretti alla Mecca ma, soprattutto, fosfati, risorsa essenziale della precaria economia giordana.\nLa rivolta araba (1916-1918).\nAl-Husayn b. \u02bfAl\u012b nacque ad Istanbul nel 1853 e fu sceriffo ed emiro della Mecca dal 1908 al 1917: fu uno dei fautori della rivolta araba, a cui diede inizio nel 1916.\nLa rivolta fu guidata in Giordania dai suoi due figli, \u02bfAbd Allah e Faysal, entrambi destinati a diventare capi di Stato. Essi ebbero il sostegno finanziario della Gran Bretagna, impegnata a combattere la Prima guerra mondiale contro la Germania e l'Impero ottomano. I britannici assicurarono ai tre la sovranit\u00e0 su un Impero arabo che andasse dall'Egitto alla Persia, escludendo per\u00f2 i possedimenti di Sua Maest\u00e0 nella Penisola araba e in Siria. Fu cos\u00ec che al-Husayn divenne il capo ufficiale della rivolta araba.\nIl 2 ottobre 1918 l'esercito ottomano, supportato da quello tedesco, fu respinto da Damasco, mentre in Mesopotamia il generale statunitense Marshall infliggeva continue pesanti perdite ai turchi; il 31 ottobre dello stesso anno fu firmato un armistizio che sanciva la perdita, da parte dell'Impero ottomano, di tutti i territori fuori dell'Anatolia.\nUno dei pi\u00f9 noti personaggi della rivolta, l'inglese Thomas Edward Lawrence, conosciuto come \"Lawrence d'Arabia\", fu attivo soprattutto in Giordania. Il 6 luglio 1917 conquist\u00f2 il porto di \u02bfAqaba alla guida di un contingente arabo. Rimase in Giordania sino al 1919, vivendo per molto tempo nel castello del Walid, uno dei tre Castelli del deserto, e raccontando queste sue esperienze nel libro \"I sette pilastri della saggezza\", preziosa fonte sulla rivolta araba.\nIl mandato britannico e l'indipendenza della Transgiordania (1919-1946).\nTra il 1919 ed il 1922 Francia e Gran Bretagna stabilirono una serie di accordi per la ripartizione del Vicino e del Medio Oriente: il Libano e la Siria furono posti sotto mandato francese, la Palestina, la Transgiordania e l'Iraq sotto quello britannico. Un accordo segreto stabiliva inoltre che il Sultanato del Najd e lo Hijaz, uno Stato vicino alla Giordania, nel quale aveva combattuto Lawrence d'Arabia, sarebbero divenuti possedimenti di al-Husayn.\nNel 1921 Winston Churchill, all'epoca Ministro alle Colonie britannico, divise la Palestina dalla Giordania con una linea di confine che andava dal Giordano al porto di Aqaba, affidando la porzione orientale, la Transgiordania, all'emiro \u02bfAbd All\u0101h, il figlio di al-Husayn, capo della rivolta araba. Il nuovo re avrebbe per\u00f2 dovuto rendere conto delle proprie decisioni ad un commissario britannico. All'epoca la Giordania contava non pi\u00f9 di 40.000 abitanti, di cui solo il 20% risiedeva nelle poche grandi citt\u00e0. Nel 1928 fu promulgata la prima costituzione. I britannici mantennero una presenza militare e il controllo degli affari esteri.\nNei Paesi arabi andavano formandosi forti tensioni nei confronti dei diversi movimenti sionisti, che continuavano a chiedere una \"patria ebraica\". Essi vedevano nella Palestina ed in Gerusalemme la loro patria naturale, ma gli Arabi non intendevano permettere che i sionisti s'insediassero in quella terra. Lo sterminio e la persecuzione che dal 1933 Hitler adott\u00f2 nei confronti degli ebrei in Germania e negli Stati occupati dai nazisti, li spinse a fuggire in Palestina. Dal 1937 al 1938 la Gran Bretagna tent\u00f2 di mediare un accordo tra i palestinesi ed i nuovi arrivati, senza per\u00f2 ottenere minimi progressi. Scoppiata la Seconda guerra mondiale, ancora pi\u00f9 ebrei giunsero in Palestina, formando truppe che sostennero l'esercito inglese durante il conflitto.\nNel 1945 nacque la Lega araba, che all'epoca comprendeva Egitto, Iraq, Transgiordania, Libano, Arabia Saudita, Siria e Yemen (gli stati fondatori). \nL'emirato di Transgiordania raggiunse la piena indipendenza dal Regno Unito il 17 giugno 1946, in conformit\u00e0 con il trattato di Londra.\nDal primo conflitto con Israele all'assassinio di Re \u02bfAbd All\u0101h (1948-1951).\nNel 1948 i britannici, rimesso all'ONU il loro mandato sulla zona al 14 maggio, lasciarono la Palestina e fu dichiarata la nascita dello Stato d'Israele. Egitto, Siria, Libano, Transgiordania ed Iraq, indignati, invasero il neonato Stato nello stesso anno, ma ci fu un'inattesa reazione da parte del piccolo esercito israeliano, che inflisse pesanti perdite ai nemici. Glubb Pasci\u00e0, un comandante britannico, guid\u00f2 le truppe giordane nel conflitto, uscendone vittorioso (unico tra tutti i comandanti degli eserciti arabi), prendendo possesso della Cisgiordania e di Gerusalemme Est.\nLa guerra non dur\u00f2 che un mese e l'ONU, avendo visto il totale fallimento delle Nazioni arabe, propose una ripartizione territoriale che fu accettata solo da Re \u02bfAbd All\u0101h, che ottenne cos\u00ec la Cisgiordania e una parte di Gerusalemme. \nLa Transgiordania, annessa la Cisgiordania, nel 1949 fu ribattezzata \"Regno di Giordania\" (ufficialmente Regno Hascemita di Giordania). Gli altri Capi di Stato arabi avevano rifiutato il trattato accusando \u02bfAbd All\u0101h di aver tradito la causa palestinese. Nel 1951 il sovrano fu assassinato a Gerusalemme Est mentre usciva dalla Moschea di Omar, dove si era recato per pregare.\nRe Husayn (1952-1999).\nMorto Re \u02bfAbd All\u0101h, suo figlio Talal fu eletto re di Giordania ma, poich\u00e9 soffriva di schizofrenia, dovette abdicare dopo un solo anno di regno nel 1952 in favore del giovane figlio Husayn, appena diciottenne. Il 14 dicembre 1955 la Giordania entr\u00f2 nell'ONU.\nNel frattempo il Parlamento giordano terminava la stesura di una nuova costituzione, poich\u00e9 il modello del 1928 era stato bocciato. La neonata costituzione dur\u00f2 sino al 1967, quando fu soppiantata dalla legge marziale.\nRe Husayn nacque il 14 novembre 1935 ad Amman e fu il primo sovrano giordano a non essere nato alla Mecca. Divenne re l'11 agosto del 1952, ma fu incoronato il 2 maggio del 1953. Il suo primo importante provvedimento fu l'unione federale con l'Iraq, all'epoca governato dal cugino Faysal II, che fu poi sciolta per l'uccisione del sovrano iracheno, vittima di un golpe. Nello stesso anno l'Egitto tent\u00f2 di rovesciare la monarchia in Giordania, fallendo poi a causa dell'intervento britannico.\nRe Husayn favor\u00ec l'apertura del suo Stato verso l'Occidente, ottenendo in cambio aiuti dagli Stati Uniti, che favorirono un ritorno alla crescita dell'economia dal 1961 al 1964.\nNel 1965 l'OLP (Organizzazione per la Liberazione della Palestina) caus\u00f2 problemi di ordine pubblico in tutta la Giordania, costringendo Re Husayn a prendere posizioni repressive nei confronti degli immigrati palestinesi provenienti da Israele. Nello stesso anno furono ridisegnati i confini di Giordania e Arabia Saudita (\"vedi cartina\").\nNel 1967 la Giordania prese parte alla Guerra dei sei giorni contro Israele, uscendone nuovamente sconfitta e perdendo per decisione dell'ONU la Cisgiordania e Gerusalemme.\nPer riguadagnare popolarit\u00e0 presso i suoi sudditi, Re Husayn inizi\u00f2 una politica interna di dialogo con i giordani, ma la situazione andava peggiorando: nel 1970 i guerriglieri palestinesi tentarono di rovesciare la monarchia ed al re, imponendo la legge marziale, non rimase che dare carta bianca ai militari per fronteggiare gli scontri. Per la feroce repressione il mese di settembre di questo anno \u00e8 passato nella Storia palestinese con il nome di Settembre nero. Il conflitto armato si concluse nel 1971.\nLa Giordania tent\u00f2 di recuperare i propri territori combattendo anche la Guerra dello Yom Kippur nel 1973, ma ne usc\u00ec ancora una volta sconfitta. L'anno successivo fu riconosciuta all'OLP la rappresentanza dei diritti dei Palestinesi e cos\u00ec Husayn dovette rinunciare ad ogni pretesa sulla Cisgiordania.\nNel 1979 furono risanati i rapporti con l'Egitto.\nNel 1980 scoppi\u00f2 la Guerra tra Iraq ed Iran e Re Husayn si dichiar\u00f2 alleato dell'Iraq, con il quale aveva stipulato patti vantaggiosi per l'acquisto del petrolio, che in Giordania ha sempre scarseggiato, mentre la Siria sostenne l'Iran.\nL'esercito giordano e quello siriano si schierarono lungo il confine tra i due Paesi, ma l'intervento mediatore dell'Arabia Saudita, che non aveva interesse che quei due Stati si combattessero cos\u00ec vicino al suo territorio, evit\u00f2 il peggio.\nNel 1986 la Giordania recise ogni legame politico con l'OLP, rinunciando nel 1988 ad ogni pretesa sulla Cisgiordania. Indebolito da molti problemi economici, il governo giordano decise di non prendere posizione riguardo all'invasione irachena del Kuwait, rimanendo neutrale.\nRe Hussein si propose come mediatore per la soluzione della crisi, ma dovette rinunciare a questo ruolo nel 1991 a causa della grave crisi economica e sociale seguita all'arrivo in Giordania di oltre 800.000 rifugiati, molti dei quali stabilitisi ad Amman.\nRe Husayn decise di avviare una serie di riforme significative a partire dal 1991. La sua prima grande decisione fu togliere il bando all'attivit\u00e0 dei partiti, in vigore dal 1963, e di revocare la legge marziale. Prese inoltre la significativa decisione di partecipare ai colloqui della Conferenza di Madrid, quando s'incontrarono ebrei e palestinesi. Tre anni pi\u00f9 tardi Israele e Giordania stabilirono un accordo sulla collocazione del confine, sulla spartizione dell'acqua del Giordano e sui rifugiati palestinesi, problema questo che aveva segnato la vita politica giordana per molti anni.\nTuttavia questi accordi in realt\u00e0 segnarono solo una maggiore apertura verso il dialogo, poich\u00e9 Israele non rese la Cisgiordania a Re Husayn, continu\u00f2 a trattenere per s\u00e9 2/3 dell'acqua del Giordano e non mut\u00f2 molto la sua politica nei confronti degli emigranti palestinesi.\nIl 25 luglio 1994 Re Husayn incontr\u00f2 a Washington Yitzhak Rabin, Primo Ministro di Israele dal 1992. I due con questo incontro posero le basi per la pace, che fu siglata il 26 ottobre, tra i due Paesi.\nQuando Rabin mor\u00ec assassinato nel 1995, Re Husayn, per rendergli omaggio, torn\u00f2 per la seconda volta nella sua vita nella parte israeliana di Gerusalemme.\nDa allora fu mediatore tra l'OLP e lo Stato d'Israele, il quale alla sua morte, avvenuta nel 1999, lo riconobbe come un \"uomo a cui interessava solo la pace\".\nGli anni novanta per l'economia giordana.\nDopo un lungo periodo di crisi l'economia giordana inizi\u00f2 ad acquistare peso sul mercato internazionale grazie all'esportazione dei fosfati. Nel 1993 nacque la \"JPMC\", la compagnia nazionale per l'estrazione dei fosfati, che ogni anno mette sul mercato 5, 8 milioni di tonnellate della preziosa materia.\nNello stesso anno nacque anche la \"Jordan Steel\", la compagnia nazionale per l'estrazione dell'acciaio, entrata pienamente in funzione per\u00f2 solo nel 1996; da allora la compagnia produce circa 300.000 tonnellate annue, vendendo soprattutto a Russia ed Ucraina.\nPer il Paese \u00e8 stata importante anche la fondazione della \"Compagnia Giordana per il Tabacco e le Sigarette\" nel 1993, le cui azioni sono oggi le pi\u00f9 quotate sulla borsa di Amman.\nIl turismo, risorsa essenziale, inizi\u00f2 ad essere pi\u00f9 consistente a partire dalla fine degli anni ottanta: l'allestimento nel 1989 dell'importante e suggestivo sito archeologico di Petra come set per il film \"Indiana Jones e l'ultima crociata\" diede fama internazionale alla Giordania attirandovi un notevole flusso turistico.\nNegli anni novanta sono iniziati i lavori per valorizzare al meglio il turismo, fondando la polizia turistica ed ampliando l'aeroporto \"Queen Alia\".\nRe \u02bfAbd All\u0101h II (1999-...).\n\u02bfAbd All\u0101h II, attuale re di Giordania, eredit\u00f2 la corona dal padre Husayn il 7 febbraio 1999. Nacque dal secondo matrimonio di Re Husayn con Antoinette Avril Gardiner nel 1962 ad Amman. Studi\u00f2 in Gran Bretagna e negli Stati Uniti, entrando nell'Accademia Militare Britannica nel 1980.\nMorto Re Husayn, \u02bfAbd All\u0101h divenne inaspettatamente re di Giordania, poich\u00e9 il padre aveva designato come suo successore il fratello al-Hasan; ma prima di morire cambi\u00f2 il proprio testamento, indicando Abdullah come nuovo sovrano. Abdullah era gi\u00e0 il Capo delle Forze Armate, carica a cui dovette rinunciare per ottenere la corona.\nEletto re, subito i rapporti con l'OLP e i palestinesi migliorarono, anche per il suo matrimonio il 10 giugno 1993 con una donna palestinese, Rania al-Yasin, divenuta regina con il marito nel 1999.\nNel 2003 \u02bfAbd All\u0101h dichiar\u00f2 la neutralit\u00e0 della Giordania nella \"Seconda Guerra del Golfo\", poich\u00e9 il nuovo conflitto stava aggravando la situazione energetica all'interno del Paese: sino ad allora la Giordania importava dall'Iraq il petrolio a met\u00e0 prezzo rispetto ai Paesi occidentali. Dal 2008 la Giordania ha iniziato ad importare petrolio a prezzi molto pi\u00f9 alti dall'Arabia Saudita.\nNello stesso anno sono ricominciati gli arrivi di immigrati iracheni nel Paese, specialmente ad \u02bfAmm\u0101n, dove \u00e8 divenuto necessario programmare un nuovo piano regolatore, per soddisfare la richiesta di nuove abitazioni. Il Governo ha stabilito nel 2004 che gli edifici destinati agli immigrati non debbano superare i quattro piani.\nPoich\u00e9 il turismo \u00e8 la forza primaria del Paese, nel 2004 \u00e8 stata fondata la \"NTS\" (\"National Tourism Strategy\") per tutelare gli interessi nazionali. Nello stesso anno il Governo ha autorizzato la liberalizzazione della telefonia mobile, processo concluso nel 2005 con la fondazione ad \u02bfAmm\u0101n della \"Umnia\", la compagnia telefonica principale della Giordania. Nel 2006 i telefoni cellulari nel Paese erano 4,15 milioni.\nAttualmente la Giordania conta circa 5,7 milioni di abitanti (censimento del 2007), il 38% dei quali risiede ad \u02bfAmm\u0101n, mentre un altro buon 25-30% popola le altre grandi citt\u00e0.\nLa maggior parte dei lavoratori giordani (precisamente il 18,6%) lavora nella pubblica amministrazione, nell'istruzione e nelle difesa, il 9,5% nel settore dei trasporti, il 6,3% nell'edilizia, il 3,9% nel campo degli affari, il 2,6% dei cittadini sono impiegati presso alberghi e ristoranti ed i restanti sono principalmente agricoltori ed artigiani (2007).\nNel mese di novembre del 2007 le elezioni parlamentari hanno portato al potere Nader al-Dhahabi, liberista, assieme ai suoi pi\u00f9 stretti collaboratori: Ziad Fariz, ministro delle Finanze, Khaled Elshuraydeh, ministro dell'Energia e delle Risorse Minerarie, Osama Dabbas, ministro del Turismo e delle Antichit\u00e0.\nAppena eletto, al-Dhahabi ha dichiarato: \"nel 2006 c'\u00e8 stata una lieve ripresa della crescita, ma i problemi burocratici tengono il Paese ancora legato alle difficolt\u00e0 del bilancio. Noi avvieremo un processo di privatizzazione\". Il neonato Governo ha confermato Umayya Tuqan direttore della Banca Centrale della Giordania e l'intenzione di aumentare l'estrazione dei fosfati, risorsa essenziale per le esportazioni giordane.\nUno dei problemi maggiori che il neonato Governo ha dovuto affrontare \u00e8 il \"problema della casa\": infatti gli stipendi degli impiegati, avendo perso potere d'acquisto a causa della crisi economica, sono troppo bassi per poter comprare casa sia in citt\u00e0 che nelle campagne.\nNel novembre del 2009, il re ha ancora una volta sciolto il parlamento a met\u00e0 del suo mandato. Il mese successivo, ha nominato un nuovo premier per far approvare la riforma economica. Una nuova legge elettorale \u00e8 stata introdotta nel maggio del 2010, ma alcuni oppositori hanno sostenuto che ha fatto poco per rendere il sistema pi\u00f9 rappresentativo. Le elezioni parlamentari di novembre, che hanno consegnato una vittoria schiacciante ai candidati filogovernativi, sono state boicottate dall'opposizione islamica.\nTra il gennaio del 2011 e il novembre del 2012, anche la Giordania \u00e8 stata teatro di manifestazioni di massa contro la monarchia e l'aumento del prezzo del carburante, in particolare ad \u02bfAmm\u0101n, seppure in misura contenuta rispetto ad altri Paesi arabi.\nIn risposta a ci\u00f2, \u02bfAbd All\u0101h ha promesso riforme e nominato in rapida successione vari primi ministri: Ma'ruf Bakhit, \u02bfAwn Shawkat al-Khasawna, Fayez al-Tarawneh e \u02bfAbd All\u0101h Ens\u016br."}
{"id": "1850571", "revid": "125857458", "url": "https://it.wikipedia.org/wiki?curid=1850571", "title": "Miss Sarajevo", "text": "Miss Sarajevo \u00e8 l'unico singolo estratto dall'album del 1995 \"Original Soundtracks 1\" degli U2 e Brian Eno, sotto lo pseudonimo \"Passengers\". Luciano Pavarotti canta parte del brano, nel suo stile operistico. La canzone \u00e8 anche comparsa nel greatest hits del gruppo, \"The Best of 1990-2000\", ed \u00e8 stata reinterpretata da George Michael nell'album \"Songs from the Last Century\". Bench\u00e9 il singolo non sia riuscito ad entrare nella Billboard Hot 100, ha comunque raggiunto la posizione numero 6 della classifica dei singoli inglese, ed \u00e8 stato un enorme successo in molti paesi in Europa.\nStoria.\n\"Original Soundtracks 1\" \u00e8 un album contenente canzoni tratte da film non esistenti. Tuttavia \"Miss Sarajevo\" \u00e8 una delle quattro canzoni tratte da un vero film. Il film in questione, intitolato proprio \"Miss Sarajevo\" \u00e8 un documentario di Billy Marley su una reginetta di bellezza in un concorso tenuto in Jugoslavia. La vincitrice di tale concorso era la diciassettenne Inela Nogic. Nell'inverno 1993 Carter si rec\u00f2 a Sarajevo per offrire aiuti umanitari, ma si trov\u00f2 bloccato nel cuore di un conflitto e fu costretto a vivere per sei mesi in un edificio semi-distrutto sopravvivendo con scarso cibo e acqua.\nCarter inizialmente contatt\u00f2 gli U2 mentre era in corso il loro Zoo TV Tour, per mostrare alla gente ci\u00f2 che stava accadendo nei paesi dell'est, e che i media stavano quasi ignorando. Con collegamenti satellitari di fortuna, Carter mostr\u00f2 a un largo bacino di pubblico (gli spettatori dei concerti degli U2), gli aspetti umani della guerra. Il documentario che Carter riusc\u00ec a filmare fu in seguito prodotto da Bono.\nLa canzone \"Miss Sarajevo\" \u00e8 una protesta contro il conflitto armato scatenatosi in Bosnia ed Erzegovina, in cui si critica l'atteggiamento della comunit\u00e0 internazionale, totalmente incapace sia di fermare le ostilit\u00e0, sia di fornire aiuto alle vittime.\nIl video.\nIl video prodotto per \"Miss Sarajevo\", diretto da Maurice Linnane unisce filmati tratti dal documentario di Bill Carter (che mostrano la guerra in corso e il concorso di bellezza \"Miss Sarajevo\" del 1993), con materiale preso dalle prime esibizioni dei Passengers nel 1995, in occasione del concerto \"Pavarotti and Friends\" a Modena. Fra gli spezzoni del documentario di Carter, una delle immagini pi\u00f9 significative \u00e8 senz'altro quella in cui le partecipanti al concorso di bellezza oggetto della canzone mostrano uno striscione recante la frase \"don't let them kill us\" (\"non lasciate che ci uccidano\"). La stessa immagine \u00e8 stata utilizzata per la copertina del disco singolo.\nVersione live.\nTra le versioni live proposte di questo brano, vi \u00e8 quella registrata al concerto di Milano del 21 luglio 2005 durante il vertigo tour. In tale occasione Bono dedica questa canzone alle vittime degli attentati di Londra del 2005 con le seguenti parole:"}
{"id": "1850573", "revid": "574302", "url": "https://it.wikipedia.org/wiki?curid=1850573", "title": "Brasile ai Giochi olimpici", "text": "Il Brasile ha partecipato la prima volta alle Olimpiadi nel 1920, e ha mandato atleti per partecipare a tutti i Giochi olimpici estivi da allora, eccetto i Giochi del 1928. Il Brasile ha anche partecipato ai Giochi olimpici invernali dal 1992.\nGli atleti brasiliani hanno vinto in totale 129 medaglie, si sono distinti in particolare nella vela e nella pallavolo.\nIl Comitato Olimpico Nazionale per il Brasile \u00e8 il Comitato Olimpico Brasiliano, creato nel 1914 e riconosciuto dal Comitato Olimpico Internazionale nel 1935."}
{"id": "1850585", "revid": "62004", "url": "https://it.wikipedia.org/wiki?curid=1850585", "title": "Igor Rostislavovi\u010d \u0160afarevi\u010d", "text": ""}
{"id": "1850587", "revid": "767487", "url": "https://it.wikipedia.org/wiki?curid=1850587", "title": "Episodi di Girlfriends (serie televisiva 2000) (quinta stagione)", "text": ""}
{"id": "1850589", "revid": "1414688", "url": "https://it.wikipedia.org/wiki?curid=1850589", "title": "Olimpiadi degli scacchi del 1926", "text": "Le Olimpiadi degli scacchi del 1926 si tennero dal 26 giugno al 15 luglio a Budapest in concomitanza del Congresso della FIDE, anche se non vengono considerate nella numerazione ufficiale delle edizioni delle Olimpiadi degli scacchi.\nAlla manifestazione a squadre dovevano partecipare sei nazioni, ma l'Austria e la Cecoslovacchia si ritirarono poco prima dell'inizio del torneo, e fu vinto dall'Ungheria. Vennero anche organizzati dei tornei individuali, uno per maestri, uno open ed uno femminile. L'austriaco Ernst Gr\u00fcnfeld e l'italiano Mario Monticelli vinsero il torneo chiamato 1st FIDE Masters, l'inglese Edith Holloway il torneo femminile ed il cecoslovacco Emil Zinner il torneo open."}
{"id": "1850590", "revid": "228587", "url": "https://it.wikipedia.org/wiki?curid=1850590", "title": "Rocket to Russia", "text": ""}
{"id": "1850592", "revid": "767487", "url": "https://it.wikipedia.org/wiki?curid=1850592", "title": "Antonio Francesco Carli", "text": "Poco si sa sulla biografia di Carli: le date e i luoghi di nascita e di morte rimangono tuttora non noti e probabilmente le informazioni sul suo conto che ci giungono si riferiscono a due persone distinte con lo stesso, padre e figlio; infatti l'Anton Francesco Carli che cant\u00f2 sei in sei opere (cinque delle quali prodotte da Carlo Francesco Pollarolo) a Venezia tra il 1689 e il 1699 ci viene riportato come tenore. Costui si esib\u00ec anche a Modena nel 1690, a Mantova nel 1697, a Piacenza nel 1698 (nella \"Camilla\" di Giovanni Bononcini), a Parma nel 1699 (ne \"La caduta de' Decemviri\" di Alessandro Scarlatti) e a Reggio Emilia nel 1700.\nIl secondo ipotetico Carli cant\u00f2 per lo pi\u00f9 come basso. Si esib\u00ec a Torino nel 1703, a Genova nel 1703, 1706 e 1715, a Bologna nel 1708, a Firenze nel 1708 e nel 1719-20 (dove cant\u00f2 in otto opere come virtuoso al servizio della corte toscana), a Reggio Emilia nel 1712, a Roma nel 1717 (come \"Bajazet\" ne \"Il trace in catena\" di Francesco Gasparini) e infine a Venezia nel 1706-18 e nel 1722-3 in 28 opere composte da Pollarolo, Antonio Caldara, Antonio Lotti, Tomaso Albinoni e Gasparini, nonch\u00e9 nelle due versioni dell\"'Orlando Furioso\" di Ristori/Vivaldi. \nNel 1709 cant\u00f2 come \"Claudio\" nel successo della prima assoluta di \"Agrippina\" di Georg Friedrich H\u00e4ndel. \nEgli ci viene descritto come un cantante dotato di una voce eccezionalmente potente, in grado di effettuare improvvisi balzi di registro."}
{"id": "1850593", "revid": "339392", "url": "https://it.wikipedia.org/wiki?curid=1850593", "title": "Igor Maslennikov", "text": ""}
{"id": "1850595", "revid": "785863", "url": "https://it.wikipedia.org/wiki?curid=1850595", "title": "L'audacia degli X-Men", "text": "L'audacia degli X-Men (\"Pryde of the X-Men\") \u00e8 un cortometraggio d'animazione televisivo diretto da Ray Lee, trasmesso negli Stati Uniti in syndication il 16 settembre 1989 nel contenitore \"Marvel Action Universe\". Il corto era stato prodotto dalla Marvel Productions (con il contributo della Toei Animation per l'animazione) come episodio pilota di una serie televisiva intitolata \"X-Men\", con protagonista l'omonimo gruppo di supereroi mutanti creato dalla Marvel Comics; la serie non venne mai realizzata a causa delle difficolt\u00e0 finanziarie della Marvel, che blocc\u00f2 la produzione di tutte le sue serie televisive eccetto \"Muppet Babies\".\nTrama.\nL'arcinemico degli X-Men Magneto viene trasportato da un convoglio militare. Magneto non \u00e8 in grado di usare i suoi poteri, intrappolato in un campo di forza, finch\u00e9 non appare la Regina Bianca, membro della sua Confraternita dei mutanti malvagi, che disperde la scorta e smantella il campo che limita Magneto, permettendogli di usare i suoi poteri magnetici per scappare.\nKitty Pryde arriva alla scuola del Professor X per essere addestrata a usare il suo potere che le permette di passare attraverso la materia solida. Il Professor X la conduce nella Stanza dei Pericoli e la presenta agli X-Men: Ciclope, Colosso, Dazzler, Nightcrawler, Tempesta e Wolverine. Kitty \u00e8 spaventata dall'aspetto demoniaco di Nightcrawler e fa quasi andare in tilt la Stanza dei Pericoli, portando Wolverine ad affermare che negli X-Men non c'\u00e8 spazio per i bambini.\nMagneto invia Pyro e Blob a recuperare le coordinate di tracciamento per la cometa Scorpio in avvicinamento alla Terra. Questo ha l'obiettivo secondario di deviare gli X-Men mentre Magneto e Fenomeno invadono l'X-Mansion. Il Professor X apprende dai pensieri di Magneto che sono venuti per il \"circuito del potere mutante\" di Cerebro (il computer di localizzazione dei mutanti). Lo d\u00e0 a Kitty e le ordina di fuggire, ma Magneto riesce a rubarlo.\nDopo il ritorno alla villa degli X-Men, il Professor X legge nuovamente i pensieri di Magneto, scoprendo che prevede di reindirizzare la cometa Scorpio contro la Terra. Ci\u00f2 farebbe precipitare il pianeta in un'altra era glaciale, indebolendo gli umani normali e consentendo ai mutanti di prendere il sopravvento. Gli X-Men partono immediatamente per il santuario orbitante di Magneto, l'Asteroide M, ma ordinano a Kitty di restare poich\u00e9 la missione \u00e8 troppo pericolosa e non \u00e8 stata addestrata. Kitty, tuttavia, volendo dimostrare il suo valore e fare ammenda per il suo precedente fallimento, sale a bordo della Blackbird e si nasconde.\nDopo aver raggiunto l'asteroide, Gli X-Men devono affrontare i membri della Confraternita. Solo Nightcrawler (dopo essersi teletrasportato oltre Blob) affronta finalmente un Magneto gongolante mentre la cometa Scorpio si avvicina alla Terra. Mentre Magneto sta per far attaccare Nightcrawler, Kitty emerge dal pavimento, portano Magneto a danneggiare accidentalmente il circuito. Nightcrawler si teletrasporta e usa il suo corpo come conducente mentre Kitty fa cadere Magneto sulla piattaforma, usando il suo potere per reindirizzare la rotta della cometa verso l'Asteroide M. Nightcrawler deve rischiare di sacrificarsi per completare il circuito della macchina, altrimenti la cometa cambier\u00e0 rotta per tornare alla Terra.\nGli X-Men osservano dal Blackbird che Nightcrawler si teletrasporta all'ultimo minuto. La cometa e l'asteroide si scontrano, ma Nightcrawler si rimaterializza nello spazio e apparentemente si disintegra. Gli X-Men piangono il loro compagno di squadra caduto e Kitty si dispera per averlo trattato male in precedenza. Nightcrawler per\u00f2 \u00e8 riuscito a teletrasportarsi in un armadietto nell'aereo prima che la compressione atmosferica gli bruciasse completamente la tuta. Mentre gli X-Men danno a Kitty il merito dei suoi sforzi, Wolverine insiste sul fatto che Kitty non \u00e8 un membro degli X-Men, almeno non ancora.\nEdizione italiana.\nNell'edizione italiana, il cui doppiaggio fu eseguito a Torino, sono presenti alcuni errori di adattamento. Il narratore, che in originale \u00e8 Stan Lee e viene sostituito da Roberto Accornero, afferma di chiamarsi Dan Lee, il nome di Scott Summers \u00e8 stato storpiato in Scott Sam e quello di Peter Rasputin \u00e8 diventato Peter Wiston, mentre il nome di Pyro in un'occasione viene pronunciato cos\u00ec come si scrive. Inoltre i nomi di alcuni personaggi differiscono da quelli usati nei fumetti: Dazzler viene chiamata l'Abbagliatrice, mentre Tempesta e Fenomeno mantengono i loro nomi originali, ovvero Storm e Juggernaut. La Confraternita dei Mutanti Malvagi viene invece chiamata Fratelli Mutanti Terroristi. \u00c8 inoltre da tenere presente che, come accade tipicamente, la pronuncia del termine X-Men e dei nomi di Magneto, del Professor X e di Cerebro viene italianizzata.\nEdizioni home video.\nIl cortometraggio fu distribuito in VHS negli Stati Uniti il 1\u00ba luglio 1992 dalla Best Film &amp; Video Corp., mentre l'edizione italiana fu distribuita nel 1994 dalla Stardust (tale VHS riporta sulla copertina il titolo \"X-Men\").\nAdattamenti.\nFumetto.\nNel dicembre 1990 la Marvel pubblic\u00f2 un albo a fumetti intitolato \"X-Men Animation Special\", un adattamento de \"L'audacia degli X-Men\" che non comprendeva disegni realizzati appositamente, dato che le illustrazioni consistono semplicemente in fotogrammi provenienti dal cartone animato; il fumetto fu pubblicato in italiano un anno dopo, in due parti, nei numeri 13 e 14 della testata \"Super Comics\".\nVideogioco.\nNel 1992 la Konami pubblic\u00f2 un videogioco arcade intitolato \"X-Men\", che presenta sostanzialmente gli stessi personaggi de \"L'audacia degli X-Men\" (con l'aggiunta, tra i nemici, di Wendigo, Nimrod e Mystica, oltre che delle Sentinelle e dei Reavers) con lo stesso \"character design\". Nel videogioco, un picchiaduro a scorrimento, l'obiettivo degli X-Men \u00e8 impedire a Magneto di devastare la civilt\u00e0 umana. Dopo che il gruppo affonta una serie di Sentinelle e supercriminali, Magneto rapisce il Professor X e Kitty Pryde, spingendo gli eroi a partire per una missione di salvataggio. Gli X-Men combattono per raggiungere l'Isola M e infine la base di Magneto sull'Asteroide M, dove si svolge la battaglia finale."}
{"id": "1850601", "revid": "287204", "url": "https://it.wikipedia.org/wiki?curid=1850601", "title": "Analisi PEST", "text": "Lanalisi PEST (acronimo di Politica, Economica, Sociale, Tecnologica, nota anche come Analisi Quantitativa, STEER, STEEP, DESTEP, STEP, Peste o PESTEL) \u00e8 una metodologia che si basa su alcune variabili del contesto che riescono a tratteggiare lo scenario esistente nell'ambiente in cui opera un'azienda (\"analisi statica\"), al fine di individuare quali variabili possono essere rilevanti nel processo decisionale aziendale, nelle scelte strategiche e operative dell'azienda.\nIl modello PEST va considerato come una parte delle analisi esterne per lo svolgimento di un'analisi strategica e fornisce una panoramica di alcuni dei diversi macrofattori che l'azienda deve prendere in considerazione. Si tratta di un utile strumento strategico per interpretare la crescita o il declino del mercato, la posizione delle imprese, il potenziale e la direzione delle operazioni.\nDiverse combinazioni di analisi SWOT e PEST sono attualmente utilizzate per l'analisi di strategie finanziarie ed ambientali.\nLa matrice dei fattori.\nIl focus di questa analisi \u00e8 centrato sulla valutazione delle variabili macro-ambientali. Le riflessioni su tali variabili possono essere sviluppate anche in chiave prospettica (\"analisi dinamica\") con l'intento di individuare i principali elementi di discontinuit\u00e0 con i quali ci si vuole confrontare.\nTali variabili dell'analisi PEST includono:\nEstensioni dell'analisi PEST.\nIl modello \u00e8 stato recentemente esteso a Steeple e STEEPLED, con l'aggiunta di fattori demografici e legati all'istruzione.\nLa crescente importanza dei fattori ambientali o ecologici nel primo decennio del XXI secolo, hanno incoraggiato e dato luogo all'uso diffuso di una versione aggiornata del quadro PEST, detto anche STEER (analisi sistematica socio-culturale, tecnologico, economico, ecologico, e di regolamentazione)."}
{"id": "1850604", "revid": "767487", "url": "https://it.wikipedia.org/wiki?curid=1850604", "title": "Episodi di Girlfriends (serie televisiva 2000) (prima stagione)", "text": ""}
{"id": "1850614", "revid": "287204", "url": "https://it.wikipedia.org/wiki?curid=1850614", "title": "Puppenbrucke", "text": ""}
{"id": "1850618", "revid": "272705", "url": "https://it.wikipedia.org/wiki?curid=1850618", "title": "Paolo e Luca", "text": ""}
{"id": "1850621", "revid": "76430", "url": "https://it.wikipedia.org/wiki?curid=1850621", "title": "Michele Gaballone", "text": ""}
{"id": "1850627", "revid": "1782831", "url": "https://it.wikipedia.org/wiki?curid=1850627", "title": "Psicoreato", "text": "Lo psicoreato (\"thoughtcrime\" in lingua inglese, \"crimethink\" in neolingua) \u00e8 la denominazione che George Orwell, nel suo romanzo \"1984\" (1948), d\u00e0 al pi\u00f9 pervasivo strumento repressivo delle istituzioni totalitarie descritte nel romanzo. Con il termine \"psicoreato\" si intende il reato commesso da qualunque cittadino di Oceania quando elabora, anche solo a livello interno alla propria mente, anche involontariamente e inconsciamente, pensieri e/o parole contrastanti le teorie del Socing o la figura del Grande Fratello.\nPer punire ogni forma di psicoreato, il Partito ha istituito un apposito reparto di polizia, la Psicopolizia. Generalmente, lo psicoreato viene segnalato alla Psicopolizia dai teleschermi collocati praticamente in tutto il territorio dell'Oceania: tuttavia in alcuni casi si pu\u00f2 essere scoperti direttamente da un agente della Psicopolizia in borghese o addirittura si pu\u00f2 essere traditi da amici, colleghi, parenti. Chi viene incriminato di psicoreato viene \"vaporizzato\", ovvero arrestato dalla Psicopolizia e portato nel Ministero dell'Amore, dove a seguito di torture ed umiliazioni gli viene lavato il cervello ed inculcato l'amore assoluto per il Partito e per il Grande Fratello. In seguito l'accusato viene generalmente ucciso con un colpo di pistola dietro la nuca.\nCome tutti i principali elementi del romanzo di Orwell, anche lo psicoreato \u00e8 una metafora di situazioni possibili, o reali, in una societ\u00e0 totalitaria."}
{"id": "1850628", "revid": "109172673", "url": "https://it.wikipedia.org/wiki?curid=1850628", "title": "Pendolo balistico", "text": "Il pendolo balistico \u00e8 un dispositivo per la misura della quantit\u00e0 di moto di un proiettile. Il pendolo balistico venne inventato da B. Robins nel 1742, e rappresenta un esempio classico di urto perfettamente anelastico. Se un proiettile di massa formula_1 e velocit\u00e0 formula_2 viene sparato orizzontalmente in modo da colpire una massa oscillante di un pendolo di legno che ha massa formula_3 molto maggiore della massa del proiettile e che inizialmente \u00e8 fermo, trascurando l'effetto di eventuali forze esterne la quantit\u00e0 di moto nel corso del percorso si conserva.\nPoich\u00e9 in questo caso esiste una forza esterna agente sulla massa oscillante, dovuta alla tensione del filo, \u00e8 pi\u00f9 corretto utilizzare la legge di conservazione del momento angolare rispetto al punto in cui \u00e8 appeso il filo.\ndove abbiamo indicato con V la velocit\u00e0 comune dei due corpi dopo la collisione. Semplificando formula_5 l'equazione diventa: \novvero in questo caso la legge di conservazione del momento angolare si riduce alla legge di conservazione della quantit\u00e0 di moto. Da questa equazione possiamo ricavare la velocit\u00e0 formula_7:\nDopo la collisione, il sistema costituito dai due corpi sale muovendosi su un arco di cerchio. In questo secondo processo possiamo applicare la legge di conservazione dell'energia meccanica. Il corpo sale di un'altezza formula_9 per cui:\nquindi la velocit\u00e0 formula_7 della massa (formula_1 + formula_3) del pendolo dopo la collisione \u00e8:\nIn condizioni ideali, la velocit\u00e0 formula_15 del proiettile risulta essere quindi data da:\nSe indichiamo con formula_17 l'angolo formato dal filo con la verticale, la relazione con l'altezza raggiunta dal pendolo formula_9 pu\u00f2 essere ricavata utilizzando il triangolo rettangolo formato da formula_5 con la verticale. In questo triangolo, il cateto formula_20 \u00e8:\ne quindi formula_9 risulter\u00e0:\nQuindi conoscendo formula_9 o formula_17 posso ricavare le velocit\u00e0 formula_2 e formula_7.\nNotiamo che il termine \"pendolo balistico\" viene dal fatto che \u00e8 molto pi\u00f9 semplice misurare l'angolo massimo formato dal pendolo piuttosto che una velocit\u00e0, che pu\u00f2 anche essere molto grande. Questa tecnica permette quindi di misurare con buona precisione la velocit\u00e0 di un proiettile. \nI pendoli balistici sono oggigiorno obsoleti a causa dell'introduzione dei cronografi."}
{"id": "1850636", "revid": "124152696", "url": "https://it.wikipedia.org/wiki?curid=1850636", "title": "Lingue latino-falische", "text": "Le lingue latino-falische o veneto-latine (anche conosciute come lingue italiche occidentali) erano un gruppo di lingue indoeuropee storicamente attestate nel Lazio, nel Veneto ed in Sicilia.\nDescrizione.\nInizialmente, gli indoeuropeisti erano stati inclini a postulare, per le varie lingue indoeuropee dell'Italia antica, un'appartenenza a una famiglia linguistica unitaria, parallela per esempio a quella celtica o germanica; caposcuola di questa ipotesi \u00e8 considerato Antoine Meillet (1866-1936). \nA partire dall'opera di Alois Walde (1869-1924), per\u00f2, questo schema unitario \u00e8 stato sottoposto a critica radicale; decisive, in questo senso, sono state le argomentazioni addotte da Vittore Pisani (1899-1990) e, in seguito anche da Giacomo Devoto (1897-1974), che ha postulato l'esistenza di due distinti rami indoeuropei nei quali \u00e8 possibile inscrivere le lingue italiche. Variamente riformulate negli anni successivi alla seconda guerra mondiale, le varie ipotesi relative all'esistenza di due diverse famiglie indoeuropee si sono definitivamente imposte, anche se i tratti specifici che le separano o che le avvicinano, nonch\u00e9 i processi esatti di formazione e di penetrazione in Italia, restano oggetto di ricerca da parte della linguistica storica.\nLe lingue latino-falische, talvolta conosciute anche come \"italico occidentale\", o italo-falische, erano:\nIl latino, in seguito all'espansione della potenza di Roma, assorb\u00ec col tempo le altre lingue, sostituendo il falisco. L'unico componente del gruppo a sopravvivere fu il latino, che si svilupp\u00f2, tramite il latino volgare, nelle lingue romanze."}
{"id": "1850637", "revid": "339392", "url": "https://it.wikipedia.org/wiki?curid=1850637", "title": "San Marciano (vescovo)", "text": ""}
{"id": "1850641", "revid": "339392", "url": "https://it.wikipedia.org/wiki?curid=1850641", "title": "San Marciano vescovo", "text": ""}
{"id": "1850644", "revid": "767487", "url": "https://it.wikipedia.org/wiki?curid=1850644", "title": "Kalabhra", "text": "I Kalabhra furono una dinastia che govern\u00f2 il Tamil nell'India meridionale tra il III e VI secolo d.C. \nStoria.\nSconfissero e scalzarono le precedenti dinastie Chola, Pandya e Chera che dominarono precedentemente questa parte del subcontinente indiano. Vi sono poche informazioni sulla loro origine e dettagli sul loro regno. Essi non lasciarono alcun monumento giunto fino a noi. Le uniche fonti di informazioni sono i testi buddhisti e giainisti. Vennero soppiantati nel corso del VII secolo dal ritorno al potere dei Pallava e dei Pandya.\nAutori Ind\u00f9 del VII e VIII secolo, con i Pandya e i Pallava al potere, scrissero molto poco relativamente ai Kalabhra nei loro testi. Per questo il periodo del loro regno \u00e8 noto come \"Epoca Buia\" (probabilmente una sorta di interregno)."}
{"id": "1850645", "revid": "729019", "url": "https://it.wikipedia.org/wiki?curid=1850645", "title": "Settimana dell'Odio", "text": "La Settimana dell'Odio (\"Hate Week\" in lingua inglese) \u00e8 un evento che accade nel romanzo distopico \"1984\" scritto da George Orwell nel 1949. La \"Settimana dell'Odio\" consiste in una settimana di raduni, convegni, riunioni ed altri eventi pubblici organizzati in tutta l'Oceania con lo scopo di incrementare l'odio dei prolet e dei membri del Partito contro i nemici interni, Emmanuel Goldstein e la sua misteriosa Confraternita, ed esterni, cio\u00e8, come risultava all'inizio della \"Settimana\", l'Eurasia.\nLa \"Settimana dell'Odio\", organizzata a quanto pare di capire a cadenza annuale o comunque periodica, altro non \u00e8 che la versione prolungata dei due minuti d'odio a cui quotidianamente ogni cittadino oceanico \u00e8 tenuto a partecipare."}
{"id": "1850646", "revid": "287204", "url": "https://it.wikipedia.org/wiki?curid=1850646", "title": "IIHF European Women Champions Cup", "text": "LEuropean Women Champions Cup (EWCC), il cui nome ufficiale era IIHF European Women Champions Cup, \u00e8 stata la massima competizione europea per squadre di club femminili di hockey su ghiaccio. Per gli italofoni \u00e8 spesso indicata semplicemente come Coppa dei campioni.\nLa prima edizione si \u00e8 svolta nel 2004-05, ed \u00e8 stata vinta dall'AIK, che si \u00e8 aggiudicata anche le tre edizioni successive.\nRegolamento.\nLe squadre partecipanti provenienti dalle nazioni con il ranking pi\u00f9 basso vengono divise in una serie di gironi da quattro squadre, le vincenti dei quali accedono ad un ulteriore turno dove si scontreranno in gironi da quattro e cos\u00ec via fino ad arrivare al girone finale da 4 o 5 squadre, a seconda delle stagioni, in cui si sfidano la squadra proveniente dal campionato primo nel ranking, la squadra ospitante e le squadre provenienti dalle qualificazioni.\nChiusura.\nLa competizione \u00e8 stata cancellata nel 2015 per motivi finanziari."}
{"id": "1850649", "revid": "16758", "url": "https://it.wikipedia.org/wiki?curid=1850649", "title": "European Women Champions Cup", "text": ""}
{"id": "1850651", "revid": "16758", "url": "https://it.wikipedia.org/wiki?curid=1850651", "title": "EWCC", "text": ""}
{"id": "1850657", "revid": "1318658", "url": "https://it.wikipedia.org/wiki?curid=1850657", "title": "Museum f\u00fcr Figurentheater", "text": "Il Theaterfigurenmuseum (museo del teatro di figura) di Lubecca in Germania \u00e8 un museo privato nel centro storico della citt\u00e0, a due passi dall'Holstentor nel vicolo Kolk sotto la Petrikirche (chiesa di San Pietro).\nIl teatro espone i reperti raccolti negli anni da Fritz Fey sulla storia del teatro delle marionette non solo tedesca ma mondiale.\nMuseo.\nIn decenni d\u2032impegno Fritz Fey jr. riemp\u00ec cinque case in stile gotico baltico con numerose reliquie internazionali del mondo del teatro di figura.\nTematicamente correlato alle rinomate collezioni speciali del Stadtmuseum di Monaco di Baviera e la raccolta di burattini delle collezioni d\u00b4arte statali di Dresda, si tratta di un contributo di fama nazionale ai musei di Lubecca promosso dalla citt\u00e0 anseatica, dalla Fondazione Culturale dello Stato Schleswig-Holstein e dal sostegno della Fondazione Possehl in quanto azionista.\nCollezioni.\nIl museo mostra circa cento pezzi provenienti da Europa, Africa e Asia degli ultimi tre secoli, appartenenti a diversi gruppi di figure: burattini, marionette,burattini ad asta o a dito, marotte, figure del Teatro d'ombre, pupazzi da ventriloquo e figure meccaniche di tutti i tipi.\nTra le \"stars\" del museo ricordiamo le fantasiose figure d'ombra indonesiane (Wayang),il \"\"Elektrische Zeichner\",il \"Hundeclown\" e le \"Metamorphosen\"\" (figure trasformabili).\nLe figure astratte di Harry Kramer, professore d\u2032arte di Kassel, rappresentano il Moderno nella raccolta del museo; fanno parte del primo dei due spettacoli di tredici scene premiati nel 1955 alla Galleria d\u2032arte Springer di Berlino.\nIl suo teatro meccanico consisteva in sculture bizzarre e astratte fatte di cartapesta ,legno e filo, che vengono mosse da due persone in uno scenario di collage e musica su un piccolo palcoscenico nero.\nIl teatro di figura di Kramer non mostrava scene d\u2032azione, come nei classici spettacoli di marionette, ma movimenti accompagnati da pezzi musicali, Jazz e musica concreta.\nIl museo non mostra solo figure teatrali ma anche manifesti, oggetti di scena, scenografie, costumi, strumenti musicali e teatri interi.\nInterattivit\u00e0.\nCon i quiz del museo i bambini e i loro genitori possono immergersi nel mondo del teatro di figura giocando insieme.\nNella sala video viene proiettato un cortometraggio composto da spettacoli di burattini di tutto il mondo.\nIl museo gestisce anche un negozio di burattini e marionette con un bar dove prendersi un caff\u00e8.\nDa Settembre 2010 a fine 2011 coerentemente con il Progetto di fotografia digitale dello stock del museo promosso dalla Fondazione Possehl vennero fotografati i 35000 pezzi facenti parte dell\u2032esposizione e del magazzino e poi vennero registrati digitalmente le informazioni disponibili su Fritz Fey e la sua collezione.\nImmagini e dati sono liberamente consultabili online; \u00e8 stata creata una piattaforma separata per dare la possibilit\u00e0 a collezionisti, ricercatori e privati esperti nel settore di contribuire alla correzione, integrazione, discussione e miglioramento della raccolta dati con il fine ultimo di un archivio digitale completo.\nImportanza internazionale.\nIl teatro di figura si internazionalizza grazie alla tutela dell\u2032 UNESCO che ha proclamato capolavori del Patrimonio orale e immateriale dell\u2032umanit\u00e0 il teatro dei pupi siciliani \"Opera dei Pupi\" (2001), l\u2032indonesiano Wayang Kulit (2003), i giapponesi Ningy\u014d J\u014druri Bunraku (2003) e il Teatro d'ombre cambogiano Sbek Thom il Khmer (2005).\nAnche la Repubblica popolare cinese ha dichiarato patrimonio della cultura immateriale della Repubblica sia il Teatro d'ombre che il teatro delle marionette nel 2006 e ratificato gli accordi della convenzione con l\u2032UNESCO per la salvaguardia del patrimonio culturale immateriale nel 2004."}
{"id": "1850667", "revid": "599013", "url": "https://it.wikipedia.org/wiki?curid=1850667", "title": "Bel\u00ecce", "text": ""}
{"id": "1850669", "revid": "287204", "url": "https://it.wikipedia.org/wiki?curid=1850669", "title": "Hollywood in subbuglio", "text": "Hollywood in subbuglio (titolo originale \"The Devil to Pay\") \u00e8 un romanzo giallo di Ellery Queen, scritto nel 1938.\nTrama.\nSolly Spaeth \u00e8 un finanziere che ha lasciato molte persone sul lastrico con le sue speculazioni relative all'\"Ohippi Hydro-Electric Project\" , tra cui il suo socio Rhys Jardin. Valerie, la bellissima figlia di Jardin, \u00e8 promessa sposa a Walter, il figlio di Spaeth: questo causa una furibonda lite tra padre e figlio. Jardin \u00e8 talmente impoverito che deve vendere i suoi beni all'asta, con grande costernazione della figlia e del suo maggiordomo di lunga data Pink. Walter \u00e8 amico di Ellery Queen, che si trova da qualche settimana a Hollywood per lavorare come sceneggiatore per una casa cinematografica, e gli chiede di partecipare all'asta sotto falso nome e comprare (con denaro fornito da Walter) ogni lotto. Cos\u00ec, quando Solly Spaeth viene ritrovato morto, trafitto da un'antica spada la cui lama \u00e8 rivestita di melassa e cianuro, Ellery si trova coinvolto. Il sospetto cade su un certo numero di persone, tra cui la famiglia di Jardin, il figlio di Solly e la sua amante Winni Moon.\nCritica.\n\"La trama non si avvicina minimamente alle cose migliori di Queen e non \u00e8 neanche lontanamente complessa abbastanza per un romanzo di Queen, sebbene sia competente e sufficiente in quasi tutti gli aspetti. La caratterizzazione e il dialogo, per\u00f2, sono meno che sufficienti. Persino Ellery si trasforma in un semplice modello per il protagonista di un film di serie B; cambiategli nome in Charlie Brown e, tranne che per la scena della rivelazione finale, non vi accorgereste mai che dovrebbe trattarsi dello stesso investigatore dei precedenti romanzi di Queen.\"\n\"Il primo romanzo ambientato a Hollywood, ed il primo ad avere delle vaghe sfumature politiche, non riesce a sviluppare una trama poliziesca veramente interessante. La parte migliore sono i capitoli iniziali, nei quali viene introdotta la storia d'amore della trama secondaria. Strano che la polizia non riesca a individuare gli indizi piuttosto elementari che Ellery Queen scopre. Le idee di Queen sull'uso dei soprabiti di cammello per una trama poliziesca troveranno espressione migliore e pi\u00f9 logica nel suo racconto breve \"L'avventura del soprabito rubato\"\"\nOpere derivate.\nDa questo romanzo venne tratto nel 1941 un film, \"Ellery Queen and the Perfect Crime\", diretto da James Hogan e con Ralph Bellamy nella parte di Ellery."}
{"id": "1850670", "revid": "16758", "url": "https://it.wikipedia.org/wiki?curid=1850670", "title": "Coppa dei Campioni (hockey su ghiaccio femminile)", "text": ""}
{"id": "1850672", "revid": "124123", "url": "https://it.wikipedia.org/wiki?curid=1850672", "title": "Mario Uderzo", "text": "Si \u00e8 laureato in Filosofia presso l'Universit\u00e0 degli Studi di Bologna. Professore ordinario di filosofia e storia per parecchi anni ha insegnato tali materie nei licei veronesi. Il suo primo romanzo, \"Sul ponte volano le rondini\" fu pubblicato nel 1981 dalle edizioni del Cavalluccio.\nHa inoltre pubblicato: \nDiplomatosi in regia cinematografica presso la Scuola del Cinema di Milano, ha prodotto e diretto:"}
{"id": "1850683", "revid": "486946", "url": "https://it.wikipedia.org/wiki?curid=1850683", "title": "Igor Oistrakh", "text": ""}
{"id": "1850689", "revid": "486946", "url": "https://it.wikipedia.org/wiki?curid=1850689", "title": "David Oistrakh", "text": ""}
{"id": "1850690", "revid": "120109347", "url": "https://it.wikipedia.org/wiki?curid=1850690", "title": "Radio Galileo", "text": "Radio Galileo \u00e8 una radio con sede amministrativa a Terni, in Umbria, citt\u00e0 in cui \u00e8 nata nel 1977, nel periodo in cui nascevano le radio libere.\nAttualmente la radio copre buona parte del centro Italia (Umbria, Toscana, Lazio e parte delle Marche). Tramite il canale streaming \u00e8 ascoltabile anche nel resto dell'Italia e all'estero.\nTra le trasmissioni pi\u00f9 conosciute vi \u00e8 la striscia mattutina dedicata al Mercatino (trasmissione di annunci gratuiti) e alle news a cura del direttore artistico Giorgio Brighi, ma anche lo show del venerd\u00ec sera, \"ZonaRadio\", \"Giocando a sognare\", \"Vota Antonio\", \"Per brevit\u00e0 chiamato artista\" e le rubriche sportive, tra cui il recente \"Pit Stop\".\nL'emittente ha aperto a giovani talenti concedendo piccoli spazi: \u00e8 il caso di \"Scec Point\", una trasmissione in onda dal luglio 2008 (all'interno della quale si fa una miscellanea di satira politica ed informazione riguardante la moneta chiamata Scec), e di \"Laboratorio Radiofonico\", trasmissione di sperimentazione andata in onda \"una tantum\" il 29 agosto 2008 alle 22.\nDagli anni Ottanta trasmette tutte le partite della , in casa e in trasferta, con la radiocronaca del giornalista ternano Ivano Mari e l'analisi tecnica del collega Luca Giovannetti.\nTelevisione.\nNel 1989 al canale radio \u00e8 stato affiancato il canale televisivo \"Tele Galileo,\" nato per unificare la redazione ternana al circuito \"Umbria Tv Galileo\", che era stato fondato dieci anni prima. Dopo un annuncio stampa uscito il 16 marzo 2021, il 20 marzo dello stesso anno la propriet\u00e0 ha chiuso l'emittente, restituendo le frequenze allo Stato a causa dell'impoverimento del territorio e la presenza di normative ritenute penalizzanti per le piccole televisioni.\nCollegamenti esterni.\nSito della radio"}
{"id": "1850693", "revid": "281901", "url": "https://it.wikipedia.org/wiki?curid=1850693", "title": "Triotto meridionale", "text": ""}
{"id": "1850695", "revid": "599013", "url": "https://it.wikipedia.org/wiki?curid=1850695", "title": "Ni\u0161a Savelji\u0107", "text": "Con la Nazionale collezion\u00f2 33 presenze andando a segno in un'occasione e partecip\u00f2 al e al ."}
{"id": "1850702", "revid": "767487", "url": "https://it.wikipedia.org/wiki?curid=1850702", "title": "Processi degli Scipioni", "text": "I processi degli Scipioni furono due importanti casi politico-giudiziari avvenuti nel II secolo a.C. nella Roma repubblicana, che coinvolsero i fratelli Lucio e Publio Scipione, il vincitore di Zama.\nI processi rappresentarono uno scontro politico che oppose tra loro due ali della classe aristocratica romana. Quella capeggiata da Catone, ma che ebbe, in questo caso, anche l'appoggio di elementi democratici, formata dai grandi latifondisti interessati allo sfruttamento in larga scala del lavoro schiavile, all'ampliamento dei mercati, al grande commercio, contro quella rappresentata dagli Scipioni, formata dai proprietari terrieri legati all'economia tradizionale italica e ai rapporti clientelari, poco interessata alla politica delle conquiste e della trasformazione in province degli Stati sottomessi.\nPer questo motivo Catone - che decenni dopo vorr\u00e0 a tutti i costi la completa distruzione di Cartagine - si dimostr\u00f2 sempre ostile agli Scipioni e ai Flaminini, che avevano vinto ma concluso con Annibale, con Filippo V e con Antioco III tre trattati di pace relativamente miti. Non solo: mentre Publio Scipione sembr\u00f2 incarnare uno spirito nuovo, aperto alla cultura politica ellenistica, fondata sul principato, Catone fu un conservatore intransigente, nemico della civilt\u00e0 greca e deciso difensore dei princ\u00ecpi tradizionali della Repubblica, e vide in Scipione un pericolo per le stesse istituzioni di Roma.\nGli antefatti.\nNel 192 a.C. Antioco III, alleato con gli Etoli, aveva iniziato una nuova guerra contro Roma. A condurre le operazioni militari il Senato invi\u00f2 in Grecia, dove gi\u00e0 era Tito Quinzio Flaminino, il console plebeo Manio Acilio Glabrione, protetto di Scipione l'Africano, coadiuvato dai patrizi Lucio Valerio Flacco e Marco Porcio Catone in qualit\u00e0 di legati consolari, o tribuni militari, oltre che da Lucio Cornelio, il fratello dell'Africano.\nCatone si attribu\u00ec il merito della vittoria alle Termopili, che a suo dire avrebbe di fatto posto fine alla campagna militare, e si affrett\u00f2 a tornare a Roma, annunciando per primo la vittoria. In realt\u00e0, la guerra continuava, e dopo il ritorno in Italia di Glabrione, cui fu concesso il trionfo, nel 190 vennero eletti altri due consoli patrocinati dall'Africano, il fratello Lucio Cornelio e l'amico Gaio Lelio. L'inesperienza delle cose militari di Lelio e la scarsa considerazione sempre goduta da Lucio Cornelio, rese necessario affidare all'Africano, in teoria soltanto legato del fratello, l'effettiva direzione delle operazioni nella prossima campagna di Grecia, lasciando a Lucio Cornelio il comando nominale.\nSconfitto nella battaglia navale di Myonesos, Antioco III invi\u00f2 l'ambasciatore Eraclide dai due Scipioni con proposte di pace, offrendo ai Romani ingrandimenti territoriali e il risarcimento di met\u00e0 delle spese di guerra sostenute. Segretamente, a Publio fu anche promessa la liberazione senza riscatto del figlio Lucio, da due anni prigioniero di Antioco, e la compartecipazione ai proventi del regno di Antioco. Quest'ultima offerta fu senz'altro rifiutata. Ringraziando della liberazione del figlio, Scipione replic\u00f2 che Antioco avrebbe dovuto abbandonare tutta la Grecia e i territori anatolici \"aldiqu\u00e0\" della catena del Tauro, e risarcire interamente le spese di guerra.\nAntioco prefer\u00ec riprendere le ostilit\u00e0, ma gravemente sconfitto a Magnesia nel 189, dovette accettare le condizioni di Scipione. Le spese di guerra venivano quantificate in 15.000 talenti euboici. Di questi, 500 da pagare subito, 2.500 alla sottoscrizione della pace e 12.000 da pagare in rate annue di mille talenti per dodici anni. Nel 188 i due fratelli tornarono a Roma, dove Lucio Cornelio pot\u00e9 celebrare il trionfo, fregiarsi del titolo di \"Asiaticus\" ed esporre sul Campidoglio una statua che lo raffigurava in costume greco.\nL'anno precedente si erano tenuti a Roma i comizi per la carica di censore, uno dei candidati era stato l'Acilio Glabrione vincitore delle Termopili e amico degli Scipioni. In quell'occasione egli fu accusato dai tribuni Publio Sempronio Gracco e Gaio Sempronio Rutilo di essersi appropriato di una parte del bottino di guerra, dal momento che, nel trionfo che egli aveva pubblicamente celebrato, non si erano visti, tra \u00ab i molti vasi d'argento \u00bb esibiti, certi vasi d'oro e d'argento presi nell'accampamento di Antioco, come aveva testimoniato Marco Catone, vestito della toga bianca di candidato alla censura, n\u00e9 queste ricchezze erano state versate all'erario.\nI tribuni avevano irrogato a Glabrione una multa di 100.000 assi. Nel processo Catone avrebbe sostenuto l'accusa di peculato pronunciando quattro orazioni, ma quando Glabrione dichiar\u00f2 di rinunciare alla candidatura, i tribuni, soddisfatti del risultato ottenuto, ritirarono l'accusa. Esclusi i candidati di Scipione, nemmeno Catone e l'amico Lucio Valerio Flacco furono per\u00f2 eletti alla censura, che and\u00f2 a Tito Quinzio Flaminino e a Marco Claudio Marcello, l'omonimo figlio del famoso generale.\nI processi degli Scipioni.\nIl processo di Lucio Scipione.\nLucio Scipione aveva utilizzato i 500 talenti ricevuti in anticipo da Antioco per pagare i soldati, ai quali era stato concesso doppio salario per i due anni della campagna militare. Tornato a Roma, egli non aveva per\u00f2 depositato all'erario il registro delle spese e nel 187 Catone fece chiedere in Senato da due tribuni, Quinto Petilio Spurino e un altro Quinto Petilio, di rendere conto di quei 500 talenti.\nNon si sa cosa rispondesse Lucio Cornelio. La risposta del fratello Publio fu che, pur possedendo il registro delle spese, egli non era obbligato a renderne conto. Tale risposta presuppone che egli considerasse, o volesse far apparire quei 500 talenti come una preda di guerra, per la quale effettivamente non ci sarebbe stato alcun obbligo di rendere conto, e non come parte dei contributi dovuti da Antioco a seguito del trattato di pace e come tale spettante all'erario statale.\nEsisteva del resto un precedente di un caso analogo. Nel 197 Flaminino aveva ottenuto da Filippo V 200 talenti in cambio di una tregua della guerra, con l'impegno per\u00f2 di restituirli nel caso che non si fosse addivenuti alla pace. D'altra parte, il trattato di pace formalmente stipulato da Antioco con Gneo Manlio Vulsone nel 188 confermava, tra l'altro, le condizioni precedentemente previste dagli Scipioni, con il versamento di 12.000 talenti in dodici anni, mentre 2.500 era gi\u00e0 stati consegnati a Manlio, e i 500 talenti dati agli Scipioni non venivano citati.\nReiterando i tribuni la richiesta di giustificare le spese di guerra, Publio Scipione port\u00f2 in Senato il registro, nel quale, disse, \u00aberano annotati tutti i denari e tutte le prede fatte\u00bb. Ma si rifiut\u00f2 di depositarlo e lo strapp\u00f2 minutamente dinanzi a tutti i senatori, \u00abindignato che si osasse domandare ragione del denaro a colui al quale si doveva la salvezza dello Stato romano\u00bb, anzi la sua signoria sull'Asia, sulla Libia e sulla Spagna. A quel gesto e a quelle parole del \"princeps senatus\" i tribuni non insistettero.\nCatone e i tribuni avevano potuto dimostrare che gli Scipioni non intendevano giustificare quei passaggi di denaro e che perci\u00f2 essi potevano avere qualcosa di illecito da nascondere. Non era per\u00f2 il Senato, dominato da partigiani dei Corneli, il luogo nel quale ottenere la loro condanna, e perci\u00f2 portarono la questione ai comizi popolari. Qui il tribuno Gaio Minucio Augurino accus\u00f2 Lucio Cornelio di non aver reso conto del denaro di Antioco, proponendo di condannarlo a una multa ed esigendo l'immediato versamento di una cauzione. Al rifiuto dell'Asiatico, il tribuno chiese il suo arresto.\nIntervenne allora Publio Scipione, che chiese che il collegio dei tribuni si pronunciasse contro il violento procedere dell'Augurino. Dei dieci tribuni, otto giudicarono corretto il comportamento del loro collega, ma il nono, Tiberio Sempronio Gracco, che anni dopo sposer\u00e0 la figlia di Publio, Cornelia, e sar\u00e0 il padre dei due famosi tribuni, si oppose all'arresto, \u00abessendo contrario alla dignit\u00e0 dello Stato che un generale romano sia condotto nello stesso luogo ove egli fece rinchiudere i capi nemici\u00bb. L'intervento di Tiberio Gracco fu sufficiente a evitare l'arresto dell'Asiatico.\nNiente di certo \u00e8 possibile sapere del seguito del processo, essendo un noto falsificatore, l'annalista Valerio Anziate, la fonte privilegiata dalla quale dipendono tutti gli altri storici che hanno trattato di questo processo. Inventore di fatti mai avvenuti e di discorsi mai pronunciati, egli afferma alla fine che l'Asiatico fu condannato a risarcire l'erario, ma si pu\u00f2 anche credere che il processo si sia diversamente concluso, come pure che, a seguito dell'iniziativa di Tiberio Gracco, l'accusa sia stata ritirata. Avveniva spesso che questi processi politici si arrestassero a met\u00e0: \u00abbastava agli accusatori di mettere alla berlina il loro avversario\u00bb e \u00abl'intervento di Gracco fu forse un buon pretesto per lasciar cadere tutto\u00bb, restando inteso che la colpevolezza degli Scipioni era comunque provata e che si era dimostrato come la loro preminenza nella societ\u00e0 romana fosse \u00ab ingiusta ed insoffribile\u00bb.\nIl processo di Publio Scipione.\nL'anno dopo, nel 186, per recuperare la propria popolarit\u00e0, l'Asiatico finanzi\u00f2 dieci giorni di giochi a favore della popolazione romana. Nel 184 vennero indette le nuove elezioni censorie, alle quali era data per certa la candidatura dell'Asiatico, che con quella carica avrebbe potuto coronare la sua carriera politica. Catone e i suoi amici intendevano, come sempre, escludere dalla censura gli Scipioni e i loro fedeli, e dopo aver attaccato l'Asiatico era naturale rivolgersi direttamente contro l'Africano.\nPochi mesi prima delle elezioni il tribuno Marco Nevio accus\u00f2 Publio Scipione di tradimento e di concussione per aver garantito condizioni di pace favorevoli ad Antioco, \u00abquasi che egli fosse stato allora l'arbitro della pace e della guerra\u00bb, in cambio di denaro e della liberazione del figlio, prigioniero di Antioco, che infatti gli era stato restituito senza alcun riscatto. Davanti ai comizi, Scipione non entr\u00f2 nemmeno nel merito delle accuse e, limitandosi a ricordare che il valore della sua persona e la gloria delle proprie imprese testimoniavano l'assurdit\u00e0 delle accuse, lasci\u00f2 subito l'assemblea.\nScipione non si present\u00f2 pi\u00f9 al processo e lasci\u00f2 Roma per ritirarsi nella sua villa di Literno. I suoi accusatori avevano comunque raggiunto il risultato che si erano proposti, l'abbandono di Scipione della scena politica, e non diedero seguito al processo. Nei comizi censori tenuti pochi mesi dopo, i cugini Publio Cornelio Scipione Nasica e Lucio Scipione non vennero eletti, mentre trionfarono Catone e Flacco. La vendetta di Catone poteva realizzarsi: Lucio Quinzio Flaminino, il fratello di Tito, fu cacciato dal Senato, Lucio Scipione fu espulso dall'ordine equestre, mentre all'inflessibile censore veniva intitolata la prima basilica romana.\nPublio Scipione era morto a Literno nel 183, tanto amareggiato da non voler essere sepolto a Roma e forse da dettare nell'epigrafe il suo estremo atto d'accusa all'ingratitudine dei suoi concittadini."}
{"id": "1850704", "revid": "404449", "url": "https://it.wikipedia.org/wiki?curid=1850704", "title": "Rocca aldobrandesca (Grosseto)", "text": "La Rocca aldobrandesca era un castello di Grosseto costruito in epoca medievale nei pressi della perduta chiesa di San Giorgio, all'estremit\u00e0 sud-occidentale dell'attuale centro storico, nell'area compresa tra il Cassero del Sale e le mura.\nStoria.\nIl complesso fu costruito tra il IX e il X secolo e pu\u00f2 considerarsi il fulcro dello storico \"Castrum Grossito\", citato in un documento del 973. La rocca costituiva al tempo stesso il luogo di residenza degli Aldobrandeschi e un complesso con funzioni difensive. \nNon \u00e8 certa la data in cui fu abbandonato e poi demolito; probabilmente, ci\u00f2 avvenne quando fu deciso di rendere unitaria la prima cinta muraria medievale. Gli Aldobrandeschi si sarebbero trasferiti in seguito presso il Palazzo Aldobrandeschi, di epoca successiva alla rocca. Il nuovo palazzo divenne quindi la residenza cittadina della nobile famiglia per tutto il periodo in cui riusc\u00ec a mantenere il controllo della citt\u00e0.\nDescrizione.\nCome in tutte le altre rocche aldobrandesche, \u00e8 ipotizzabile la presenza di un corpo di fabbrica a uso abitativo e di un'alta torre merlata di avvistamento, munita di feritoie. Dalla struttura si articolava una cinta muraria primordiale, che racchiudeva unicamente il complesso del \"castrum\", oltre la quale venne poi costruita la prima cerchia medievale per racchiudere e proteggere anche il centro abitato che andava espandendosi attorno al \"castrum\"."}
{"id": "1850705", "revid": "256896", "url": "https://it.wikipedia.org/wiki?curid=1850705", "title": "Ragazzi per l\u2019Unit\u00e0", "text": ""}
{"id": "1850706", "revid": "6923", "url": "https://it.wikipedia.org/wiki?curid=1850706", "title": "Corrado della Torre", "text": "Biografia.\nPodest\u00e0 di Mantova nel 1268-1269 ai tempi delle rivalit\u00e0 tra i Casalodi e i Bonacolsi, partecipa alla battaglia di Desio del 1277, viene catturato ed \u00e8 rinchiuso assieme al padre nella torre di Baradello da cui verr\u00e0 successivamente liberato. Marchese e Governatore dell'Istria nel 1277-78 e poi negli anni 1293-97, il 4 luglio 1293 a Udine Marco Ranfo e collega, Oratori del Comune, annunciano a Mosca della Torre la nomina di lui a Podest\u00e0 di Trieste e le condizioni; il documento originale \u00e8 conservato nella Biblioteca municipale di Udine.\nPodest\u00e0 di Bergamo nel 1304, nel 1305 \u00e8 arbitro nel tortonese e impone a Pietro di Montegioco di consegnare quel castello, liberando i carcerati che vi erano rinchiusi. Un documento del 20 ottobre 1305 conservato presso l'Archivio Storico del Comune di Treviglio contiene una ratifica della concessione da parte del Consiglio Generale del Comune di Bergamo a Mosca della Torre, cittadino di Milano, della costruzione di un canale dal fiume Brembo attraverso i territori di Brembate, Cisano Bergamasco e Boltiere mentre un altro dell'8 marzo 1307 conservato presso l'Archivio Storico del Comune di Bergamo lo indica destinatario di una concessione d'acqua di rogge trevigliesi mediante la quale ottenne dal Comune di Bergamo di derivare dal Brembo, presso Brembate, una presa d'acqua iniziando cos\u00ec il sistema di irrigazione dei campi trevigliesi, opera importante per l'agricoltura che acquist\u00f2 da allora la sua produttivit\u00e0.\nOttorino da Soresina si alle\u00f2 nel 1307 con Matteo Visconti per eliminarlo assieme al cugino Guido della Torre figlio di Francesco. L'attentato fall\u00ec e port\u00f2 a nuove persecuzioni contro i dissidenti. Corrado mor\u00ec poco dopo in Milano il 24 ottobre 1307; il funerale si celebr\u00f2 con pompa sovrana, vestendo di porpora il cadavere, e trasportandolo sotto un baldacchino alla chiesa di San Francesco grande dove fu sepolto."}
{"id": "1850707", "revid": "453768", "url": "https://it.wikipedia.org/wiki?curid=1850707", "title": "Total Eclipse of the Heart", "text": "Total Eclipse of the Heart \u00e8 una ballata rock scritta e prodotta da Jim Steinman. Interpretata originariamente dalla cantante gallese Bonnie Tyler nel 1983, negli anni successivi ha ricevuto numerosissime cover. Inoltre il brano \u00e8 stato riutilizzato dallo stesso Steinman (con un nuovo testo di Michael Kunze) all'interno del musical \"Tanz der Vampire\" con il titolo Totale Finsternis.\nIl brano, abbozzato da Steinman nei primi anni '80 (uno dei temi musicali appare, in versione strumentale, all'interno della colonna sonora del film del 1980 A Small Circle of Friends), era stato originariamente composto per Meat Loaf. Tuttavia l'etichetta discografica del cantante rifiut\u00f2 di pagare Steinway e lui prefer\u00ec quindi affidare il brano a Bonnie Tyler..\nSi tratta indubbiamente di uno dei maggiori successi commerciali di Steinman (la sola versione di Bonnie Tyler ha venduto oltre 5 milioni di copie).\nNel novembre 2002, la canzone \u00e8 stata votata alla posizione 72 della classifica \"I pi\u00f9 grandi numeri uno di tutti i tempi\" nel Regno Unito, mentre nell'ottobre 2006, VH1 ha collocato la canzone alla posizione #56 della classifica \"Le 100 pi\u00f9 grandi canzoni degli anni '80\".\nVersione originale di Bonnie Tyler (1983).\nPresentato nel 1983 all'interno dell'album Faster Than the Speed of Night, il brano rappresenta tuttora il pi\u00f9 grande successo di Bonnie Tyler. Il singolo infatti arriv\u00f2 alla posizione numero uno della Billboard Hot 100 negli Stati Uniti, in Canada, in Australia e in Inghilterra. Al suo apice, il disco vendette 60\u00a0000 copie al giorno, ed approssimativamente 6 milioni in totale. Avendo appunto venduto 6 milioni di copie, fa parte della lista della canzoni pi\u00f9 vendute di tutti i tempi.\nIl video della canzone, caratterizzato da atmosfere gotiche ed oniriche, \u00e8 stato girato da Russell Mulcahy su uno storyboard dello stesso Steinman, ed \u00e8 stato votato alla posizione #94 nel sondaggio \"Il pi\u00f9 grande video di tutti i tempi\" da Channel 4.\nCover.\nNel corso degli anni numerosissimi artisti in tutto il mondo si sono cimentati in cover del brano. Fra i pi\u00f9 celebri si ricordano:\nParticolare menzione merita la versione in francese-inglese nota con il titolo \"Si demain... (Turn Around),\" incisa da Kareen Antonn e Bonnie Tyler, che ha ottenuto un notevole successo in Francia, Belgio e Polonia.\nUtilizzo nei media.\nLa canzone fa parte della colonna sonora dei film \"American Trip - Il primo viaggio non si scorda mai\" e \"Old School\". \u00c8 utilizzata anche in un paio di occasioni nel corso del film \"Passo a due\". Inoltre in un episodio della serie a cartoni animati \"Futurama\", il personaggio di Kif la canta al karaoke.\nAnche nella serie televisiva Nip/Tuck \u00e8 stata usata, quando Matt, drogato di metadone, si getta in piscina per spegnere le fiamme che avvampano sui suoi vestiti.\nCompare inoltre nella puntata 17 della prima stagione della serie televisiva americana Glee, interpretata da Lea Michele e Jonathan Groff e anche nella scena della prima puntata della seconda stagione della serie televisiva italiana del 2010 \"Romanzo criminale - La serie\", dove il Bufalo ruba, nel deposito del cimitero, la bara dell'amico Libanese ucciso, con in sottofondo le note della canzone nella versione originale di Bonnie Tyler.\nPer non dimenticare nel corso del film Bandits il momento in cui Cate Blanchett e Bruce Willis si innamorano cantando in un duetto i versi della canzone.\nNel film Diario di una schiappa il brano viene cantato, a turno, dai partecipanti dell'audizione.\nNel film Urban Legend in auto la ragazza dell'universit\u00e0 la canticchia ascoltandola, mentre fugge spaventata dal benzinaio. Nel 2013 viene inoltre utilizzata come colonna sonora del videogioco Battlefield 4, in cui i soldati la sentono all'interno di una macchina rovesciata in mare, che si sta inabissando. Sempre nel 2013 compare nella dodicesima puntata della decima serie di Grey's Anatomy, quando Jackson dichiara il suo amore ad April durante il suo matrimonio. Venne inoltre utilizzata nel finale del film Dead Snow 2. Appare inoltre nel film \"Forever Young\" di Fausto Brizzi del 2016. Nel film del 2018 il brano \u00e8 presente nella scena in cui Lewis Pullman combatte disperatamente in piscina contro l\u2019assassino con la maschera.\nTotale Finsternis (Tanz der Vampire).\nNel 1997 Jim Steinman utilizza la melodia del brano, come quelle di molte delle sue canzoni di maggior successo, all'interno della partitura del musical \"Tanz der Vampire\". Il brano \"Totale Finsternis\" viene eseguito all'inizio del secondo atto in forma di duetto tra i personaggi di Sarah e Von Krolock. La struttura del brano \u00e8 quasi identica all'originale, mentre molto diverso \u00e8 l'arrangiamento. I testi in lingua tedesca di Michael Kunze sono in gran parte svincolati da quelli originali di Steinman, sebbene alcuni passaggi siano molto simili.\nI temi principali del brano (il ripetitivo\"\"Sei Bereit\", la melodia principale \"manchmal in der Nacht...\" e soprattutto il noto ritornello \"Sich verliern hei\u00dft sich befrein\"\") ritornano pi\u00f9 volte nel corso del musical, sia in forma cantata che strumentale, costituendo, assieme a quello di \"Gott ist Tot\",cui spesso si fondono, i principali temi del musical.\nVersioni.\nIl brano, assieme a \"Die Unstillbare Gier\" e \"Gott ist Tot\", \u00e8 diventato in breve tempo uno dei pi\u00f9 popolari dello spettacolo, ed uno dei duetti pi\u00f9 amati e frequentati dai cantanti di musical del mondo germanofono.\nTra le versioni pi\u00f9 note:\nBarton, Zenz, Borchert, Tarte e Kessler hanno pi\u00f9 volte cantato il brano dal vivo in special televisivi o concerti, lasciando diverse testimonianze video delle loro performance.\nVersione di L'Aura.\nNel 2010, la cantante italiana L'Aura ha inciso una versione in lingua italiana del brano, intitolata \"Eclissi del cuore\", tradotta da lei stessa. Il brano \u00e8 stato inserito nell'EP \"Sei come me\" e, nella Special Edition della stessa, anche nella versione \"L.A. Night Version\".\nEsattamente un anno dopo, nell'ottobre 2011, questa versione \u00e8 stata pubblicata come singolo con l'aggiunta della collaborazione vocale di Nek.\nIl singolo viene certificato disco di platino da FIMI per le oltre 30.000 copie vendute."}
{"id": "1850711", "revid": "1226", "url": "https://it.wikipedia.org/wiki?curid=1850711", "title": "Angelo Scarpetti", "text": "Biografia.\nEntra all'interno dell'ordine degli eremiti di Giovanni Bono (detti giamboniti) nel 1254 circa e nel 1256 passa, assieme a molti altri aderenti ai movimenti pauperistici, al neonato ordine dei frati eremitani di sant'Agostino. Di lui si ricordano atti miracolosi avvenuti quand'era ancora in vita, come la resurrezione di un innocente condannato a morte. Gli scrittori e gli studiosi locali lo ricordano come un uomo molto umile, molto caritatevole, puro di spirito e di corpo. Incerta la sua partecipazione alla missione per la fondazione dei primi conventi dell'Ordine in Inghilterra, tramandata dalla tradizione ma non documentata con certezza.\nNel 1311 a Sansepolcro esiste una confraternita intitolata al nome del \"glorioso frate Angelo\", cui si attribuiscono vari miracoli.\nIl culto \u00e8 stato approvato nel 1921 e inserito nei calendari propri dell'Ordine agostiniano e della Diocesi di Sansepolcro.\nCulto.\nIl corpo del Beato \u00e8 conservato all'interno di una cassa di legno intagliato decorato con scene di vita del beato sotto l'altare maggiore della chiesa di Sant'agostino in Sansepolcro. La memoria liturgica ricorre il 15 febbraio per l'Ordine agostiniano e il giorno 1\u00ba ottobre per la diocesi di Sansepolcro."}
{"id": "1850713", "revid": "1926649", "url": "https://it.wikipedia.org/wiki?curid=1850713", "title": "Mauro Nardini", "text": "Carriera.\nGiocatore.\nNardini cresce nel Romagnano, squadra della citt\u00e0 natale, con cui inizia a calcare i campi non professionistici italiani come nell'avventura con la Sarzanese (dal 1983 al 1985).\nL'esordio tra i professionisti avviene col in Serie C2, cui seguono due stagioni con la SPAL in Serie C1. Da qui approda nel campionato cadetto con la maglia del dove rimane per due anni.\nIl successivo salto di categoria avviene nel 1990 col passaggio in Serie A al Cagliari, dove ottiene in due campionati altrettante salvezze. Sceso di categoria con la Fidelis Andria ottiene anche qui una salvezza, prima di passare al (due stagioni e mezza in B), alla (retrocessione in Serie C1 la prima stagione), Livorno (promozione in Serie C1 nello scorcio di stagione nel quale approda alla societ\u00e0 toscana) e (in Serie C1) dove termina carriera tra i professionisti.\nNel 1999 passa alla Sestrese in Serie D e, dopo aver vestito la maglia del Sant'Angelo e nuovamente quella della Sarzanese, nel 2002 conclude la carriera da calciatore nel Camaiore, in Eccellenza.\nAllenatore.\nDopo un'esperienza da vice nel Brescello, ottiene il ruolo di allenatore della Berretti nella maggiore formazione della citt\u00e0 natia, la Massese.\nNella stagione 2012-13 ha allenato il Romagnano in Prima Categoria Toscana, perdendo la Finale Play-off contro il Lunigiana\nNell'estate 2017 viene ingaggiato dalla Carrarese come allenatore della squadra Berretti. Dall'estate 2018 sempre per la societ\u00e0 apuana svolge il ruolo di Collaboratore Tecnico Prima Squadra."}
{"id": "1850714", "revid": "287204", "url": "https://it.wikipedia.org/wiki?curid=1850714", "title": "Ego (album)", "text": ""}
{"id": "1850715", "revid": "916580", "url": "https://it.wikipedia.org/wiki?curid=1850715", "title": "Rutilus aula", "text": "Il triotto (Rutilus aula) \u00e8 un pesce d'acqua dolce, della famiglia dei ciprinidi.\nDistribuzione e habitat.\n\u00c8 una specie endemica dei corsi d'acqua della Pianura Padana, presente anche in alcuni fiumi dell'Istria slovena e croata\n. \u00c8 stato introdotto in molti corsi d'acqua dell'Italia peninsulare dove ha formato popolazioni stabili (fenomeno noto come transfaunazione).\nPredilige acque stagnanti o a corrente lentissima con ricca presenza di vegetazione acquatica.\nDescrizione.\nIl triotto \u00e8 abbastanza snello ed un po' compresso lateralmente. La livrea \u00e8 argentea con tonalit\u00e0 verdastre sul dorso e con una striscia scura (spesso con riflessi violacei) sul fianco.\nL'iride dell'occhio \u00e8 rossastra mentre le pinne sono incolori o verde brunastro.\nRiproduzione.\nIl periodo della fregola avviene in tarda primavera. \nLa femmina depone migliaia di uova di circa 1 mm di diametro, che si schiudono in 5-10 giorni, a seconda della temperatura dell'acqua.\nAlimentazione.\nHa dieta onnivora, nutrendosi di vegetali, crostacei, vermi ed insetti.\nEffetti ecologici della sua introduzione.\nA causa della sua introduzione nell'areale della congenere rovella (dove prima non era presente) si sono trovate in simpatria le due specie. Si \u00e8 verificato un certo differenziamento dell'habitat fra le due, infatti la rovella \u00e8 prevalente nei corsi d'acqua in cui c'\u00e8 un minimo di corrente, dove la vegetazione \u00e8 pi\u00f9 scarsa e dove il fondo \u00e8 pi\u00f9 sabbioso mentre il triotto prevale nelle acque ferme, ricche di vegetazione sommersa ed a fondo fangoso o terroso. Comunque la sua introduzione ha prodotto una netta rarefazione della rovella.\nPesca.\n\u00c8 molto conosciuto dai pescatori come pesce da gara, ma poco apprezzate risultano le sue carni, accettabili ma liscosissime e poco consistenti. Viene spesso confuso e scambiato per altri pesciolini suoi simili (alborella, rovella, scardola)."}
{"id": "1850723", "revid": "78273", "url": "https://it.wikipedia.org/wiki?curid=1850723", "title": "Triotto padano", "text": ""}
{"id": "1850726", "revid": "131358", "url": "https://it.wikipedia.org/wiki?curid=1850726", "title": "Croce patente", "text": ""}
{"id": "1850727", "revid": "76963", "url": "https://it.wikipedia.org/wiki?curid=1850727", "title": "Paolo Taggi", "text": "Fu anche autore radiofonico, saggista ed esperto di comunicazione.\nBiografia.\nLaureato in lettere, specializzato presso la Scuola Superiore delle Comunicazioni Sociali dell'Universit\u00e0 Cattolica di Milano, aveva iniziato la sua carriera gi\u00e0 nel 1975, all'et\u00e0 di 19 anni, fondando l'emittente di Novara Tbn. Dopo alcune esperienze come aiuto regista di sceneggiati televisivi \"Rai\", nei primi anni Ottanta fu chiamato dagli autori della storica trasmissione \"Radiodue 3131\" per la conduzione dell'edizione della notte e la regia di quella del mattino. Dopo altre esperienze radiofoniche, tra le quali i fortunati sceneggiati \"Andrea\" e \"Villa dei Melograni\", concentr\u00f2 la sua creativit\u00e0 sulla televisione lavorando per le principali emittenti italiane: cur\u00f2 l'adattamento di numerosi format internazionali e ne invent\u00f2 tanti altri di successo. Firm\u00f2 i programmi \"Specchio della Vita\" (versione italiana di \"Donahue Show\"), \"Falso Mixer\" (con Sandro Parenzo e Giovanni Minoli), \"Domenica in: il castello\", \"Sar\u00e0 Vero\" e \"Complotto di famiglia\" con Alberto Castagna, \"Mina contro Battisti\", \"Per un pugno di libri\" con Andrea Salerno e M.V. Fenu, \"Al posto tuo\", \"Il grande talk\", \"I replicanti\", \"Tg dei Tg\", \"Pausa pranzo\", \"Mapper\u00f2\", \"Black Box\", \"Le due sponde\", \"Retroscena\", \"Nel cuore dei giorni\", \"Il giro del mondo\".\nInsegn\u00f2 all'Universit\u00e0 Cattolica di Milano e Brescia, all'Universit\u00e0 dell'Aquila. Fu membro del comitato scientifico del Master di Scrittura Televisiva promosso dall'Area Studi Culturali dell'Universit\u00e0 La Sapienza di Roma e da \"Sat 2000\" per l'anno accademico 2003/2004, tenne corsi e seminari presso il PoliDesign, l'Istituto Universitario di Lingue Moderne Iulm di Milano, l'Istituto Suor Orsola Benincasa di Napoli, la Fondazione Perseus, l'Universit\u00e0 di Roma Tre, il DAMS di Torino e il Cisa di Locarno.\nFu docente dal 1999 al 2001, nel 2005 e nel 2007 di Teoria dei Format al Master Nuovi Autori delle reti \"Mediaset\" a Milano e Roma.\nDal 2001 al 2004 progett\u00f2 il corso per Autori Televisivi e diresse l'Area Teorica del Master Autori \"Rai\". \nGuid\u00f2 corsi di formazione per Autori della RadioTelevisione della Svizzera Italiana e Francese (SSSR) e fu responsabile dei progetti formativi, dei Nuovi Format e dell'Osservatorio Internazionale all'interno della Direzione Innovazione Prodotto \"Rai\" di cui in seguito sarebbe anche diventato consulente. \nCondirettore di Laboratorio di Antennacinema e \"Canale 5\" dal 1997 al 1999, fu autore principale del canale interattivo \"Rai Futura\" e, dal 2001 al 2003, direttore creativo di \"Endemol\" Italia. Diresse il Format Department di \"Triangle\" e \"Plastic Multimedia\".\nNegli ultimi tempi la sua attivit\u00e0 didattica all'estero si rivolse soprattutto al Mediterraneo e al mondo arabo. A Damasco presso la sede dell\u2019\"ASBU\", Associazione delle Televisioni Arabe e del Mediterraneo, dal 2005 cur\u00f2 annualmente i corsi internazionali di Scrittura Televisiva, analisi e costruzione dei Format per conto di \"Rai\", della \"Copeam\", dell'Arab States Broadcasting Union, e dell\u2019\"E.B.U.\", European Broadcasting Union. Tra gli altri insegnamenti, il suo contributo al Cisa, Centro Internazionale Studi Audiovisivi Pio Bordoni di Locarno, il Master in sceneggiatura dell'Universit\u00e0 Cattolica di Milano e l'apporto al Comitato direttivo del Master in Teatro, Media e Impresa presso l'Alta Scuola di Milano. Fu responsabile dell'area Format della Bottega Finzioni fondata a Bologna da Carlo Lucarelli. \nDirettore di Engi Project-Idee per gli audiovisivi e consulente dal 1999 di \"TV2000\", per la quale ide\u00f2 e cur\u00f2 numerosi programmi, fu anche critico cinematografico (SNCCI) e giornalista: in questa veste collabor\u00f2 a \"La Stampa\", \"Avvenire\", \"Corto Maltese\", \"Punto Com. Diario\", e a riviste specializzate come \"Letture\", \"Segno cinema\", \"Bianco e Nero\".\nPaolo Taggi \u00e8 morto a Roma il 23 gennaio 2022 per complicazioni da COVID-19. Aveva 65 anni. "}
{"id": "1850740", "revid": "2195443", "url": "https://it.wikipedia.org/wiki?curid=1850740", "title": "Menhir di monte Caprione", "text": "I menhir di monte Carpione sono dei megaliti preistorici che sorgono sul monte Carpione, nella catena montuosa che cinge a levante il golfo della Spezia.\nSecondo alcuni studiosi tali installazioni fanno parte di un sito archeoastronomico, di cui il pi\u00f9 interessante e spettacolare aspetto \u00e8 senz'altro la \"\"farfalla di luce\". Si tratta di un fenomeno che avviene nel giorno del solstizio d'estate, ma pu\u00f2 essere visibile anche nei giorni immediatamente precedenti e successivi. In quel momento il sole al tramonto passa attraverso uno spiraglio creato da una formazione megalitica denominata \"Quadrilithon\", detto anche \"Quadrilite di San Lorenzo\"\", e va a proiettare su un menhir, di forma fallica, un fascio di luce che assume la forma di farfalla."}
{"id": "1850745", "revid": "1782831", "url": "https://it.wikipedia.org/wiki?curid=1850745", "title": "O'Brien (personaggio)", "text": "O'Brien \u00e8 un personaggio immaginario inventato da George Orwell nel suo romanzo distopico \"1984\" (1949). \nEgli \u00e8 un membro del Partito Interno, dunque un gerarca del Socing, uno dei leader pi\u00f9 in vista del movimento, probabilmente in gioco fin dai primi tempi della Rivoluzione. \nIl suo primo incontro con il protagonista Winston Smith accade un giorno durante i due minuti d'odio al Ministero della Verit\u00e0: da lontano, i due uomini si scambiano un'occhiata interpretata da Winston come un sintomo di \"poca ortodossia\", un segno dell'aderenza di O'Brien alle idee del vituperato nemico del Partito Emmanuel Goldstein. Fin dal loro primo incontro, Winston ha una premonizione: gli sembra che O'Brien gli abbia voluto dire silenziosamente \"ci rivedremo l\u00e0 dove non c'\u00e8 tenebra\".\nCos\u00ec, quando O'Brien con un pretesto accoglie Winston e Julia, i tre mettono alla luce i loro veri sentimenti in opposizione al Partito e al Grande Fratello. O'Brien non assicura niente ai due protagonisti, n\u00e9 copertura n\u00e9 garanzie di salvezza: prima o poi finiranno fra le mani della Psicopolizia e non sar\u00e0 possibile salvarli. Tuttavia, li invita a non tradire i \"pesci grossi\" - come lui - quando cadranno nelle mani della polizia politica del Partito. Inoltre, O'Brien trova il modo di far recapitare a Winston \"il libro\", ovvero \"Teoria e prassi del collettivismo oligarchico\" di Emmanuel Goldstein, \"la Bibbia\" degli oppositori al Socing. \n\u00c8 proprio durante la lettura del libro di Goldstein che la Psicopolizia arresta Winston e Julia in flagranza di reato. Entrambi vengono portati, anche se separatamente, al Ministero dell'Amore dove vengono torturati: responsabile delle torture \u00e8 proprio O'Brien. Questi si occupa del lavaggio del cervello di Winston, facendogli credere in tutte le dottrine del Partito fino all'assurdo 2 + 2 = 5. Alla fine, O'Brien porta Winston nella Stanza 101 - dove avverr\u00e0 quella che per lui \u00e8 sempre stata \"la cosa pi\u00f9 terribile del mondo\" - riuscendo, come si capisce alla fine del romanzo, ad inculcare nella mente di Winston l'amore sconfinato per il Grande Fratello.\nO'Brien \u00e8 un personaggio molto ambiguo, una maschera con due facce: da una parte fiero oppositore al Partito e adepto delle teorie di Goldstein, dall'altra fedele funzionario del Partito e fanatico del Grande Fratello. Tuttavia, in entrambe le vesti i suoi modi garbati e il caratteristico \"tic\" di sollevarsi gli occhiali sul naso spingono Winston quasi a venerarlo, anche se \u00e8 il suo torturatore.\nNello sceneggiato britannico (1954) prodotto dalla BBC il ruolo di O'Brien fu interpretato da Andr\u00e8 Morell.\nNella versione cinematografica del romanzo (1984) il ruolo di O'Brien \u00e8 stato interpretato da Richard Burton, alla sua ultima interpretazione prima della morte."}
{"id": "1850758", "revid": "767487", "url": "https://it.wikipedia.org/wiki?curid=1850758", "title": "The Soul Assassins", "text": "I Soul Assassins sono un collettivo di musicisti e artisti legato al gruppo hip hop statunitense Cypress Hill e formatosi negli anni novanta.\nNel 1997 e nel 2000 escono due album a nome Soul Assassins. In entrambi gli album compare un nutrito numero di rappers ed entrambi sono quasi interamente prodotti dal beatmaker dei Cypress Hill DJ Muggs, se si fa eccezione per alcuni contributi di The Alchemist (tre canzoni) e di DJ Khalil (una canzone) nel secondo album.\nComponenti.\nMusicisti.\nUn tempo ne facevano parte anche gli House of Pain (Everlast, DJ Lethal e Danny Boy). Dopo l'uscita, nel 1994, del secondo album degli House of Pain, una faida scoppiata tra questi ultimi e i Cypress Hill li spinse a lasciare il collettivo. Everlast si riun\u00ec nuovamente con i Soul Assassins dopo avere intrapreso la propria carriera solista."}
{"id": "1850761", "revid": "1629429", "url": "https://it.wikipedia.org/wiki?curid=1850761", "title": "Moncalieri Calcio", "text": "A.S.D. Moncalieri Calcio 1953 - comunemente noto come Moncalieri - \u00e8 la principale squadra di calcio con sede nell'omonima citt\u00e0.\nNato come \"Moncalieri Calcio\" nel 1953, il Moncalieri \u00e8 una delle squadre che rappresentano la citt\u00e0 piemontese.\nStoria.\nLa storia recente.\nIl momento pi\u00f9 fulgido \u00e8 quello rappresentato dal Moncalieri a cavallo degli anni novanta e duemila.\nDopo una serie di campionati di Serie D, il Moncalieri nell'estate del 1997 pass\u00f2 dal presidente Domenico Pavia a Giuseppe Aghemo, dirigente dell'Unione Industriale di Torino e appassionato di calcio. Il primo anno del nuovo corso fu difficile. Neo retrocesso in Eccellenza, dopo essere partito con l'obiettivo del ritorno immediato in serie D, riusc\u00ec a salvarsi soltanto nelle ultime giornate. La stagione successiva 1998/99 il Moncalieri vinse il girone A di Eccellenza piemontese con il record storico di punti di distacco sulla seconda, l'Asti, subendo una sola sconfitta, a Saluzzo. Nello stesso anno il Moncalieri vinse la Coppa Italia regionale, la Coppa Italia di Promozione ed Eccellenza nazionale e la Supercoppa di Eccellenza regionale. Sotto la presidenza Aghemo trionf\u00f2 nel Girone A del Campionato Nazionale Dilettanti, raggiungendo per la prima volta la Serie C2 e con essa il calcio professionistico.\nLa societ\u00e0 bianco-azzurra era cos\u00ec riuscita a diventare la terza squadra della provincia di Torino, e lo stadio \"Testona\" venne ampliato da 1.500 a 3.000 spettatori di capienza, a sottolineare l'entusiasmo della cittadinanza e la volont\u00e0 di raggiungere la salvezza nel primo campionato professionistico della storia di Moncalieri e del Moncalieri. In estate, il presidente Aghemo pass\u00f2 la mano a Francesco Cimminelli, neo proprietario del ). \nMa nella stagione seguente (2000-01), il campionato di Serie C2 si rivel\u00f2 difficile per la formazione del mister Giuseppe Brucato. Il tecnico, in un girone che includeva anche il , la Triestina, il , la Cremonese, il Novara, la Pro Vercelli, la Biellese, l'Alto Adige, il Padova ed altre nobili decadute, non riusc\u00ec che a raccogliere pochi punti, giungendo penultimo in campionato e, pur pareggiando per 0 a 0 entrambi gli spareggi play-out con il (piazzato meglio in campionato), per regolamento dovette salutare la categoria.\nCon la cessione della societ\u00e0 da parte del patron Francesco Cimminelli (che gestiva contemporaneamente il ) ad un nuovo presidente, dopo poche stagioni, il Moncalieri retrocesse dalla Serie D e trov\u00f2 la sua dimensione nella Seconda Categoria, la penultima del calcio targato FIGC, categoria nella quale nelle ultime stagioni ha galleggiato a met\u00e0 classifica. Dopo un'altra retrocessione, il Moncalieri si \u00e8 trovato in Seconda Categoria, salvo poi essere rilevato dopo un'ulteriore crisi societaria: a maggio 2010 viene acquisita dal patron della Dynamo Moncalieri Salvatore Brodella, che ha operato una fusione tra le due societ\u00e0 moncalieresi per riportare in alto il calcio della citt\u00e0.\nOggi il Moncalieri vuole tornare alle glorie dei tempi passati ripartendo da zero. Il neo presidente Giorgio Chiappino ha le idee ben chiare e soprattutto una buona esperienza sul campo, infatti, quest\u2019ultimo ha iniziato facendo la gavetta con l\u2019oratorio del Testona da una decina di anni or sono, proprio dalla parte opposta di strada Revigliasco, dove sorge il Comunale dello storico Moncalieri. Il terreno di gioco di tutte le Giovanili e Prima squadra sar\u00e0 quello, per i pi\u00f9 grandi l\u2019obiettivo di salire di categoria in categoria anno dopo anno, mentre per i pi\u00f9 piccoli il duro compito di far crescere il settore e portare giovent\u00f9 alla prima squadra. \nColori e simboli.\nTutte le divise sono stemmate con il marchio \"Moncalieri Calcio 1953\", con il dio Nettuno su sfondo blu e croce bianca su sfondo rosso in stile sabaudo.\nStrutture.\nStadio.\nLo stadio del Moncalieri \u00e8 dalla fondazione il \"Testona\" - oggi \"Comunale\" - (m 102x60).\nLa capienza originaria dell'impianto era di 1.500 spettatori, poi incrementata a 3.000 in seguito alla promozione in Serie C2 nel 2000.\nSedi sociali.\nDalla fondazione nel 1953 ad oggi, il Moncalieri nel corso degli anni ha avuto altre diverse sedi:"}
{"id": "1850763", "revid": "1745361", "url": "https://it.wikipedia.org/wiki?curid=1850763", "title": "Carasso (mitologia)", "text": "Carasso \u00e8 un personaggio della mitologia greca, appartenente al popolo dei Lapiti. \nMitologia.\nInsieme a molti altri suoi compatrioti, partecip\u00f2 al banchetto matrimoniale di Piritoo, sovrano lapita, con Ippodamia, futura regina. \nNel corso della cerimonia, tuttavia, i Centauri, annebbiati dall'ebbrezza, si scagliarono sulla sposa, provocando un'enorme rissa che vide opposti due popoli. \nCarasso uccise accidentalmente il fratello Comete."}
{"id": "1850770", "revid": "729019", "url": "https://it.wikipedia.org/wiki?curid=1850770", "title": "Mutismo selettivo", "text": "Il mutismo selettivo \u00e8 un disturbo d'ansia dell'infanzia, della fanciullezza e dell'adolescenza riconosciuto dal DSM-IV (quarta versione del Diagnostic and Statistical Manual of Mental Disorders) e caratterizzato da una persistente incapacit\u00e0 di parlare in certi contesti (per esempio all'asilo o a scuola) nonostante la capacit\u00e0 di parlare in altri contesti sia preservata (per esempio a casa con i genitori). In alcuni casi pi\u00f9 gravi il mutismo persiste anche nell'ambiente familiare anche se questi casi sono rari.\nEsistono molti centri di diagnosi. Colpisce maggiormente le bambine e si manifesta in genere al momento dell'ingresso alla scuola dell'infanzia o a quella primaria.\nProspettiva storica.\nSin dalle origini della psicologia e della psichiatria si \u00e8 cercato di differenziare i vari tipi di disturbi comportamentali e di descriverne le caratteristiche. Un importante passo nello studio del comportamento, in particolar modo di quello deviante come il mutismo, \u00e8 rappresentato dal raggruppamento delle osservazioni in un sistema organizzato. La classificazione ha fornito un processo per l'identificazione dei fenomeni, che possono quindi essere misurati e divulgati alla comunit\u00e0 scientifica. Sfortunatamente, la psicologia e la psichiatria non hanno ancora prodotto una classificazione definitiva che unifichi e trascenda le singole aree specialistiche.\nDa oltre un secolo, diversi studiosi si sono dedicati alla ricerca, alla descrizione e al trattamento dei disturbi comportamentali infantili caratterizzati, nelle loro manifestazioni, dall'assenza di linguaggio funzionale se non in talune particolari situazioni e/o con determinate persone. Nel caso del mutismo, gli studiosi hanno spesso usato etichette molto diverse per indicare questo pattern comportamentale o altri pattern molto simili ad esso. Difatti, mentre Moritz Tramer \u00e8 comunemente indicato come colui che, nel 1934, introdusse il termine mutismo elettivo nella letteratura clinica, il medico tedesco Adolf Kussmaul aveva descritto una \u201caphasia voluntaria\u201d, associata a infermit\u00e0 mentale, gi\u00e0 nel 1885. Si tratta solo di alcuni dei termini usati per descrivere il pattern comportamentale in base al quale un bambino non parla in determinate situazioni e/o con determinate persone. La grande maggioranza di questi termini, tuttavia, non si discosta molto dalla definizione originale di Tramer, che indicava, come manifestazione comportamentale, un comportamento anormalmente mutacico, tranne che in presenza di un gruppo di parenti stretti o di coetanei..\nIl mutismo selettivo in Psicologia.\nIl Mutismo Selettivo (MS) \u00e8 un disturbo raro dell'infanzia, caratterizzato dall'assenza del linguaggio in una o pi\u00f9 importanti situazioni sociali (per esempio a scuola), nonostante eloquio, sviluppo e comprensione del linguaggio siano spesso del tutto adeguati. Allo stato attuale non esiste una teoria uniforme ed esaustiva circa l'eziologia, l'assessment e il trattamento del MS. In generale, tuttavia, le scoperte riguardo alla fenomenologia del MS indicano un'eziologia complessa e multidimensionale. La psicopatologia dello sviluppo, pertanto, rappresenta un'utile euristica per la concettualizzazione del MS ed offre una cornice unica per l'organizzazione dei risultati degli studi, talvolta eterogenei, che permeano la letteratura sull'argomento. Sin dalla sua prima comparsa nella letteratura, il MS \u00e8 stato accompagnato da pregiudizi e atteggiamenti colpevolizzanti, rivolti sia ai genitori, sia al bambino stesso. Ancora oggi nella scuola vi \u00e8 una sostanziale incomprensione del MS e, di conseguenza, una gestione dei casi spesso inadeguata, se non del tutto controproducente.\nAccade cos\u00ec che questi rari bambini o adolescenti silenziosi, che fanno di tutto per passare inosservati, che temono il giudizio altrui al punto da abolire qualsiasi occasione di scambio comunicativo di tipo verbale, si vedano attribuire pensieri, intenzioni e atteggiamenti addirittura opposti rispetto ai propri, senza nemmeno la possibilit\u00e0 di esprimere disappunto per il frainteso.\nLa diagnosi tradizionale.\nI tradizionali orientamenti della psicopatologia hanno sostenuto a lungo una concezione del disturbo mentale come basato su sindromi, alla cui origine poteva essere rintracciato un substrato anatomo-funzionale. Tale riduzionismo biologico ed un ridotto interesse per i fattori psicologici e sociali nello studio dell'eziologia del disturbo hanno limitato per molto tempo la possibilit\u00e0 di una piena comprensione del funzionamento psichico e dei fattori che possono ostacolarlo (Michael Rutter, 2000). \u00abUn simile approccio \u00e8 risultato tanto pi\u00f9 inapplicabile allo studio della psicopatologia infantile, che si caratterizza [\u2026] per la grande flessibilit\u00e0 e mutevolezza dei sintomi e del loro significato diagnostico\u00bb (Speranza, 1996).\nSebbene le recenti classificazioni diagnostiche si siano aperte ad una visione pi\u00f9 complessa e multidimensionale del disturbo psichico, esse sono ancora distanti dal fornire una visione esaustiva della psicopatologia, in particolare per quanto concerne gli aspetti evolutivi e relazionali (Speranza, 1996).\nLa visione tradizionale del disturbo mentale \u00e8 stata dunque teorizzata all'interno di concetti riguardanti la natura della malattia (il cosiddetto modello \u201cmedico\u201d). In questo contesto, l'individuo che manifesta un comportamento disturbato o deviante \u00e8 considerato malato e affetto da una malattia che impedisce il suo normale adattamento alla societ\u00e0.\nLe moderne classificazioni diagnostiche vengono fatte risalire allo psichiatra tedesco Emil Kraepelin (1856-1926), il quale realizz\u00f2 un sistema diagnostico che ebbe una grande influenza sulla psichiatria. Le principali caratteristiche del sistema di Kraepelin e il suo approccio alla devianza mentale sono stati ampiamente mantenuti nel tempo. Dell'influenza kraepeliniana risentono infatti tutte le edizioni del Manuale Diagnostico e Statistico dei Disturbi Mentali (DSM), cos\u00ec come gli altri manuali di psicologia anormale e di psichiatria.\nDefinizioni nel DSM.\nIl Manuale Diagnostico Statistico dei Disturbi Mentali \u00e8 giunto, nel 2000, alla IV edizione con revisione del testo, attualmente in vigore ed espressa con la sigla DSM-IV-TR. Il DSM-V \u00e8 stato pubblicato negli Stati Uniti nel 2013.\nIl primo DSM (I) fu pubblicato nel 1952, con l'intento di fornire classi diagnostiche descrittive che potessero fungere da utile guida nella diagnosi dei disturbi mentali. Il DSM II, pubblicato nel 1968, era simile al DSM I e nessuna delle due pubblicazioni conteneva riferimenti al Mutismo Selettivo. Nel 1980, anno di pubblicazione del DSM III (terza edizione), esso includeva il \u201cMutismo Elettivo\u201d e un sistema diagnostico pi\u00f9 definito. Con il passare del tempo, tuttavia, apparve evidente che il sistema del DSM III conteneva discrepanze e che alcuni dei criteri enunciati erano poco chiari. La American Psychiatric Association, pertanto, assegn\u00f2 a un gruppo di lavoro la revisione del DSM III, onde apportare correzioni e miglioramenti. Il frutto di questo lavoro port\u00f2 alla pubblicazione, nel 1987, del DSM III-R (revisionato). L'edizione successiva, il DSM IV (pubblicato nel 1994), fu notevolmente migliorata, grazie all'analisi e all'inclusione di ricerche progressive credibili, al riesame delle scoperte precedenti e alla valutazione di migliaia di soggetti. Questa titanica impresa fu realizzata grazie alla task force sul DSM IV e ai suoi gruppi di lavoro. Il MS, tuttavia, non fu interessato da questo generale perfezionamento del manuale. Il DSM IV-TR \u00e8 stato pubblicato nel 2000 con l'intento di migliorare i criteri diagnostici dei disturbi mentali, sulla scorta di legittime scoperte. Il contenuto diagnostico relativo al Mutismo Selettivo, rispetto al DSM IV, mostra cambiamenti di modesta entit\u00e0, ma sostanzialmente positivi. \u00c8 importante notare che l'intento del DSM \u00e8 quello di fare il primo passo verso una valutazione completa, arricchita da ulteriori dati delle ricerche. Esso fornisce linee guida per un efficace giudizio clinico e include anche considerazioni di natura etnica e culturale al fine di evitare il pi\u00f9 possibile diagnosi errate.\nL'impatto del DSM sulla concettualizzazione e il trattamento.\nIl DSM, insieme alla Classificazione Internazionale dei Disturbi (ICD-10), \u00e8 il manuale di classificazione diagnostica psichiatrica pi\u00f9 autorevole al mondo. All'inizio degli anni '50, quando fu pubblicato il primo DSM, i trattamenti rivolti a bambini e adolescenti erano contraddistinti dalla tendenza ad attribuire ai genitori la causa dei disturbi del bambino; si pensi, ad esempio, al concetto di madre schizofrenogena per il disturbo di schizofrenia e di madre \u201cfrigorifero\u201d per l'autismo (Caffo, 2003). Di conseguenza, anche le caratteristiche del Mutismo Selettivo riportate nel primo DSM ebbero un impatto devastante sulla maggioranza delle famiglie in cerca di aiuto specialistico per i loro figli. Particolarmente preoccupante fu il modo in cui vennero trattati molti alunni con Mutismo Selettivo, in quanto il personale scolastico era influenzato dall'erronea descrizione del disturbo presentata dal DSM, che derivava a sua volta dalla letteratura disponibile. Alcuni genitori furono accusati o sospettati di abuso, altri furono identificati come responsabili del mutismo per aver avuto troppi figli, o non abbastanza, perch\u00e9 lavoravano a tempo pieno, perch\u00e9 non erano stati in grado di stabilire un legame affettivo o, le madri, per non aver allattato al seno il bambino durante la prima infanzia. Ad altri ancora fu detto che i figli tenevano dentro segreti riguardanti una disfunzione familiare, che erano viziati, arrabbiati, in cerca di attenzione, ostinati e via dicendo (Stanley C., 2008). L'effetto domino della diagnosi errata iniziava con le teorie documentate e coinvolgeva, a catena, gli psicologi scolastici, gli insegnanti e l'intero personale scolastico, creando pregiudizi intorno agli alunni con Mutismo Selettivo. Tutto ci\u00f2 provoc\u00f2 classificazioni inadeguate e il trattamento con la terapia logopedica, con i programmi per i Disturbi Emotivi o per i Disturbi Specifici di Apprendimento e via dicendo. Alcuni alunni furono rimproverati, ridicolizzati o fu loro impedito di frequentare le attivit\u00e0 extracurricolari a causa del loro \u201crifiuto di parlare\u201d, mentre altri furono semplicemente ignorati, in quanto non erano di disturbo alla classe. Nonostante alcuni specialisti avessero intuito e riconosciuto la componente di ansia sociale del MS, la colpa del silenzio dei figli veniva generalmente attribuita soprattutto ai genitori. Essi furono incolpati e si sentirono colpevoli di qualcosa che essi stessi non comprendevano. Molti riferirono di aver sofferto a loro volta di mutismo, tuttavia si sentivano confusi dalle teorie e non avevano ancora a disposizione studi credibili pubblicati che consentissero loro di difendere se stessi e i loro figli. Oggi, grazie alla ricerca e alla partecipazione di associazioni costituite da genitori di bambini con MS, come ad esempio la Selective Mutism Foundation, Inc., si spera di poter influenzare positivamente i criteri del Mutismo Selettivo che verranno inseriti nel prossimo DSM."}
{"id": "1850784", "revid": "729019", "url": "https://it.wikipedia.org/wiki?curid=1850784", "title": "Stazione di Pordenone", "text": "La stazione di Pordenone \u00e8 una delle stazioni ferroviarie pi\u00f9 importanti del Friuli-Venezia Giulia ed \u00e8 ubicata sulla linea ferroviaria Udine - Venezia.\nStoria.\nLa stazione entr\u00f2 in esercizio il 1\u00ba maggio 1855, quando venne aperto il tratto ferroviario che proveniva da Treviso; nello stesso anno, la stazione \u00e8 stata collegata con quella di Casarsa e solo nel 1860 il tratto ferroviario \u00e8 stato completato fino ad Udine.\nIn passato, dalla stazione si dipartiva un raccordo militare diretto a Comina, che nei progetti originari avrebbe dovuto arrivare ad Aviano, e del quale al 2015 esiste ancora parte della sede.\nTra il 2016 e il 2017 l'impianto ha subito diversi lavori di ammodernamento, tra cui l'innalzamento delle banchine ferroviarie, il posizionamento di un ascensore per facilitare il passaggio da una banchina all'altra e il rinnovo degli spazi interni.\nStrutture e impianti.\nLa stazione \u00e8 dotata di un fabbricato viaggiatori che ospita la biglietteria, la sala d'attesa, ascensore per il raggiungimento dei binari, il bar e ambienti riservati al movimento ferroviario. Il piazzale \u00e8 composto da tre binari per il servizio viaggiatori (1 e 2 di corsa, 3 usato per treni merci e in caso di necessit\u00e0) pi\u00f9 altri binari privi di marciapiede e non dedicati al servizio viaggiatori; dispone inoltre di uno scalo tronco, cui \u00e8 collegato il raccordo per il Molino di Macinazione, bench\u00e9 non pi\u00f9 utilizzato.\nMovimento.\nLa stazione \u00e8 servita da treni regionali e regionali veloci svolti da Trenitalia nell'ambito del contratto di servizio stipulato con le Regioni interessate, nonch\u00e9 da treni a lunga percorrenza svolti da Trenitalia, Trenord e Nuovo Trasporto Viaggiatori.\nServizi.\nLa stazione, i cui servizi commerciali sono curati da CentoStazioni, dispone di:\nInterscambi.\nNel piazzale esterno della stazione si trovano gli autobus urbani e l'autostazione dove fanno capolinea le linee interurbane, vi \u00e8 anche presente il servizio taxi."}
{"id": "1850786", "revid": "110157", "url": "https://it.wikipedia.org/wiki?curid=1850786", "title": "Down to Earth (Jem)", "text": "Down to Earth \u00e8 il secondo album della cantante britannica Jem pubblicato ufficialmente il 16 settembre 2008 Negli Stati Uniti, in Canada, Giappone e Sudafrica. L'album \u00e8 stato successivamente pubblicato il 2 febbraio 2009 in Regno Unito, mentre sempre a febbraio e marzo l'album \u00e8 stato pubblicato nei vari paesi europei, tra cui anche l'Italia dove l'album, inizialmente previsto per il 6 marzo, \u00e8 uscito nei negozi il 20 marzo 2009.\nIl primo singolo estratto \u00e8 stato \"It's Amazing\", canzone presente anche nella colonna sonora di \"Sex and the City\". Il singolo \u00e8 stato pubblicato il 3 giugno 2008 negli Stati Uniti e il 2 febbraio 2009 in Europa. Il singolo ha ottenuto un buon riscontro anche in Italia, con vari passaggi in radio e nei principali canali musicali.\nCome secondo singolo \u00e8 stato invece estratto \"Crazy\", pubblicato il 26 agosto 2008 solo per il mercato nordamericano. Il 26 maggio 2009 \u00e8 stato invece pubblicato il terzo singolo dall'album, And So I Pray, ma solamente come promozionale.\nIl 26 ottobre 2009 \u00e8 stato pubblicato invece l'ultimo singolo dall'album, \"I Want You To...\", accompagnato da un videoclip diretto dalla stessa Jem.\nL'album \u00e8 stato accolto dalla critica in maniera sostanzialmente positiva. Il disco a livello commerciale ha ottenuto buoni risultati negli Stati Uniti, mentre ha ottenuto risultati deludenti nei paesi Europei, soprattutto in paragone all'album di debutto."}
{"id": "1850789", "revid": "827882", "url": "https://it.wikipedia.org/wiki?curid=1850789", "title": "Tommy Boy Records", "text": "La Tommy Boy Records \u00e8 un'etichetta discografica statunitense, fondata da Tom Silverman nel 1981. \u00c8 un'etichetta indipendente, anche per quanto riguarda la distribuzione dei propri prodotti, con base a New York. Si occupa di vari generi, tra cui hip-hop e dance.\nStoria.\nL'etichetta fu creata nel 1981, da Tom Silverman.\nNel 1985, la Warner Bros. Records compr\u00f2 il 50% dell'etichetta, per poi acquisirne la propriet\u00e0 nel 1990. Silverman e il suo braccio destro, Monica Lynch divennero Vice Presidenti della Warner. Cosa senza precedenti, la Warner permise alla Tommy Boy di rimanere un'etichetta indipendente, con l'opzione di poter collocare sotto major i propri artisti, sotto Warner o sotto l'etichetta sorella Reprise Records se lo avessero voluto. Quest'opzione fu usata poco spesso. Silverman ricompr\u00f2 dalla Warner Bros. il 50% della societ\u00e0 nel 1995 dopo la controversia negli anni 90 tra Tipper Gore, C. Delores Tucker, e la Time Warner che caus\u00f2 molti problemi legati alla censura agli artisti hip-hop della WEA. Nel 1995 fu creata una joint venture, dal nome Penalty Recordings insieme con Neil Levine, ma nel 1999 venne assorbita dalla Tommy Boy. Nel 1998 venne lanciata la Tommy Boy Gospel, sotto la direzione di Max Seigel e Marvie Wright. Lo stesso anno vennero create la Tommy Boy Black Label (specializzata in hip hop underground) e la Tommy Boy Silver Label (specializzata in musica dance). Tommy Boy, come parte della Warner, diede anche una distribuzione indipendente ad etichette a lei vicine che avevano gi\u00e0 contratti con la WEA, incluse American Recordings' Ill Labels, Mute Records' NovaMute, e Cold Chillin's' Livin' Large. L'etichetta firm\u00f2 contratti discografici con etichette come Timber Records, Outcaste Records e 75 Ark.\nNel 2001, Tom Silverman, in collaborazione con il produttore-regista Mic Neumann e la sua compagnia, la Dubtitled Entertainment, lanci\u00f2 una divisione dedicata a film, DVD e televisione indipendente, chiamata Tommy Boy Films.\nNel Gennaio 2002, la Tommy Boy ritorn\u00f2 indipendente, conclusasi la sua joint venture con la Warner Bros. La Warner voleva vendite pi\u00f9 elevate di quelle ottenute dall'etichetta, cos\u00ec Silverman riscatt\u00f2 il rimanente 50% della propriet\u00e0, i master realizzati prima di quel momento divennero propriet\u00e0 della Warner Music, gli artisti della Tommy Boy artists passarono alle varie etichette della WEA, il marchio rimase a Silverman, e la compagnia fu ribattezzata Tommy Boy Entertainment LLC. L'etichetta poi dette il proprio marchio in licenza alla Warner per usarla nelle proprie ristampe sotto Rhino/Atlantic Records.\nNel 2005, la Tommy Boy Silver Label fu rinominata Silver Label e si specializz\u00f2 in contenuti LGBT.\nNel 2007 fu prodotto il primo progetto della Tommy Boy Films, una serie televisiva intitolata \"Kung Faux\", su DVD dopo essere stata programmata in oltre 40 paesi nel mondo da network televisivi come STAR Asia, FOX Latin America, e CANAL Plus Europe."}
{"id": "1850793", "revid": "2148489", "url": "https://it.wikipedia.org/wiki?curid=1850793", "title": "Tumore di Warthin", "text": "Il tumore di Warthin \u00e8 un cistoadenoma papillare linfomatoso della ghiandola parotide. Insorge infatti quasi sempre nella ghiandola parotide.\n\u00c8 detto anche tumore di Albrecht-Artz-Warthin, dai nomi degli scienziati Heinrich Albrecht, Leopold Arzt, Aldred Scott Warthin.\nDei tumori che coinvolgono le ghiandole salivari circa il 70% colpisce la parotide: il 70-90% \u00e8 benigno, di questi il pi\u00f9 frequente \u00e8 l'adenoma pleomorfo, mentre il tumore di Warthin si trova al secondo posto ed \u00e8 quasi esclusivo della parotide. Rappresenta dal 6 al 10% dei tumori parotidei.\nNel 5-14% dei casi \u00e8 bilaterale; nel 12-20% \u00e8 multicentrico. Vi \u00e8 una leggera predominanza maschile e sono colpite pi\u00f9 spesso sesta e settima decade di vita. Il rischio aumenta nei fumatori di otto volte rispetto ai non fumatori.\nOrigine.\nOccasionalmente si possono riscontrare tracce di ghiandole salivari all'interno di linfonodi cervicali: probabilmente questi tumori originano da tessuto linfoide, incorporato nella parotide, contenente residui embrionali.\nAnatomia patologica.\nSpesso si presenta come una tumefazione indolore. \u00c8 una massa rotonda o ovale, capsulata, delle dimensioni di alcuni centimetri, ed \u00e8 costituito da cisti ricoperte da un duplice strato di epiteliociti immersi in uno stroma linfoide assai denso, talora ricco di centri germinativi. All'interno delle cisti, gli elementi linfoepiteliali descritti possono aggettare come escrescenze polipoidi. Il secreto \u00e8 sieroso o mucinoso. Le cellule epiteliali hanno aspetto oncocitico, dimostrandosi ricche in mitocondri, che impartiscono al citoplasma un aspetto granulare.\nTrattamenti.\nIl trattamento \u00e8 chirurgico, mediante parotidectomia, in genere parziale, a seconda della sede e delle dimensioni del tumore. \u00c8 un tumore benigno: non ha tendenza n\u00e9 a recidivare (tasso di recidiva sul 2% dopo exeresi) n\u00e9 a trasformarsi in tumore maligno.\nCollegamenti esterni.\nImmagini"}
{"id": "1850794", "revid": "149587", "url": "https://it.wikipedia.org/wiki?curid=1850794", "title": "Moncalieri Calcio Srl", "text": ""}
{"id": "1850797", "revid": "56818", "url": "https://it.wikipedia.org/wiki?curid=1850797", "title": "Cistoadenoma papillare linfomatoso", "text": ""}
{"id": "1850798", "revid": "56818", "url": "https://it.wikipedia.org/wiki?curid=1850798", "title": "Tumore di Albrecht-Artz-Warthin", "text": ""}
{"id": "1850809", "revid": "287204", "url": "https://it.wikipedia.org/wiki?curid=1850809", "title": "Monster (album)", "text": ""}
{"id": "1850812", "revid": "1575394", "url": "https://it.wikipedia.org/wiki?curid=1850812", "title": "Nili", "text": "Nili in ebraico: \u05e0\u05d9\u05dc\"\u05d9, \u00e8 un acronico della frase \u05e0\u05e6\u05d7 \u05d9\u05e9\u05e8\u05d0\u05dc \u05dc\u05d0 \u05d9\u05e9\u05e7\u05e8 (Samuele I 15:29; translitterazione: \"Netzakh Yisrael Lo Yishaker\" traduzione: \"La Gloria di Israele non cadr\u00e0\" ) era un'organizzazione spionistica ebraica che lavorava per la Gran Bretagna nei combattimenti in Palestina contro l'Impero ottomano durante la prima guerra mondiale.\nLa fondazione.\nSarah Aaronsohn, sui fratelli Aaron e Alexander, insieme con i loro amici Avshalom Feinberg, Yosef Lishansky e Naaman Belkind hanno formato e condotto il Nili.\nSecondo Haim Herzog il gruppo fu motivato ad aiutare gli inglesi dopo che Sarah Aaronsohn assistette al Genocidio Armeno commesso dagli ottomani.\nIl gruppo cerc\u00f2 di stabilire contatti con l'Hashomer ma incontrarono sospetti e diffidenza. Nel 1915, ancor prima che i gruppo iniziasse le operazioni, gli Ottomani incarcerano Feinbert per sospetto di spionaggio, accusa falsa a quell'epoca.\nDal marzo all'ottobre del 1915, uno sciame di locuste invase la Palestina e quasi tutta la vegetazione fu divorata, le autorit\u00e0 ottomane preoccupate per i rifornimenti delle sue truppe si rivolsero al famoso botanico di fama mondiale della regione Aaron Aaronsohn.\nQuesti chiese il rilascio del suo amico ed assistente Avshalom Feinberg.\nAl gruppo incaricato di combattere l'invasione delle locuste fu dato il permesso di muoversi liberamente lungo tutto il paese.\nCon la scusa poterono collezionare informazioni strategiche sugli campi Ottomani e il dispiegamento delle loro truppe.\nPer mesi il gruppo non fu preso seriamente in considerazione dall'intelligence inglese, e i tentativi di Alex Aaronsohn e Avshalom Feinberg di aprire canali di comunicazione al Cairo e a Porto Said fallirono.\nSolo un anno dopo Aaron Aaronsohn in virt\u00f9 della sua reputazione pot\u00e9 ottenere la cooperazione del diplomatico Sir Mark Sykes.\nSarah Aaronsohn sovraintendette le operazioni a Zikhron Ya'aqov.\nLa fine.\nCercando di raggiungere l'Egitto a piedi Avshalom Feinberg fu ucciso e Yosef Lishansky fu ferito mentre cercava di raggiungere le linee Britanniche.\nDal febbraio al settembre 1917, la nave Monegan navig\u00f2 regolarmente per la spiaggia vicino Atlit, in Palestina.\nLishansky nuotava a riva per collezionare informazioni per il Nili e per portare i soldi spediti dagli ebrei americani per foraggiare il locale yshuv. Poich\u00e9 la presenza di sottomarini tedeschi rendeva troppo pericolosi i viaggi, il gruppo prefer\u00ec usare piccioni viaggiatori.\nNell'inverno del 1917, uno dei piccioni cadde in mano agli Ottomani, che furono in grado di decifrare il codice Nili (basato sull'ebraico, l'aramaico, il francese e inglese) nel giro di una settimana.\nL'importanza.\nIl comandante dell'intelligence militare britannica Generale George MacDonough in una sua lezione alla Reale Accademia Militare di Woolwich ha cos\u00ec detto:"}
{"id": "1850813", "revid": "6923", "url": "https://it.wikipedia.org/wiki?curid=1850813", "title": "Torre di Cividate Camuno", "text": "La Torre di Cividate Camuno (o Torre Federici) \u00e8 un edificio medievale che sorge al centro dell'abitato attorno al quale si \u00e8 sviluppato il centro storico del paese.\nLa sua realizzazione risale al XII secolo, e doveva essere un edificio con meno aperture e pi\u00f9 feritoie rispetto all'attuale.\nNel corso del XIV secolo subisce un crollo che la dimezza verticalmente, e la ricostruzione alla fine dello stesso secolo, \u00e8 opera della famiglia Federici risale al 1390, come riportato dalla data sul portale sud in pietra simona.\nL'interno \u00e8 costituito di sette livelli di cui uno interrato, e solo il piano terra \u00e8 coperto da una volta a botte, mentre gli altri piani hanno impalcati in legno.\nAl complesso vanno associati altri elementi che facevano parte del recinto fortificato che la attorniava. All'inizio del novecento era stata ipotizzata la sua trasformazione in museo archeologico."}
{"id": "1850821", "revid": "767487", "url": "https://it.wikipedia.org/wiki?curid=1850821", "title": "Becky Sharp", "text": "Becky Sharp \u00e8 un film del 1935 diretto da Rouben Mamoulian, prima pellicola in Technicolor con attori. Il titolo fa riferimento al nome della protagonista del romanzo \"La fiera delle vanit\u00e0\" di William Makepeace Thackeray da cui il soggetto di Francis Edward Faragoh \u00e8 tratto.\nTrama.\nLa giovane Becky \u00e8 una popolana che viene accolta in un collegio riservato ai ricchi. Riesce tuttavia a farsi accettare e ad essere ospitata dalla sua compagna di collegio, Amelia, una giovinetta educata e di famiglia benestante, il cui fratello Joseph interessa molto a Becky. Sar\u00e0 per\u00f2 proprio questo il fattore scatenante della disgrazia di Becky, che si fa cacciare e, per vivere, trova un lavoro, sistemandosi come governante in una famiglia facoltosa.\nIl giovane Rawdon perde la testa per la bella governante che finisce per sposare, anche se clandestinamente. Ma la loro unione si rivela difficile, perch\u00e9 lui \u00e8 un sempliciotto dedito al gioco e lei, nonostante le sue doti recitative e canore, \u00e8 costretta a compromessi torbidi per pagare i debiti. Rawdon la coglie in flagrante e la abbandona. Dopo un periodo difficoltoso, Becky incontra la sua vecchia fiamma Joseph e scappa con lui.\nProduzione.\nIl film fu prodotto dalla Pioneer Pictures Corporation con un budget stimato di 950.000 dollari. Venne girato dall'11 dicembre 1934 al 20 marzo 1935.\nSi tratta di un film storico soprattutto per il lato tecnico: \u00e8 la prima pellicola in Technicolor, versione in tricromia, ad essere stata realizzata con attori e non animazioni. Curata dal direttore delle fotografia Ray Rennahan, assistito dai consulenti del produttore del nuovo sistema cromatico, il film fu girato con una cinepresa che aveva all'interno tre diverse pellicole, ognuna per uno dei tre colori primari. Dopo il trattamento in laboratorio, le pellicole venivano ricongiunte su un film unico.\nIl film fu girato completamente all'interno degli Studios RKO Pictures e questo permise a Rennahan e agli altri tecnici un perfetto controllo delle luci e un conseguente equilibrio cromatico che le diverse e impreviste condizioni all'aperto non avrebbero permesso.\nCast.\nTra le comparse, nella scena del ballo, appare Pat Nixon, futura First Lady degli Stati Uniti.\nDistribuzione.\nLa pellicola, distribuita dalla RKO Radio Pictures, usc\u00ec nella sale americane nel 1935 destando grande curiosit\u00e0 e meraviglia. Il film non fu particolarmente amato dalla critica che non vi riscontr\u00f2 una sufficiente aderenza al lavoro letterario originale.\nRiconoscimenti.\nNel 2019 \u00e8 stato scelto per la conservazione nel National Film Registry della Biblioteca del Congresso degli Stati Uniti"}
{"id": "1850829", "revid": "179316", "url": "https://it.wikipedia.org/wiki?curid=1850829", "title": "Very 'eavy...very umble", "text": ""}
{"id": "1850830", "revid": "267975", "url": "https://it.wikipedia.org/wiki?curid=1850830", "title": "Papa Cristoforo", "text": ""}
{"id": "1850839", "revid": "119911510", "url": "https://it.wikipedia.org/wiki?curid=1850839", "title": "Love (The Cult)", "text": "Love \u00e8 il secondo album in studio del gruppo musicale britannico The Cult, pubblicato il 18 ottobre 1985 dalla Beggars Banquet Records.\nIl disco \u00e8 stato distribuito in oltre 30 nazioni ed ha venduto circa 2,5 milioni di copie.\n\u00c8 l'album della consacrazione dei The Cult in tutto il mondo.\nIl disco.\nFra gli album dei The Cult, \"Love\" \u00e8 generalmente considerato quello pi\u00f9 riuscito e che, meglio degli altri, riesce a mantenere un buon richiamo sul pubblico nonostante il passare degli anni.\nCome noto i Cult nascono nel 1983 come una formazione di chiara ispirazione gothic rock, mentre col passare del tempo hanno modificato la propria musica verso sonorit\u00e0 ispirate al classico hard rock degli anni settanta. In questo processo, \"Love\" si pone esattamente nel mezzo, riuscendo a prendere il meglio da ognuna delle due anime dei Cult e creando una miscela, vincente anche dal punto di vista commerciale, fra le sonorit\u00e0 \"dark\" allora decisamente in voga ed il rock degli anni settanta.\nPi\u00f9 volte i Cult sono stati accusati di fare scelte artistiche esclusivamente in base alle potenzialit\u00e0 commerciali di un determinato sound, ma in questo caso, se cos\u00ec si pu\u00f2 dire, l'alchimia \u00e8 stata talmente perfetta da superare l'effettivo talento degli autori.\nDa segnalare che \"Love\" si avvale dell'ottimo batterista Mark Brzezicki, in quel momento libero da impegni con la sua band, i Big Country. Questo perch\u00e9 il batterista originario dei Cult, Nigel Preston, era troppo debilitato dalle droghe per continuare le sedute in studio (Preston suona comunque nel brano \"She Sells Sanctuary\").\nTracce.\nOriginal 1985 release.\nTutte le canzoni sono scritte da Ian Astbury e Billy Duffy.\nBonus tracks/international releases.\nNelle stampe indonesiane, la canzone \"Brother Wolf Sister Moon\" \u00e8 erroneamente titolata \"Brother Walf Sister Moon\", e il batterista Nigel Preston \u00e8 riportato come Nigel Reston."}
{"id": "1850843", "revid": "117221257", "url": "https://it.wikipedia.org/wiki?curid=1850843", "title": "Max Romih", "text": "Biografia.\nNato in Istria a Pinguente (ora Buzet, Croazia) e fu prima cittadino dell'Impero austro-ungarico e successivamente, grazie alla prima guerra mondiale e la relativa annessione della Venezia Giulia al Regno d'Italia, cambi\u00f2 il proprio nome in Massimiliano divenendo di fatto cittadino italiano. Qualche tempo dopo con l'avvento del fascismo cambi\u00f2 obbligatoriamente il cognome in Romi. L'\"h\" finale, comunque continu\u00f2 ad apparire fino al torneo di Sanremo del 1930.\nPartecip\u00f2 a 14 finali dei campionati nazionali, dalla prima edizione del 1921 vinta da Davide Marotti a Viareggio, fino alla XXXI del 1970 vinta da Stefano Tatai a Sottomarina. Fu secondo a Milano nel 1931 dietro Stefano Rosselli del Turco, a Firenze nell'edizione del 1935 vinta da Antonio Sacconi, e a Rovigo nel 1956 quando vinse Giorgio Porreca.\nIn campo internazionale vinse nel 1925 a Scarborough, giunse 3\u00ba nel 1926 a Hy\u00e8res, 7\u00ba nel 1929 a Venezia, ultimo di 16 nel 1930 a Sanremo nel torneo vinto da Alexandre Alekhine, 4\u00ba nel 1938 a Parigi e 2\u00ba, dietro a Esteban Canal, a Reggio Emilia nel 1947. Moltissime sono comunque le sue partecipazioni soprattutto in Francia e Regno Unito tra il 1922 e il 1939.\nNel 1927 a Londra gioc\u00f2 un match su 2 partite con Aaron Nimzowitsch (+0 =1 -1); nel 1931 pareggi\u00f2 2-2 un match con Andor Lilienthal.\nRomih rappresent\u00f2 l'Italia anche in cinque edizioni delle Olimpiadi degli scacchi ottenendo i seguenti risultati:"}
{"id": "1850844", "revid": "135182", "url": "https://it.wikipedia.org/wiki?curid=1850844", "title": "Go kart", "text": ""}
{"id": "1850847", "revid": "24823", "url": "https://it.wikipedia.org/wiki?curid=1850847", "title": "Massimiliano Romi", "text": ""}
{"id": "1850848", "revid": "97701", "url": "https://it.wikipedia.org/wiki?curid=1850848", "title": "Henri Salem", "text": ""}
{"id": "1850853", "revid": "119897100", "url": "https://it.wikipedia.org/wiki?curid=1850853", "title": "Bad Attitude", "text": "Bad Attitude \u00e8 un album di Meat Loaf registrato in Gran Bretagna nel 1984. Contiene due canzoni di Jim Steinman, entrambe registrate precedentemente, e un duetto con Roger Daltrey. Secondo l'autobiografia di Meat Loaf, egli voleva che Steinman scrivesse l'intero album, ma l'attesa per le canzoni divenne cos\u00ec lunga che il cantante si rivolse ad altri compositori. L'album si concentra soprattutto sul lato hard rock di Meat Loaf, e fu un successo minore producendo pochi singoli, tra cui quello con pi\u00f9 successo fu \"Modern Girl\". Le ri-pubblicazioni della RCA Records hanno una differente tracklist.\nTracce.\nArrangiamenti di Paul Buckmaster, Paul Jacobs"}
{"id": "1850856", "revid": "2063435", "url": "https://it.wikipedia.org/wiki?curid=1850856", "title": "Neil Burger", "text": "Biografia.\nDopo aver frequentato la Greenwich Country Day School, laureatosi alla Yale University viene coinvolto in alcuni film sperimentali negli anni ottanta.\nBurger nel 2002 ha diretto e scritto \"Interview with the Assassin\" che \u00e8 stato nominato miglior film al Woodstock Film Festival.\nNel 2006 Burger ha girato il film di successo \"The Illusionist - L'illusionista\" ripreso da un racconto di Steven Millhause intitolato \"Eisenheim the Illusionist\". \"The Illusionist\" \u00e8 stato premiato nel 2006 al Sundance Film Festival. Lo stesso anno il film ha aperto la Seattle International Film Festival."}
{"id": "1850862", "revid": "484362", "url": "https://it.wikipedia.org/wiki?curid=1850862", "title": "Ordine di Sant'Aleksander Nevskij", "text": ""}
{"id": "1850866", "revid": "1522738", "url": "https://it.wikipedia.org/wiki?curid=1850866", "title": "Sultanato di Delhi", "text": "Il Sultanato di Delhi (persiano/urdu \u0633\u0644\u0637\u0646\u062a \u062f\u0644\u06cc, \"Sal\u1e6danat-e Dilli\" o \u0633\u0644\u0637\u0646\u062a \u0647\u0646\u062f, \"Sal\u1e6danat-e Hind\") fu uno Stato islamico esistito dal 1206 al 1526 che, al momento della sua massima espansione, si sviluppava su quasi l'intero territorio del subcontinente indiano; la capitale era posta a Delhi, anche se non mancarono periodi in cui il centro amministrativo si trovava altrove. Lo amministr\u00f2 una serie di dinastie turche e pashtun (\"afghane\"), qui elencate in ordine cronologico: dapprima i Mamelucchi (1206-1290), poi i Khalj\u012b (1290-1320), i \u1e6cughl\u0101q (1320-1414), i Sayyid (1414-1451) e i L\u014dd\u012b, o L\u014ddh\u012b (1451-1526); tali famiglie reali furono poi definitivamente rimpiazzate dai Moghul. Rientravano sotto la sua giurisdizione territori facenti parte degli odierni India, Pakistan, Bangladesh e parti del Nepal meridionale.\nIn qualit\u00e0 di successore della dinastia ghuride, il Sultanato di Delhi figurava originariamente tra i numerosi principati governati dai generali schiavi turchi di Muhammad di Ghur (che avevano conquistato gran parte dell'India settentrionale, in particolare nei pressi del passo di Khyber), per esempio Yildiz, Aibek e Qubacha, i quali avevano ereditato e spartito tra di loro i territori ghuridi. Dopo un lungo periodo di lotte intestine, i mamelucchi di Delhi si piegarono alla rivoluzione Khalji, evento che segn\u00f2 il trasferimento del potere dai turchi a un'eterogenea nobilt\u00e0 indo-musulmana. Entrambe le emergenti dinastie Khalji e Tughlaq videro rispettivamente una nuova ondata di rapide conquiste musulmane nel sud dell'India, nello specifico il Gujarat e Malwa, inviando altres\u00ec una prima spedizione a sud del fiume Narmada e nel Tamil Nadu. Continu\u00f2 nella prima parte del XIV secolo a estendersi verso l'India meridionale fino al 1347, quando le province del sud si resero indipendenti sotto il Sultanato di Bahmani che successivamente si smembr\u00f2 nei Sultanati del Deccan. L'entit\u00e0 statale raggiunse l'apice della sua portata geografica durante la dinastia Tughlaq, quando incorporava sotto la stessa bandiera citt\u00e0 facenti parte dell'odierno Pakistan fino a quelle del Bangladesh. Una simile espansione fu seguita dal declino dovuto alle riconquiste ind\u00f9, ai regni ind\u00f9 come l'Impero di Vijayanagara e di Mewar che reclamavano l'indipendenza, e ai nuovi sultanati musulmani come quello del Bengala, Jaunpur, Gujarat e Malwa che si staccarono. Il Sultanato sub\u00ec il saccheggio di Delhi nel 1398 ad opera di T\u012bm\u016br (Tamerlano) proprio mentre andava incontro al processo di frammentazione. Il Sultanato di Delhi si riprese brevemente sotto la dinastia dei L\u014dd\u012b (o L\u014ddh\u012b) prima di essere conquistato da B\u0101bur, imperatore Moghul, nel 1526.\nTale Stato storico \u00e8 noto per la sua integrazione del subcontinente indiano di una cultura cosmopolita globale (tanto che ci\u00f2 si pu\u00f2 riscontrare nello sviluppo della lingua indostana e dell'architettura indo-islamica): inoltre, essendo uno dei pochi a riuscire a respingere gli attacchi dei mongoli, in particolare del Khanato Chagatai, fu possibile l'intronizzazione di una delle poche figure femminili di spicco nella storia islamica, Radiya Sultana, al potere dal 1236 al 1240. Le campagne vittoriose di Bakhtiyar Khalji portarono con s\u00e9 la profanazione su larga scala di templi ind\u00f9 e buddisti (cui segu\u00ec un declino di quest'ultimo credo nell'India orientale e nel Bengala) e alla distruzione di alcune universit\u00e0 e biblioteche. Le incursioni mongole nell'Asia occidentale e centrale crearono le condizioni ideali per avviare secoli di migrazione di soldati, intellettuali, mistici, commercianti, artisti e artigiani in fuga da quelle regioni nel subcontinente, permettendo cos\u00ec di radicare la cultura islamica in India e nel resto della regione.\nStoria.\nContesto storico.\nPer descrivere il contesto storico che ha portato all'ascesa del Sultanato di Delhi in India non si pu\u00f2 prescindere da un altro evento che coinvolse in maniera pi\u00f9 ampia gran parte del continente asiatico, nello specifico la regione meridionale e occidentale: l'afflusso di popoli turchi nomadi dalle steppe dell'Asia centrale. Un simile evento pu\u00f2 essere fatto risalire al IX secolo, quando il califfato islamico inizi\u00f2 a frammentarsi in Medio Oriente, dove i governanti musulmani negli stati rivali iniziarono a rendere prigionieri i turchi nomadi non fedeli all'islam dalle steppe dell'Asia centrale e ad istruire molti di loro allo scopo di renderli fedeli schiavi militari chiamati mamelucchi. Ben presto, i turchi iniziarono a migrare verso le terre musulmane e andarono incontro a un processo di islamizzazione. Molti degli schiavi mamelucchi turchi alla fine insorsero per diventare governanti e si imposero in numerose regioni del mondo musulmano, stabilendo sultanati mamelucchi che si sviluppavano dall'Egitto all'attuale Afghanistan, prima di concentrare la propria attenzione sul subcontinente indiano.\nSi tratta, invero, di un fenomeno che ha radici molto pi\u00f9 antiche: come altri popoli stanziali, dediti perlopi\u00f9 all'agricoltura, quelli del subcontinente indiano furono attaccati da trib\u00f9 nomadi nel corso della loro lunga esistenza. Nel valutare l'impatto dell'Islam sul subcontinente, si deve considerare che il subcontinente nord-occidentale fu un obiettivo frequente delle incursioni delle trib\u00f9 dall'Asia centrale in epoca pre-islamica. Alla stregua di tale affermazione, le razzie e le successive invasioni musulmane non apparivano dissimili da quelle delle precedenti invasioni durante il primo millennio.\nNel 962 d.C., i regni ind\u00f9 e buddisti dell'Asia meridionale andarono incontro a un'ondata di incursioni effettuate dagli eserciti musulmani dall'Asia centrale. Tra le armate all'attacco vi era quella di Mahmud di Ghazna, figlio di uno schiavo militare turco mamelucco, autore dei saccheggi nei regni nel nord dell'India da est del fiume Indo a ovest del fiume Yamuna per diciassette volte tra il 997 e il 1030. Mahmud di Ghazna assalt\u00f2 i centri principali ritirandosi poi in ogni occasione, estendendo il dominio islamico nel solo Punjab occidentale.\nL'ondata di incursioni nei regni dell'India settentrionale e dell'India occidentale da parte dei signori della guerra musulmani continu\u00f2 pure dopo Mahmud di Ghazni, senza che venissero estesi i confini in modo stabile per i regni islamici di appartenenza. Il sultano Ghurid Mu'izz ad-Din Muhammad Ghori, altrimenti noto come Muhammad di Ghur, diede il via a una guerra di espansione sistematica nel nord dell'India nel 1173, cercando di ritagliarsi un principato nel mondo islamico. Questi immaginava di far nascere un dominio sunnita che si estendesse a est del fiume Indo, e pose cos\u00ec le basi per costituire quel regno musulmano chiamato poi Sultanato di Delhi. Alcuni storici collocano il principio del Sultanato di Delhi nel 1192, sulla base delle indicazioni e collocazione geografiche di Muhammad Ghori nell'Asia meridionale di quel tempo.\nGhori fu assassinato nel 1206, secondo alcuni resoconti redatti da musulmani sciiti ad opera degli Ism\u0101\u02bf\u012bl\u012b, stando ad altri per mano dei Kokari, una popolazione autoctona del Punjab. Dopo l'assassinio, uno degli schiavi di Ghori (o dei mamelucchi, in arabo: \u0645\u0645\u0644\u0648\u0643), tale Qutb al-Din Aibak, assunse il potere, diventando il primo sultano di Delhi.\nDinastie.\nDinastia mamelucca.\nQutb al-Din Aibak, un vecchio schiavo di Muhammad di Ghur, fu il primo sovrano del Sultanato di Delhi. Aibak era di origine cumano-kip\u010daka e, a causa del suo lignaggio, la sua dinastia \u00e8 conosciuta come dinastia dei mamelucchi (ossia di origine schiava, ma non va confusa con quella dell'Iraq o dell'Egitto). Aibak regn\u00f2 come sultano di Delhi per quattro anni, dal 1206 al 1210: data la sua generosit\u00e0, la gente gli riserv\u00f2 dopo la sua morte l'appellativo \"Lakh data\", ovvero di animo gentile.\nDopo la morte di Aibak, Aram Shah assunse il potere nel 1210, ma fu assassinato nel 1211 dal genero di Aibak, Shams ud-Din Iltutmish. Il potere di Iltutmish si reggeva su basi fragili e un certo numero di emiri musulmani (nobili) sfid\u00f2 la sua autorit\u00e0 poich\u00e9 sostenitori di Qutb al-Din Aibak: ne segu\u00ec una girandola di brutali esecuzioni degli elementi fedeli alle frange dell'opposizione, cosa che permise a Iltutmish di consolidare il suo pugno di ferro. Poich\u00e9 la sua autorit\u00e0 fu sfidata pi\u00f9 volte, ad esempio da Qubacha, il periodo risult\u00f2 contrassegnato da una lunga scia di schermaglie. Iltutmish sottrasse Multan e il Bengala ai malcontenti governanti musulmani, cos\u00ec come Ranthambore e parte dei Siwalikdai capeggiate da funzionari ind\u00f9. Si rese anche protagonista dell'attacco e dell'esecuzione di Taj al-Din Yildiz, dichiaratosi legittimato a comandare in qualit\u00e0 di erede di Mu'izz ad-Din Muhammad Ghori. Il governo di Iltutmish dur\u00f2 fino al 1236; a seguito della sua morte, il Sultanato di Delhi vide una successione di governanti deboli, antagonisti della nobilt\u00e0 musulmana e responsabile di alcuni omicidi a corte. Il governo pass\u00f2 da Rukn ud-Din Firuz a Radiya Sultana e ad altri ancora, finch\u00e9 si impose Ghiyas ud-Din Balban dal 1266 al 1287. Gli successe il diciassettenne Mu'izz al-Din Kayqubad, che nomin\u00f2 Jalal al-Din Khalji quale comandante dell'esercito. Khalji assassin\u00f2 Qaiqabad e assunse il potere, ponendo cos\u00ec fine alla dinastia mamelucca e dando vita a quella Khalji.\nQutb al-Din Aibak avvi\u00f2 la costruzione del Qutb Minar: \u00e8 noto altres\u00ec che mor\u00ec prima che il minareto fosse completato. Fu suo genero, Iltutmish, a ultimarne i lavori. La moschea Quwwat-ul-Islam, fatta edificare da Aibak, \u00e8 oggi un sito considerato patrimonio mondiale dell'umanit\u00e0 dall'UNESCO. Il complesso di Qutb fu ampliato da Iltutmish e successivamente da Ala ud-Din Khalji, secondo sovrano della dinastia Khalji, all'inizio del XIV secolo. Durante la dinastia mamelucca, molti nobili dall'Afghanistan e dalla Persia migrarono e si stabilirono in India, poich\u00e9 l'Asia occidentale and\u00f2 incontro alle invasioni mongole.\nDinastia Khalji.\nLa dinastia Khalji vantava origini turco-afghane: proprio per questo, per via dell'adozione di alcuni usi e costumi della tradizione afghana, la storiografia riporta appunto la famiglia come quella \"turco-afghana\". I suoi progenitori si erano stabiliti da tempo nell'attuale Afghanistan prima di spingersi a sud verso Delhi e il nome \"Khalji\" si riferisce a una citt\u00e0 afgana conosciuta come Qalati Khalji (\"Forte di Ghilji\"). La dinastia in seguito ebbe anche ascendenze indiane grazie a Jhatyapali (figlia di Ramachandra di Devagiri), moglie di Alauddin Khalji e madre di Shihabuddin Omar.\nIl primo sovrano della famiglia Khalji fu Jalal ud-Din Firuz: salito al potere dopo la rivoluzione khalji che segn\u00f2 il trasferimento del potere dal monopolio dei nobili turchi a una nobilt\u00e0 indo-musulmana eterogenea, la fazione Khalji attir\u00f2 a s\u00e9 nuovi simpatizzanti procedendo a una conversione di massa dei sudditi e attraverso alcune epurazioni nei piani alti. Muiz ud-Din Kaiqabad mor\u00ec assassinato e Jalal-ad din prese il potere con un colpo di stato militare all'et\u00e0 di circa 70 anni al momento della sua ascensione: nelle fonti si racconta di un monarca mite, umile e gentile. Jalal ud-Din Firuz, di origine turca afghana, rimase in carica per 6 anni prima di essere ucciso nel 1296 da suo nipote e genero \u02bfAl\u012b Gurshap, in seguito divenuto noto come 'Ala' al-Din Khalji.\n'Ala' al-Din cominci\u00f2 la sua carriera militare come governatore della provincia di Kara, in Uttar Pradesh, da dove guid\u00f2 due incursioni su Malwa (1292) e Devagiri (1294) per saccheggi e bottini. Dopo aver ottenuto il comando, torn\u00f2 in quelle terre e si concentr\u00f2 sulla conquista di Gujarat, Ranthambore, Chittor e Malwa: la sequenza di vittorie venne interrotta a causa degli attacchi mongoli avvenuti a nord-ovest. I mongoli si ritirarono dopo le razzie e smisero di colpire le aree nord-occidentali del Sultanato di Delhi, concentrando le loro attenzioni altrove.\nDopo che i mongoli si ritirarono, 'Ala' al-Din Khalji continu\u00f2 ad espandere il Sultanato di Delhi nell'India meridionale con l'aiuto di valenti generali come Malik Kafur e Khusrau Khan. Il bottino di guerra (\"anwatan\") ottenuto risult\u00f2 davvero enorme e i comandanti che se lo accaparrarono dovettero pagare una \"ghanima\" (in arabo: \u0627\u0644\u0652\u063a\u064e\u0646\u064a\u0645\u064e\u0629, un dazio), che contribu\u00ec a rafforzare la forza dei Khalji. Tra i tesori rinvenuti a Warangal vi era il famoso diamante Koh-i-Noor.\n'Ala' al-Din Khalji mut\u00f2 le politiche fiscali, aumentando le tasse agricole dal 20% al 50% (pagabili in grano e altri prodotti della terra), eliminando i pagamenti e le commissioni sulle tasse raccolte dai capi locali, vietando la socializzazione tra i suoi funzionari cos\u00ec come i matrimoni tra famiglie nobili per aiutare a prevenire qualsiasi opposizione che si formasse contro di lui oltre a tagliare gli stipendi di funzionari, poeti e studiosi. Tali scelte, volte a controllare in maniera pi\u00f9 efficiente la spesa pubblica, ebbero un discreto effetto e consentirono di apportare delle migliorie agli equipaggiamenti in dotazione dell'esercito; l'introduzione di un sistema volto a calmierare i prezzi su tutti i prodotti e le merci dell'agricoltura nel regno permise pi\u00f9 stabilit\u00e0 economica, oltre alla possibilit\u00e0 da parte delle autorit\u00e0 di \"polizia\" di eseguire dei controlli su dove, come e da chi potevano essere venduti determinati beni. Si svilupparono al contempo mercati chiamati \"shahana-i-mandi\", dove si permisero ai venditori di fede musulmana privilegi esclusivi e il monopolio per certi prodotti da vendere in base a quanto sancito dal calmiere statale. Nessuno, se non i mercanti autorizzati, poteva comprare dagli agricoltori o vendere nelle citt\u00e0: le punizioni previste per i trasgressori erano piuttosto severe. Le tasse raccolte sotto forma di grano venivano immagazzinate nel deposito del regno ed erano finalizzate a sopperire alla fame causata da periodi di carestia, che tra l'altro seguirono di l\u00ec a poco.\nGli storici dipingono 'Ala' al-Din Khalji alla stregua di un tiranno: chiunque fosse stato da lui sospettato di costituire una minaccia veniva ucciso insieme alle donne e ai figli della famiglia. Man mano che passavano gli anni, fin\u00ec per eliminare una gran fetta dell'aristocrazia locale in favore di una manciata dei suoi schiavi e della sua famiglia. Nel 1298, tra le 15.000 e le 30.000 persone vicino a Delhi, di recente convertitesi all'islam, furono massacrate in un solo giorno, per timore che innescassero una rivolta. Si ha altres\u00ec notizia della crudelt\u00e0 che il monarca riservava nei confronti dei popoli sottomessi.\nDopo la morte di 'Ala' al-Din nel 1316, il suo generale eunuco Malik Kafur, nato in una famiglia ind\u00f9 ma poi convertitosi, assunse de facto il potere e godette del supporto dei nobili non Khalaj come i pashtun, in particolare del generale Kamal al-Din Gurg. Tuttavia, la maggioranza dei nobili Khalaj preferirono rimpiazzarlo nella speranza che uno di loro assumesse le redini del Sultanato. Il nuovo sovrano fece giustiziare gli assassini di Karfur.\nL'ultimo sovrano Khalji fu il figlio diciottenne di 'Ala' al-Din, Qutb-ud-din Mubarak Shah, che govern\u00f2 per quattro anni prima di perire per ordine di Khusrau Khan, un altro generale di schiavi con origini ind\u00f9, il quale favor\u00ec l'inserimento di esponenti degli ind\u00f9 Baradu nella nobilt\u00e0. Il regno di Khusro dur\u00f2 solo pochi mesi, in quanto Ghazi Malik, in seguito chiamato Ghiyath al-Din Tughlaq, lo sconfisse con l'aiuto delle trib\u00f9 punjabi dei kokari e assunse il potere nel 1320: la vecchia dinastia risultava di fatto spodestata in favore dei Tughlaq.\nDinastia Tughlaq.\nLa dinastia Tughlaq dur\u00f2 dal 1320 fin quasi alla fine del XIV secolo; il primo sovrano Ghazi Malik si ribattezz\u00f2 come Ghiyath al-Din Tughlaq: talvolta, questi viene indicato nelle opere accademiche quale Tughlak Shah. Di \"estrazione sociale umile\" e generalmente considerato di origine mista, cio\u00e8 turca e indiana, Ghiyath al-Din amministr\u00f2 per cinque anni la regione ed edific\u00f2 una citt\u00e0 vicino a Delhi chiamata Tughlaqabad. Secondo lo storico Vincent Smith, mor\u00ec per mano di suo figlio Juna Khan, salito al trono nel 1325: ribattezzatosi Muhammad ibn Tughlaq, govern\u00f2 per 26 anni. Durante tale parentesi, il Sultanato di Delhi raggiunse il suo apice in termini di estensione geografica, coprendo una grossa porzione del subcontinente indiano.\nMuhammad bin Tughlaq era un uomo colto, con una vasta conoscenza del Corano, del \"fiqh\", della poesia e della scienza, oltre che un profondo ammiratori dei pensatori. Si mostrava per\u00f2 profondamente sospettoso nei confronti dei suoi parenti e \"wazir\" (ministri), oltre che estremamente severo con i suoi oppositori, tanto da causare dissesti nell'erario pur di neutralizzare le ribellioni fomentate da questi. Tra le decisioni pi\u00f9 fallimentari, rientra l'ordine di coniare monete da metalli di base con valore nominale di monete d'argento: le persone comuni finirono per coniare monete contraffatte estratte da metalli di base che avevano nelle loro case e le usavano per pagare tasse e jizya.\nMuhammad bin Tughlaq scelse la citt\u00e0 di Deogiri, nell'attuale stato indiano del Maharashtra (ribattezzandola Daulatabad), come seconda capitale amministrativa; ordin\u00f2 al contempo una migrazione forzata della popolazione musulmana di Delhi, inclusa la famiglia reale, i nobili, i sayyid, gli sceicchi e gli \u02bfulam\u0101\u02be per stabilirsi a Daulatabad. Lo scopo del trasferimento dell'intera \u00e9lite musulmana era volto a convincerla del progetto ambizioso del sovrano di espandersi quanto pi\u00f9 possibile. Inoltre, Muhammad intendeva potenziare il ruolo dei propagandisti che, grazie alla promozione della retorica dell'impero e alle campagne di islamizzazione, potevano convincere molti degli abitanti del Deccan ad abbracciare tale nuova fede e dimostrarsi pi\u00f9 indulgenti verso la corona. Tughluq pun\u00ec in modo crudele i nobili non disponibili a trasferirsi a Daulatabad, giudicando la loro inosservanza alla stregua di un atto sovversivo. Secondo Ferishta, quando i mongoli giunsero nel Punjab, il sultano riport\u00f2 l'\u00e9lite a Delhi, sebbene Daulatabad rimase il centro amministrativo. Un risultato del trasferimento coattivo dell'aristocrazia locale port\u00f2 al crescere dei dissapori nei confronti del sultano, rimasto ricordato a lungo in maniera negativa. D'altro canto per\u00f2 alcuni preferirono non fare ritorno a Delhi e stabilizzarono la presenza della comunit\u00e0 musulmana in loco, senza cui l'ascesa del regno di Bahman contro Vijayanagara non sarebbe stata possibile. Le avventure di Muhammad bin Tughlaq nella regione del Deccan segnarono anche campagne di distruzione e profanazione dei templi ind\u00f9 e giainisti, ad esempio il tempio di Swayambhu Shiva e il tempio dei mille pilastri.\nLe rivolte contro Muhammad bin Tughlaq iniziarono nel 1327, continuarono durante il suo regno e nel tempo la portata geografica del sultanato si ridusse. L'impero di Vijayanagara ebbe origine nell'India meridionale come risposta diretta agli attacchi del sultanato e allontan\u00f2 l'India meridionale dalla sfera di Delhi. Nel 1330, Muhammad bin Tughlaq ordin\u00f2 un'invasione della Cina, inviando parte delle sue forze sull'Himalaya: il regno ind\u00f9 di Kangra intervenne prima che si potesse giungere ancora pi\u00f9 a nord. Pochi sopravvissero al viaggio e al loro ritorno furono giustiziati alla stregua di disertori. Durante il suo regno, le entrate statali crollarono a causa della scelta di consentire la circolazione di monete di metallo non raffinato dal 1329 al 1332. Per coprire le spese statali, le tasse salirono vertiginosamente e si accrebbero le sanzioni per i trasgressori. Carestie, povert\u00e0 diffusa e ribellione crebbero in tutto il regno, spingendo nel 1338 il nipote di Tughlaq a ribellarsi a Malwa: questi fu attaccato, imprigionato e scorticato vivo. Nel 1339, le regioni orientali sotto i governatori musulmani locali e le parti meridionali guidate dai re ind\u00f9 insorsero e dichiararono l'indipendenza dal Sultanato di Delhi. Muhammad bin Tughlaq non disponeva in quel momento delle risorse o del supporto necessario per rispondere alla contrazione del regno. Lo storico Walford descrive che Delhi e la maggior parte dell'India dovettero convivere con il fallimento della politica monetaria anche negli anni successivi. Nel 1347, il Sultanato di Bahman emerse quale potenza indipendente nella regione del Deccan dell'Asia meridionale.\nMuhammad bin Tughlaq si spense nel 1351, dopo aver avviato una campagna volta a rintracciare e punire le persone in Gujarat che fomentavano rivolte contro il Sultanato di Delhi. Gli successe Firuz Shah Tughlaq (1351-1388), che cerc\u00f2 di riconquistare il confine del vecchio regno intraprendendo una guerra con il Bengala per 11 mesi nel 1359. Tuttavia, la regione non cedette senza che questo impedisse a Firuz Shah di governare: questi rimase al trono per bene 37 anni. Durante il suo dominio, cerc\u00f2 di stabilizzare l'approvvigionamento alimentare e ridurre le carestie commissionando un canale di irrigazione lungo il fiume Yamuna. Essendo anch'egli un sultano istruito, Firuz Shah scrisse un libro di memorie a noi sopravvissuto. In esso, condivideva il suo disprezzo per la pratica della tortura, elencando esplicitamente il suo ripudio per le amputazioni, il segare le persone vive, lo spezzare le ossa, il versare piombo fuso in gola, la vivicombustione, il piantare chiodi nelle mani e nei piedi e altre condotte ancora. Inoltre, raccontava anche di non tollerare i tentativi degli sciiti e dei rappresentanti del Mahdi di fare proselitismo, n\u00e9 tollerava gli ind\u00f9 che cercavano di ricostruire i templi distrutti dai suoi eserciti. Come punizione per i membri delle sette, Firuz Shah condann\u00f2 a morte molti sciiti, mahdi e ind\u00f9 (siyasat). Il sovrano narrava anche con tono compiaciuto della sua politica di inclusione degli ind\u00f9 ai sunniti, annunciando un'esenzione dalle tasse e dalla jizya per coloro che intendevano convertirsi, oltre ad elargire doni e onori. In controtendenza con i suoi predecessori, i bramini ind\u00f9 non furono dunque esentati dalla jizya. Aument\u00f2 inoltre ampliato il numero di schiavi al suo servizio e al fianco dei nobili musulmani. Il regno di Firuz Shah Tughlaq, sebbene caratterizzato dalla riduzione delle forme estreme di tortura e dall'eliminazione di favoritismi ad alcuni ceti, coincise con l'aumento dell'intolleranza e della persecuzione dei gruppi mirati.\nLa morte di Firuz Shah Tughlaq innesc\u00f2 l'anarchia e la disintegrazione del regno. Gli ultimi sovrani di questa dinastia si auto-proclamarono entrambi sultani dal 1394 al 1397: Nasir al-Din Mahmud Shah Tughlaq, nipote di Firuz Shah Tughlaq che regn\u00f2 da Delhi, e Nasir ud-Din Nusrat Shah Tughlaq, un altro parente di Firuz Shah Tughlaq che agiva da Firozabad, che era a poche miglia da Delhi. La battaglia tra i due parenti per continu\u00f2 fino all'invasione di Tamerlano accaduta nel 1398. Il sovrano mongolo turchicizzato dell'Impero timuride, conosciuto per essere tra i pi\u00f9 celebri generali nella storia di tutti i tempi, si rese conto della debolezza e delle lotte intestine nel Sultanato di Delhi, decidendo pertanto di marciare con il suo esercito alla volta di Delhi: lungo il percorso, saccheggi\u00f2 e uccise tutti coloro che osarono opporsi. Le stime per il massacro eseguito da Tamerlano a Delhi oscillano tra le 100.000 e le 200.000 persone; l'intenzione dell'emiro non risultava quella di restare e amministrare l'India, ragion per cui si cerc\u00f2 di depredare tutto il possibile. Le violenze dei timuridi coincisero con la prigionia di diverse donne e schiavi (nello specifico di artigiani particolarmente abili) prima di tornare a Samarcanda. Le persone e le terre all'interno del sultanato convissero in condizioni di anarchia, caos e pestilenza. Nasir ud-Din Mahmud Shah Tughlaq, fuggito in Gujarat durante l'invasione di Tamerlano, torn\u00f2 e ricopr\u00ec il ruolo di sovrano a livello nominale per la dinastia Tughlaq, ma nei fatti rimase un fantoccio nelle mani delle varie potenti fazioni presenti alla corte.\nDinastia Sayyid.\nLa dinastia Sayyid govern\u00f2 il Sultanato di Delhi dal 1415 al 1451: l'invasione e il saccheggio dei timuridi avevano lasciato il paese nel caos e poco si sa di come operarono i sovrani della dinastia Sayyid. Annemarie Schimmel riferisce che il primo a comandare della casata fu un certo Khizr Khan, il quale assunse il potere affermando di rappresentare Tamerlano. La sua autorit\u00e0 venne messa in dubbio dall'aristocrazia di Delhi. Il suo successore, Mubarak Khan, si ribattezz\u00f2 Mubarak Shah e cerc\u00f2 di riconquistare i territori perduti nel Punjab dai signori della guerra locali, senza successo.\nEssendo le basi su cui si fondava la forza della dinastia Sayyid costantemente vacillanti, la storia dell'islam nel subcontinente indiano sub\u00ec, secondo Schimmel, un profondo mutamento: i sunniti, in precedenza la maggioranza assoluta, scesero di numero in favore degli sciiti o di altre sette diffusesi nei centri pi\u00f9 popolosi.\nLa dinastia Sayyid scompar\u00ec senza troppo clamore nel 1451, quando fu sostituita dalla dinastia Lodi.\nDinastia Lodi.\nLa dinastia Lodi si distinse in principio nella trib\u00f9 omonima, di etnia pashtun. Bahlul Khan Lodi fu il capostipite e primo pashtun in assoluto a governare il Sultanato di Delhi. Bahlul Lodi inaugur\u00f2 il suo regno attaccando il Sultanato di Jaunpur per espandere l'influenza di Delhi, cosa che riusc\u00ec parzialmente grazie alla firma di un trattato. Da allora in poi, la regione tra Delhi a Varanasi (allora posta al confine con la provincia del Bengala), torn\u00f2 sotto l'influenza del Sultanato di Delhi.\nDopo la morte di Bahlul Lodi, suo figlio Nizam Khan assunse il potere, si ribattezz\u00f2 Sikandar Lodi e govern\u00f2 dal 1489 al 1517. Tra i sovrani pi\u00f9 noti della dinastia, Sikandar Lodi, espulse suo fratello Barbak Shah da Jaunpur, insedi\u00f2 suo figlio Jalal Khan come sovrano, per poi procedere verso est al fine di rivendicare il Bihar. I governatori musulmani del Bihar accettarono di pagare tributi e tasse, ma operarono indipendentemente dal Sultanato di Delhi. Sikandar Lodi emise una legge con cui imponeva agli ufficiali di seguire un percorso di formazione culturale da allora e supervision\u00f2 una campagna di distruzione dei templi, in particolare nei dintorni di Mathura. Trasfer\u00ec inoltre la sua capitale e la sua corte da Delhi ad Agra, un'antica citt\u00e0 ind\u00f9 distrutta quando si verificarono le scorrerie antecedenti alla formazione del Sultanato di Delhi. Sikandar autorizz\u00f2 la realizzazione di edifici in stile architettonico indo-islamico ad Agra nel corso della sua vita; la crescita della nuova capitale continu\u00f2 anche durante l'Impero Mughal, subentrato allo Stato di Delhi.\nSikandar Lodi mor\u00ec per cause naturali nel 1517 e il suo secondo figlio Ibrahim Lodi sal\u00ec al trono. Questi non godeva del sostegno dei nobili afghani e persiani o dei capi regionali, tanto che dovette subito preoccuparsi di eliminare nemici interni quale suo fratello maggiore Jalal Khan, insediato come governatore di Jaunpur da suo padre che era forte dell'apprezzamento degli amiri e dei capi. Ibrahim Lodi non riusc\u00ec a consolidare il suo potere e, dopo la morte di Jalal Khan, il governatore del Punjab Daulat Khan Lodi si rivolse a Babur, discendente diretto di Tamerlano e fondatore della dinastia Moghul, spronandolo ad attaccare il Sultanato di Delhi. Babur sconfisse e uccise Ibrahim Lodi nella battaglia di Panipat nel 1526, evento che segna la fine del Sultanato di Delhi e l'insediamento nella regione dell'Impero Moghul.\nGoverno e politica.\nIl Sultanato di Delhi non abol\u00ec le convenzioni governative dei precedenti sistemi politici ind\u00f9, rivendicando la supremazia piuttosto che il controllo supremo esclusivo. Di conseguenza, non si interfer\u00ec con l'autonomia e con l'esercito dei governanti sottomessi, includendo liberamente vassalli e funzionari ind\u00f9.\nPolitica economica e amministrazione.\nLa politica economica del Sultanato di Delhi si contraddistinse per una maggiore ingerenza del governo nell'economia rispetto alle dinastie ind\u00f9 classiche e da un aumento delle sanzioni per chi trasgrediva le disposizioni normative. Alauddin Khalji rimpiazz\u00f2 i mercati privati con quattro mercati centralizzati gestiti dal governo, nomin\u00f2 un'\"autorit\u00e0 vigilante del mercato\" e implement\u00f2 severi controlli sui prezzi su tutti i tipi di merci, \"dai berretti alle calze, dai pettini agli aghi, dalle verdure alle zuppe, dai dolci al chapati\" (come scrive lo storico indiano Baran\u012b nel 1357 circa). I controlli sui prezzi furono inflessibili anche durante i periodi di siccit\u00e0, dove risultava pi\u00f9 difficile controllarli. Agli speculatori fu completamente vietato di partecipare al commercio di cavalli, ai mediatori di animali e di schiavi fu proibito di intascare delle commissioni, e i mercanti privati scomparirono pian piano. Furono istituiti divieti contro il tesoreggiamento e l'accaparramento, i granai furono \"nazionalizzati\" e si posero dei limiti alla quantit\u00e0 di grano che poteva essere usata dai coltivatori per uso personale.\nSi imposero varie regole relative alla licenza di operare come commercianti, per cui si richiedeva altres\u00ec un'iscrizione a un registro. Beni costosi come certi tessuti pregiati furono considerati \"non necessari\" per i sudditi in generale e, pertanto, si restrinse il loro acquisto solo a coloro che disponessero di un permesso rilasciato dallo Stato. Queste lettere patenti venivano rilasciate di solito agli emiri, ai malik e ad altri funzionari di spicco. Le tasse sui prodotti agricoli salirono col tempo fino a toccare il 50%.\nLa politica fiscale, divenuta pian piano pi\u00f9 oppressiva, rese le norme previste per il commercio assai stringenti: se si considerano le severe sanzioni previste, si comprende come il malcontento si diffuse in varie fasi di esistenza del sultanato. La corte scelse di istituire una rete di spie per garantire l'implementazione del sistema; anche dopo che fu revocata la politica volta a calmierare i prezzi dopo la scomparsa della dinastia Khalji, Barani afferma che la paura delle repressione permase e fu tale da spingere diverse persone a evitare lo scambio di merci costose.\nPolitiche sociali.\nIl sultanato impose proibizioni religiose islamiche relative a rappresentazioni antropomorfiche nell'arte.\nEsercito.\nL'esercito risultava composto in principio da schiavi militari nomadi turchi mamelucchi legati a Muhammad di Ghur.\nNonostante l'affermazione al potere della dinastia mamelucca, il monopolio turco sullo stato si dissip\u00f2 a favore di uno stile di guerra militare indiano. Non si rinvengono quasi pi\u00f9 riferimenti a schiavi turchi reclutati nei decenni a venire nei resoconti storici, poich\u00e9 la nuova nobilt\u00e0 desiderava ridurre il potere degli schiavi turchi prima del rovesciamento dei mamelucchi.\nUn risultato importante a livello militare raggiunto dal Sultanato di Delhi riguard\u00f2 le vittorie riportate sull'Impero mongolo, grazie alle quali questo rinunci\u00f2 a spingersi pi\u00f9 a sud in India e si diresse verso la Cina, la Corasmia e l'Europa. Pertanto \u00e8 legittimo concludere che, se non fosse stato per il Sultanato di Delhi, forse l'Impero mongolo avrebbe avuto successo nell'invasione dell'India. La forza delle armate a disposizione di Delhi nel corso dei secoli vari\u00f2 fino a quando non fu quasi del tutto annullata da Tamerlano e, pi\u00f9 tardi, da Babur.\nAttacchi contro i civili.\nDistruzione delle citt\u00e0.\nMentre il saccheggio delle citt\u00e0 non era cosa rara nelle guerre medievali, l'esercito del Sultanato di Delhi spesso si preoccupava di distruggere completamente gli insediamenti nelle sue spedizioni militari. Secondo il cronista giainista Jinaprabha Suri, le truppe di Nusrat Khan eliminarono centinaia di citt\u00e0 tra cui Ashapalli (odierna Ahmedabad), Vanthali e Surat nel Gujarat. Tali campagne vengono raccontate anche da \u1e0ciy\u0101\u02be al-D\u012bn Baran\u012b.\nProfanazione di templi, universit\u00e0 e biblioteche.\nLo storico Richard Eaton ha fatto luce sulla campagna di distruzione di idoli e templi eseguita ad opera dei sultani di Delhi, a cui si alternarono annate in cui vigeva il divieto di profanazione dei templi. In un suo articolo, poi ripreso anche da altri studiosi, elencava 37 casi di mandir profanati o distrutti in India quando era in vita il Sultanato di Delhi, dal 1234 al 1518, per i quali si dispone di prove incontrovertibili. Eaton nota inoltre che tale atteggiamento risultava una consuetudine insolita nell'India medievale, poich\u00e9 vi erano numerosi casi registrati di profanazione di templi da parte di sovrani ind\u00f9 e buddisti contro regni indiani rivali tra il 642 e il 1520, coinvolgendo conflitti tra comunit\u00e0 devote a diverse divinit\u00e0 induiste, nonch\u00e9 tra induisti, buddisti e giainisti. Vi erano anche molti casi di sultani di Delhi, che spesso avevano ministri ind\u00f9, ordinando la protezione, la manutenzione e la riparazione dei templi, secondo fonti sia musulmane che non. Ad esempio, un'iscrizione in sanscrito rileva che il sultano Muhammad bin Tughluq fece aggiustare un tempio dedicato a Siva a Bidar dopo la presa del Deccan. Si riscontra spesso una certa consuetudine per i sultani di Delhi nel saccheggiare o danneggiare gli edifici religiosi durante la conquista per poi ripararli cedendo alle richieste di chi lo chiedeva a seguito della sottomissione. Tale schema si concluse con l'Impero Mughal, tanto che il primo ministro di Akbar il Grande Abu l-Fadl 'Allami critic\u00f2 gli eccessi dei primi sultani come Mahmud di Ghazna.\nIn molti casi, i resti demoliti, le rocce e le parti di statue rotte dei templi distrutti dai sultani di Delhi vennero riutilizzati per costruire moschee e altri edifici. Ne \u00e8 un esempio il complesso Qutb nella capitale fu costruito con le pietre di 27 templi ind\u00f9 e giainisti demoliti secondo alcuni resoconti. Allo stesso modo, la moschea musulmana a Khanapur, in Maharashtra, fu messa in piedi grazie ad alcuni dei saccheggi eseguiti e con i resti demoliti dei templi ind\u00f9. Muhammad bin Bakhtiyar Khalji distrusse le biblioteche buddiste e ind\u00f9 oltre ai loro manoscritti nelle universit\u00e0 di N\u0101land\u0101 e Odantapuri nel 1193 all'inizio del Sultanato di Delhi.\nLa prima attestazione storica relativa a una campagna di distruzione di edifici religiosi unita alla deturpazione di volti o teste di idoli ind\u00f9 dur\u00f2 dal 1193 al 1194 nel Rajasthan, nel Punjab, nell'Haryana e nell'Uttar Pradesh sotto il comando di Ghuri. Sotto i Mamelucchi e i Khalji, la campagna di profanazione dei templi si estese a Bihar, Madhya Pradesh, Gujarat e Maharashtra e continu\u00f2 fino alla fine del XIII secolo. La campagna coinvolse pure Telangana, Andhra Pradesh, Karnataka e Tamil Nadu sotto Malik Kafur e Ulugh Khan nel XIV secolo, e dal Sultanato di Bahman nel XV secolo. Il tempio del Sole di Konarak fu raso al suolo nel XIV secolo dalla dinastia Tughlaq.\nOltre alla distruzione e alla profanazione, i sovrani del Sultanato di Delhi in alcuni casi vietarono la ricostruzione di edifici religiosi induisti, giainisti e buddisti danneggiati e proibirono la riparazione di quelli vecchi o la costruzione di nuovi. In sparuti contesti, si concedeva un permesso per le riparazioni o la realizzazione da zero se il patrono o la comunit\u00e0 religiosa pagava la jizya (un'imposta di capitazione). La proposta dei cinesi di riparare i templi buddisti himalayani distrutti dall'esercito del Sultanato fu declinata, sulla base del fatto che tali aggiustamenti del tempio venivano consentiti solo nel caso in cui i cinesi avrebbero accettato di pagare la jizya al tesoro di Delhi. Nelle sue memorie, Firoz Shah Tughlaq descrive della demolizione delle strutture religiose in favore delle moschee e con l'esecuzione di chi ostacolasse tale politica. Altri documenti storici forniti dai visir, dagli emiri e dagli storici di corte di vari monarchi del Sultanato di Delhi descrivono la grandezza degli idoli e dei templi a cui hanno assistito nelle loro campagne e come questi siano stati spazzati via dopo essere stati profanati.\nEconomia.\nMolti storici sostengono che il Sultanato di Delhi avesse reso l'India pi\u00f9 multiculturale e cosmopolita: la nascita di una nuova potenza in tale regione geografica fu paragonata all'espansione dell'Impero mongolo e definita \"parte di una tendenza pi\u00f9 ampia che si \u00e8 verificata sovente nell'Eurasia, ovvero la migrazione di popoli nomadi dalle steppe dell'Asia interna poi diventati dominanti a livello politico\".\nSecondo Angus Maddison, tra gli anni 1000 e 1500, il PIL indiano, di cui i sultanati rappresentavano una parte significativa, crebbe di quasi l'80% a 60,5 miliardi di $ nel 1500. Tuttavia, questi numeri dovrebbero essere visti nel loro contesto: secondo la stima di Maddison, la popolazione indiana sal\u00ec di quasi il 50% nello stesso arco di tempo, pari a una crescita del PIL pro capite di circa il 20%. Il PIL mondiale fu pi\u00f9 che raddoppiato nella stessa fase e il PIL pro capite dell'India scese al di sotto di quello della Cina, con cui era in precedenza alla pari. La quota del PIL mondiale dell'India cal\u00f2 sotto il Sultanato di Delhi da quasi il 30% al 25% e continuer\u00e0 a diminuire fino alla met\u00e0 del XX secolo.\nIn termini di dispositivi meccanici, il successivo imperatore Mughal Babur fornisce una descrizione dell'uso della ruota idraulica nel Sultanato di Delhi. Tuttavia questa ricostruzione fu criticata, ad esempio, da Siddiqui, perch\u00e9 questi riteneva vi fossero prove significative che una simile tecnologia fosse gi\u00e0 presente in India prima del Sultanato. Altri ancora obiettano che la ruota sia stata introdotta in India dall'Iran durante il Sultanato di Delhi, sebbene la maggior parte degli studiosi ritenga che sia stata coniata in India nel primo millennio. La sgranatrice di cotone a due rulli apparve nel XIII o XIV secolo: tuttavia, Irfan Habib afferma che la sua realizzazione probabilmente avvenne nell'India peninsulare, al tempo non legata a Delhi (salvo che per una breve invasione ad opera dei Tughlaq tra il 1330 e il 1335).\nMentre in Corea e in Giappone la produzione di carta fu avviata rispettivamente nel VI e VII secolo, l'India non apprese il processo fino al XII secolo. La tecnologia cinese per la fabbricazione della carta si diffuse fuori dai confini dell'impero nel 751 d.C. Non \u00e8 chiaro nemmeno se grazie al Sultanato di Delhi l'uso del materiale igroscopico si diffuse nel resto dell'India, poich\u00e9 il viaggiatore cinese del XV secolo Ma Huan osserva che la carta indiana era bianca e estratta dalla \"corteccia degli alberi\", in maniera simile al metodo cinese di fabbricazione (e in contrasto con il metodo mediorientale il quale prevedeva l'impiego di stracci e materiale tessile di scarto): ci\u00f2 testimonierebbe per\u00f2 con sicurezza il fatto che tali conoscenze erano giunte tramite la Cina.\nSociet\u00e0.\nDemografia.\nSecondo una serie di stime molto incerte tracciate dagli storici moderni, la popolazione indiana totale si attest\u00f2 per lungo tempo a 75 milioni durante l'era dei regni di mezzo dal 1 d.C. al 1000 d.C.; in epoca medievale, l'India nel suo complesso speriment\u00f2 una crescita demografica costante per la prima volta in mille anni, con un aumento della popolazione di quasi il 50% (110 milioni) entro il 1500.\nCultura.\nBench\u00e9 il subcontinente indiano fu invaso da popoli provenienti dall'Asia centrale sin da epoche antiche, ci\u00f2 che ha reso diverse le invasioni musulmane \u00e8 il fatto che, a differenza dei precedenti invasori assimilatisi nella societ\u00e0 di turno presente, i nuovi conquistatori preservarono la loro identit\u00e0 islamica e istituirono innovativi sistemi legali e amministrativi: con essi si soppiantava in molti casi l'assetto precedente in tema di condotta sociale ed etica, cosa che aument\u00f2 la rivalit\u00e0 tra i musulmani e i non musulmani. L'introduzione di nuovi codici culturali, per certi versi abbastanza diversi da quelli sedimentati nelle regioni indiane, diede linfa a una nuova cultura indiana di natura mista, diversa da quella tradizionale. La stragrande maggioranza dei musulmani in India era composta da nativi indiani convertiti all'Islam. Tale fattore svolse un ruolo importante nella sinergia interculturale.\nLa lingua indostana cominci\u00f2 ad emergere nel periodo del Sultanato di Delhi, grazie alla coesistenza di quella vernacolare e di quella apabhra\u1e43\u015ba presenti nel nord dell'India, forse fusesi. Amir Khusrow, poeta indiano vissuto nel XIII secolo quando il Sultanato di Delhi era presente nel nord dell'India, nei suoi scritti adoper\u00f2 una forma di indostano da lui chiamata \"Hindavi\": si trattava verosimilmente della lingua franca dell'epoca.\nArchitettura.\nSotto Qutb al-Din Aibak, dal 1206, il nuovo Stato islamico in India port\u00f2 con s\u00e9 gli stili architettonici dell'Asia centrale. I tipi e le forme dei grandi edifici richiesti dalle \u00e9lite musulmane, con moschee e tombe molto appariscenti, figuravano abbastanza diversi da quelli eretti in passato in India. Gli esterni di entrambi erano molto spesso sormontati da grandi cupole e facevano ampio uso di archi, mentre entrambe queste caratteristiche si rintracciavano difficilmente nell'architettura dei templi ind\u00f9 e in altri stili tipici dell'India. Entrambi i tipi di struttura consistono essenzialmente in un unico grande spazio ricoperto da un'alta cupola, ma la scultura figurativa, imprescindibile nei templi ind\u00f9, risulta assente.\nL'importante complesso di Qutb a Delhi fu iniziato sotto Muhammad di Ghur, nel 1199, e i lavori proseguirono sotto Qutb al-Din Aibak e i sultani successivi. La moschea Quwwat-ul-Islam (\"Potenza dell'Islam\"), al giorno d'oggi in rovina, fu la prima struttura ultimata. Come in altri primi edifici islamici, si riutilizzarono elementi quali colonne dei templi ind\u00f9 e giainisti distrutti, di cui una venne riadattata proprio dove sorgeva in precedenza. Lo stile era iraniano, ma gli archi erano ancora a mensola nel modo tradizionale indiano.\nAccanto ad essa, si trova l'altissimo Qutb Minar, un minareto o torre della vittoria che, in maniera fedele al progetto originale e pur venendo realizzato in quattro fasi, tocca i 73 metri di altezza: una nuova aggiunta di centimetri avvenne in seguito, circostanza che ha reso la struttura in mattoni quella pi\u00f9 elevata al mondo della sua categoria. L'esempio pi\u00f9 a lei simile \u00e8 il minareto di Jam (62 m) in Afghanistan, composto anch'esso interamente da mattoni, del 1190 circa, risalente a circa un decennio prima del probabile inizio dei lavori della torre di Delhi. Le superfici di entrambi sono riccamente decorate con iscrizioni e motivi geometrici; a Delhi il pozzo \u00e8 scanalato con \"superbe staffe a forma di stalattite sotto i balconi\" nella parte superiore di ogni palco. In generale i minareti richiedevano molto tempo per la costruzione e spesso si presentano separati dalla moschea principale a cui sono vicini.\nLa tomba di Iltutmish fu aggiunta nel 1236; la sua cupola, composta da un pennacchio di nuovo a sbalzo, \u00e8 oggi mancante, e l'intricato intaglio \u00e8 stato descritto dalla critica artistica come caratterizzato da un'\"asprezza angolare\", forse perch\u00e9 gli operai che contribuirono alla realizzazione dell'opera lavoravano seguendo canoni sconosciuti. Si aggiunsero altri elementi al complesso nel corso dei due secoli successivi.\nUn'altra moschea molto antica, iniziata nel 1190, \u00e8 l'Adhai Din Ka Jhonpra ad Ajmer, nel Rajasthan, costruita per gli stessi governanti di Delhi, ancora una volta con archi e cupole a sbalzo. Qui le colonne del tempio ind\u00f9 (e forse alcune nuove) sono state poste tutte e tre una sopra l'altra per raggiungere un'altezza ancora superiore. Entrambe le moschee presentavano grandi pareti staccate con archi a mensola appuntiti aggiunti di fronte a loro, probabilmente realizzate sotto Iltutmish un paio di decenni dopo. Tra questi, l'arco centrale \u00e8 pi\u00f9 alto, per tentare di emulare la presenza di un iwan. Ad Ajmer, agli archi pi\u00f9 piccoli dello schermo si \u00e8 tentato di dargli una forma a cuspide, il primo caso del genere che si riscontra in India.\nIntorno al 1300 vennero costruite delle cupole e degli archi a cuneo; la tomba in rovina di Balban (morto nel 1287) a Delhi potrebbe risultare il primo realizzato seguendo questi canoni. L'\u02bfAl\u0101\u02be\u012b Darw\u0101za (\"Porta di \u02bfAl\u0101\u02be\") presso il complesso Qutb, del 1311, mostra ancora un approccio cauto alla nuova tecnologia, con pareti molto spesse e una cupola poco profonda, visibile solo da una certa distanza o altezza. I colori audaci e contrastanti della muratura, con arenaria rossa e marmo bianco, introducono quella che sarebbe diventata una caratteristica comune dell'architettura indo-islamica, sostituendo le piastrelle policrome utilizzate in Persia e in Asia centrale. Gli archi a sesto acuto si uniscono leggermente alla loro base, generando un lieve arco che ricorda vagamente un ferro di cavallo, mentre i bordi interni non risultano a cuspide ma rivestiti con proiezioni convenzionali \"a punta di lancia\", forse rappresentanti boccioli di loto. Lo jali, ovvero una pietra perforata o una grata, \u00e8 qui presente: tale elemento era gi\u00e0 stato a lungo usati nei templi.\nArchitettura in epoca Tughlaq.\nLa tomba di Shah Rukn-e-Alam (costruita dal 1320 al 1324) a Multan, in Pakistan, si presenta come un grande mausoleo ottagonale in mattoni con decorazioni in vetro policromo che rimane molto pi\u00f9 vicino agli stili dell'Iran e dell'Afghanistan; il legno viene utilizzato anche internamente. Si tratta del il primo importante monumento eretto in epoca Tughlaq (1320-1413), quando il sultanato visse il suo massimo periodo di splendore. Costruita per un wali piuttosto che per un sultano, la maggior parte delle numerose tombe dei Tughlaq non presenta caratteristiche fuori dal comune. La tomba del fondatore della dinastia, Ghiyath al-Din Tughluq (morto nel 1325) risulta forse quella pi\u00f9 austera, ma impressionante; segue il disegno di un tempio ind\u00f9 in miniatura ed \u00e8 sormontata da un piccolo amalaka (un disco di pietra segmentato o dentellato, di solito con creste sul bordo) e un fastigio rotondo simile a un kalasha. A differenza degli edifici prima menzionati, manca completamente di iscrizioni funerarie e si trova in un complesso composta da alte mura e merlature. Entrambe queste tombe presentano pareti esterne leggermente inclinate verso l'interno, di 25\u00b0 nella tomba di Delhi: \u00e8 cos\u00ec anche in molte fortificazioni, tra cui il forte Tughlaqabad in rovina di fronte alla tomba.\nI Tughlaq avevano al loro servizio uno stuolo di architetti e costruttori governativi, evento che confer\u00ec a svariati edifici uno stile dinastico standardizzato: in tale settore cos\u00ec come in altri si assumevano anche molti ind\u00f9. Si dice che il terzo sultano, Firuz Shah (al potere dal 1351 al 1388) abbia progettato lui stesso gli edifici; in virt\u00f9 della sua lunga parentesi a capo dello stato, pi\u00f9 di ogni altro sultano, il numero di edifici costruiti in quell'epoca risulta impressionante. Il complesso del suo palazzo, i cui lavori furono iniziati nel 1354, si trova a Hisar, in Haryana, ed \u00e8 in stato di rovina, sebbene alcuni settori versino in discrete condizioni. Alcune strutture realizzate durante il dominio di Firuz Shah assumono forme rare o sconosciute negli edifici islamici. Fu sepolto nel grande complesso di Hauz Khasa a Delhi, un luogo in cui gi\u00e0 erano presenti delle costruzioni e a cui se ne aggiunsero poi altre in futuro, tra cui diversi piccoli padiglioni a cupola sostenuti esclusivamente da colonne.\nIn quel momento, l'architettura islamica in India aveva adottato alcune caratteristiche della precedente architettura indiana, come l'uso di un alto piedistallo, e spesso le modanature attorno ai suoi bordi, cos\u00ec come colonne, mensole e ipostili. Dopo la morte di Firoz, i Tughlaq sperimentarono una forte flessione e le dinastie successive non ebbero un grande impatto. Un numero considerevole degli edifici monumentali costruiti risultarono tombe, la cui eccezione principale appaiono gli imponenti giardini di Lodi a Delhi (adornati con fontane, giardini in stile chahar bagh, stagni, tombe e moschee), costruiti nelle ultime fasi della dinastia Lodi. Al di l\u00e0 di tutte le manifestazioni artistiche sopraccitate, l'architettura di altri stati musulmani regionali ha tramandato diversi esempi pi\u00f9 affascinanti."}
{"id": "1850869", "revid": "36426", "url": "https://it.wikipedia.org/wiki?curid=1850869", "title": "Sindrome dello stretto toracico superiore", "text": "La sindrome dello stretto toracico superiore (in inglese semplicemente \"thoracic outlet syndrome\", sindrome dell'egresso toracico o TOS) \u00e8 un quadro patologico da compressione neurovascolare a carico della radice degli arti superiori.\nAspetti anatomici.\nGli arti superiori sono innervati dal plesso brachiale e vascolarizzati dalle arterie succlavie che si trovano appunto a questo livello. Tale fascio vascolonervoso pu\u00f2 essere compresso nel suo decorso in tre punti, ognuno sostenuto da una causa ben precisa o comunque frequente: in direzione prossimo-distale si individua il triangolo interscalenico (sindrome dello scaleno), lo spazio sottoclavicolare o costo-clavicolare (sindrome della costa cervicale) e lo spazio subcoracoide, sotto al muscolo piccolo pettorale (sindrome da iperabduzione).\nL'anatomia \u00e8 cos\u00ec posta:\nEziologia.\nQuest'area pu\u00f2 essere eccessivamente stretta o diventarlo durante certe manovre provocative o esserlo per la presenza di strutture anomale come bande fibrose, prime coste, muscoli anomali o ipertrofici. Ripetuti traumi a livello delle radicole C8-T1 possono simulare il quadro e giocarvi un ruolo patogenetico.\nI TOS possono essere attribuiti a uno o pi\u00f9 dei seguenti fattori:\nDiagnosi.\nSegni e sintomi.\nI sintomi sono spesso esacerbati o causati dall'abduzione delle braccia. Dal lato neurologico abbiamo dolore, intorpidimento, parestesie, e/o senso di debolezza, mentre sintomi di tipo vascolare sono dolore, perdita di polso arterioso, arto freddo e pallore.\nIl segno di Adson e la manovra costoclavicolare mancano di specificit\u00e0 e sensibilit\u00e0 e la loro positivit\u00e0 non \u00e8 un criterio sicuro per fare diagnosi di TOS. Attualmente non esiste un singolo segno clinico che renda la diagnosi di TOS con alcun grado di certezza.\nUlteriori manovre che possono essere anormali in TOS includono il Test di Wright, che comporta l'iperabduzione delle braccia sulla testa con una certa estensione e la valutazione della perdita di impulsi radiali o segni di scottatura della pelle nelle mani che indicano una diminuzione del flusso sanguigno per via della manovra. Viene anche usato il \"test di compressione\", esercitando una pressione tra la clavicola e la testa dell'omero mediale provoca radiazioni di dolore e / o intorpidimento nel braccio interessato.\nEsami di laboratorio e strumentali.\nLa diagnosi \u00e8 clinica, ma pu\u00f2 essere supportata dall'ecografia Doppler o da esami radiologici come l'angiografia sotto carico. Anche la semplice radiografia del torace pu\u00f2 individuare anormalit\u00e0 ossee.\nL'arteriografia Doppler, con sonde sulla punta delle dita e sulle braccia, che evidenza la velocit\u00e0 con cui il flusso sanguigno attraversa le arterie radiali, con e senza che il paziente esegua varie manovre del braccio (che causa compressione dell'arteria succlavia allo sbocco toracico) . I movimenti possono provocare sintomi di dolore e intorpidimento e produrre grafici con flusso sanguigno arterioso diminuito fino alla punta delle dita, fornendo una forte evidenza di impingement dell'arteria succlavia allo sbocco toracico. L'arteriografia Doppler non utilizza sonde a contatto con le dita e le braccia, e in questo caso \u00e8 probabile che venga confusa con la pletismografia, che \u00e8 un metodo diverso che utilizza gli ultrasuoni senza visualizzazione diretta dei vasi interessati.\nL'ecografia Doppler non \u00e8 utilizzata per fare la diagnosi di TOS; in quanto, anche se uno studio Doppler dell'arteria coinvolta dovesse essere positivo, non diagnosticherebbe TOS neurogenica, di gran lunga il sottotipo pi\u00f9 comune di TOS. Ci sono molte prove nella letteratura medica per dimostrare che la compressione arteriosa non equivale alla compressione del plesso brachiale, sebbene possano verificarsi insieme, in vari gradi. Inoltre, la compressione arteriosa di per s\u00e9 non implica la diagnosi di TOS arteriosa (la forma pi\u00f9 rara di TOS). Piccoli livelli di compressione arteriosa sono stati mostrati in individui normali in varie posizioni di braccio e si pensa che siano di scarsa importanza senza la presenza di altri criteri caratteristici della TOS.\nClassificazione.\nClassificazione per struttura affetta.\nEsistono tre tipi principali di TOS, denominati in base alla causa dei sintomi; tuttavia, queste tre classificazioni \u00e8 solo scolastica e nella clinica quotidiana una TOS pu\u00f2 coinvolgere tutti i tipi di compressione in vari gradi. La compressione pu\u00f2 avvenire in tre strutture anatomiche (arterie, vene e nervi), pu\u00f2 essere isolata o, pi\u00f9 comunemente, due o tre delle strutture sono compresse in gradi maggiori o minori. Inoltre, le forze di compressione possono essere di diversa ampiezza in ciascuna struttura interessata. Pertanto, i sintomi possono essere variabili.\nTrattamento.\nMisure fisiche.\nLo stretching, la terapia occupazionale e fisica sono comuni approcci non invasivi usati nel trattamento delle TOS. L'obiettivo dello stretching \u00e8 di alleviare la compressione nella cavit\u00e0 toracica, ridurre i vasi sanguigni e il conflitto nervoso e riallineare le ossa, i muscoli, i legamenti oi tendini che causano il problema.\nUna serie di tratti comunemente prescritti include lo spostamento delle spalle in avanti (in avanti - chiamato \"curvatura\"), quindi di nuovo in una posizione neutrale, quindi estendendoli posteriormente (indietro, chiamato \"arcuato\"), quindi di nuovo in folle, seguito sollevando le spalle il pi\u00f9 alto possibile, e poi di nuovo a cicli fino a quanto tollerato.\nUn altro gruppo di tratti comporta l'inclinazione e l'estensione del collo opposto al lato della ferita mantenendo il braccio infortunato verso il basso o avvolto intorno alla schiena.\nLa terapia occupazionale o fisica pu\u00f2 includere esercizi di movimento passivi o attivi, lavorando su serie ponderate o limitate (come tollerate).\nFarmaci.\nIn una review, il botox \u00e8 stato confrontato con un placebo iniettato nei muscoli dello scaleno. Non \u00e8 stato notato alcun effetto in termini di sollievo dal dolore o miglioramento del movimento. Tuttavia, in un follow-up di sei mesi, \u00e8 stata osservata una significativa parestesia .\nChirurgia.\nApprocci urgenti sono stati usati con successo anche in TOS. La microchirurgia pu\u00f2 essere utilizzata avvicinandosi all'area da sopra l'osso del collo (supraclavicolare) seguita dalla neurolisi del plesso brachiale, dalla rimozione del muscolo scaleno (scalenectomia) e dal rilascio dei vasi sanguigni sottoclaveari sottostanti. Questo approccio evita l'uso della resezione, ed \u00e8 stato approvato come trattamento efficace.\nNei casi in cui la prima costola (o una banda fibrosa che si estende dalla prima costola) comprime una vena, un'arteria o il fascio nervoso, parte della prima costola e qualsiasi tessuto fibroso compressivo, pu\u00f2 essere rimosso in una procedura chirurgica di resezione della costola; pu\u00f2 anche essere necessario rimuovere i muscoli dello scaleno (scalenectomia). Ci\u00f2 consente un aumento del flusso sanguigno e la riduzione della compressione nervosa.\nIn alcuni casi pu\u00f2 esserci una costola rudimentale o una costola cervicale che pu\u00f2 causare la compressione, che pu\u00f2 essere rimossa usando la chirurgia.\nLa terapia fisica viene spesso utilizzata prima e dopo l'operazione per migliorare i tempi e i risultati del recupero. Potenziali complicazioni includono pneumotorace, infezione, perdita di sensibilit\u00e0, problemi motori, danni all'arteria succlavia e, come in tutti gli interventi chirurgici, un rischio molto piccolo di lesioni permanenti gravi o morte."}
{"id": "1850870", "revid": "56818", "url": "https://it.wikipedia.org/wiki?curid=1850870", "title": "Sindrome dell'outlet toracico", "text": ""}
{"id": "1850876", "revid": "729019", "url": "https://it.wikipedia.org/wiki?curid=1850876", "title": "Porta Santa Croce (Reggio Emilia)", "text": "Porta Santa Croce (\"Porta Santa Cr\u00f2u\u0161\" in dialetto reggiano) \u00e8 una delle porte delle mura di Reggio nell'Emilia, che corrispondono come perimetro agli attuali viali di circonvallazione. \u00c8 l'unica tra le porte e le posterle di Reggio nell'Emilia ad essersi salvata dalle demolizioni che interessarono le mura alla fine dell'800.\nStoria.\nPorta Santa Croce sorge all'estremit\u00e0 nord del centro storico di Reggio nell'Emilia, al termine di via Roma, sull'antica via che portava a Reggiolo, avamposto costruito dai reggiani verso il confine con il comune di Mantova. La porta venne costruita nel 1199 su ordine del podest\u00e0 di Reggio, il bolognese Guidone Lambertino, ed intitolata alla Croce. Venne interrata con la costruzione del bastione di Santa Croce nel 1551 e riscoperta solo nel 1858, con l'abbattimento del bastione dovuto alla costruzione della ferrovia Milano-Bologna. Il restauro che ne segu\u00ec, operato dall'architetto Giulio Bergonzi e ultimato l'anno seguente, non fu dei pi\u00f9 felici tanto che della costruzione originale vennero conservate solo le due arcate esterne.\nPorta Santa Croce oggi.\nOggi si presenta come una grossa costruzione in cotto, con due archi a tutto sesto al centro. I due archi sono sormontati dallo stemma del Regno d'Italia e dalla scritta \"RESTAURATA ANNO MDCCCLIX\". Dopo un generale abbandono della porta e del quartiere retrostante, sul finire degli anni novanta del '900 entrambi vennero riqualificati con restauri e con varie iniziative, come ad esempio Viaromaviva, che hanno salvato la zona e la porta da un triste e squallido degrado."}
{"id": "1850877", "revid": "1941276", "url": "https://it.wikipedia.org/wiki?curid=1850877", "title": "Shania Twain (album)", "text": "Shania Twain \u00e8 l'album di debutto della cantante Country Shania Twain, pubblicato nel 1993 dall'etichetta discografica Mercury. Alla sua uscita il disco non ebbe particolari consensi, ma in seguito, quando la Twain divenne un'artista affermata, i fan recuperarono anche questo album, facendolo diventare un disco di platino.\nDall'album sono stati estratti i singolo \"What Made You Say That\", \"Dance with the One That Brought You\" e \"You Lay a Whole Lot of Love on Me\"."}
{"id": "1850878", "revid": "599013", "url": "https://it.wikipedia.org/wiki?curid=1850878", "title": "Fab\u00e3o", "text": "Carriera.\nCresciuto nelle giovanili del Paran\u00e1 Clube, Fab\u00e3o passa ad una grande del calcio brasiliano, il Flamengo, nel 1997. Gi\u00e0 a 23 anni arriva per lui l'occasione europea nel Betis Siviglia, dove gioca 16 partite tra il 2000 e il 2001. Nel 2005 vince, con il San Paolo sia la Coppa Libertadores 2005 che il Mondiale per club FIFA 2005. \u00c8 riuscito a segnare in due finali consecutive della Coppa Libertadores, nell'edizione 2005 e 2006.\nDopo una breve esperienze in Giappone ha scelto il Santos per tornare a giocare in Brasile."}
{"id": "1850882", "revid": "3115", "url": "https://it.wikipedia.org/wiki?curid=1850882", "title": "Federazione dei Cristiano Popolari", "text": "La Federazione dei Cristiano Popolari (FDCP) \u00e8 stato un partito politico italiano centrista d'ispirazione cristiano-democratica fondato da Mario Baccini. Dopo aver partecipato alla fondazione del Popolo della Libert\u00e0 di Silvio Berlusconi ed esserne stata una sua componente interna, nel 2013 ha aderito al Nuovo Centrodestra di Angelino Alfano.\nStoria.\nLa Federazione dei Cristiano Popolari \u00e8 nata il 20 giugno 2008 su iniziativa di Mario Baccini, deputato eletto nel 2008 nelle liste dell'UdC ma che ha aderito successivamente al Popolo della Libert\u00e0, dopo che nell'aprile dello stesso anno Baccini aveva abbandonato la Rosa per l'Italia, il partito che aveva contribuito a fondare insieme a Savino Pezzotta e Bruno Tabacci. La Federazione infatti, a differenza dell'Unione di Centro, si \u00e8 dichiarata interessata al percorso costituente del Popolo della Libert\u00e0.\nDel partito, organizzato in forma regionale e federale, presidente \u00e8 Mario Baccini, vicepresidente Fabio Desideri, vicepresidente vicario Antonio Satta e coordinatore nazionale Roberto Rastelli. Il Coordinatore della regione Sardegna \u00e8 Enrico Piras; il coordinatore della Regione Campania \u00e8 Carlo Peluso; il coordinatore della citt\u00e0 di Firenze e provincia \u00e8 Ahmad Merhi . per Siena e provincia \u00e8 stato designato Luigi Picchianti. Successivamente Antonino Satta esce dalla Federazione e, dopo aver fondato l'Unione Popolare Cristiana, sceglie di aderire all'Unione di Centro.\nNel 2009 la Federazione aderisce ufficialmente al Popolo della Libert\u00e0.\nNel 2011 il deputato del PdL Gerardo Soglia aderisce ai Cristiano Popolari. Il 14 ottobre Giuseppe Galati viene nominato Sottosegretario al Ministero della pubblica istruzione del Governo Berlusconi IV.\nNel settembre 2012 il deputato Giuseppe Galati \u00e8 eletto coordinatore nazionale dalla direzione nazionale. In novembre tuttavia Soglia lascia il movimento aderendo al nuovo partito meridionalista Grande Sud. In dicembre la Federazione raccoglie invece l'adesione di altri piccoli movimenti nati dalla diaspora democristiana: la Rinascita della Democrazia Cristiana di Carlo Senaldi, la \"Democrazia Cristiana - Terzo Polo di Centro\" di Angelo Sandri e la \"Democrazia Cristiana\" di Giovanni Angelo Fontana e Ombretta Fumagalli Carulli.\nIn occasione delle elezioni politiche del 2013 il partito non presenta propria liste, ma Mario Baccini, Giuseppe Galati e Ciro Falanga vengono candidati all'interno de Il Popolo della Libert\u00e0. Il primo non entra il Parlamento, il secondo viene eletto alla Camera ed il terzo al Senato. Alle elezioni regionali laziali dello stesso giorno il partito presenta una propria lista, candidando l'ex Presidente della Camera dei Deputati Irene Pivetti, a sostegno di Francesco Storace, ed ottiene 18.176 voti e lo 0,64%. A seguito dello scioglimento del Popolo della Libert\u00e0, la Federazione e Baccini aderiscono al Nuovo Centrodestra di Angelino Alfano, mentre il deputato Giuseppe Galati ed il senatore Ciro Falanga entrano nella nuova Forza Italia."}
{"id": "1850884", "revid": "1543377", "url": "https://it.wikipedia.org/wiki?curid=1850884", "title": "Presidenti delle Filippine", "text": "La Repubblica delle Filippine \u00e8 una repubblica di tipo presidenziale, con il presidente che ricopre contemporaneamente le cariche di Capo dello Stato e Capo del Governo.\nSecondo la Costituzione vigente del 1987 il presidente delle Filippine (in filippino: \"Pangulo ng Pilipinas\") \u00e8 Capo dell'intero ramo esecutivo del governo repubblicano e ricopre anche la carica di capo delle forze armate; \u00e8 eletto a suffragio universale per un mandato unico di sei anni e deve essere un cittadino filippino dalla nascita, residente nel Paese da almeno 10 anni e avere compiuto i 40 anni di et\u00e0.\nLa sua elezione o rielezione non sono consentite se il candidato \"ha gi\u00e0 ricoperto il ruolo per pi\u00f9 di quattro anni\". In caso di dimissioni, morte o impedimento del presidente, il suo vice \u00e8 costituzionalmente legittimato a succedergli.\nAl 2016 si sono succeduti sedici presidenti. Dopo la ratifica della Costituzione di Malolos nel 1899, il generalissimo Emilio Aguinaldo divenne il leader della neonata Repubblica di Malolos, considerata la Prima Repubblica filippina. Ricopr\u00ec tale incarico sino al 1901, quando fu catturato dalle forze statunitensi durante la guerra filippino-americana. La colonizzazione delle Filippine abol\u00ec la Prima Repubblica. \nNel 1935 gli Stati Uniti, in conformit\u00e0 alla loro promessa di piena sovranit\u00e0 delle Filippine, stabilirono il Commonwealth a seguito della ratifica della Costituzione, che ristabil\u00ec inoltre la carica di presidente. La prima elezione presidenziale nella storia del paese vide trionfare Manuel Quezon (1935\u201344), eletto per un mandato unico di sei anni e senza alcuna disposizione per la rielezione. Nel 1940, tuttavia, la Costituzione fu emendata per consentire la rielezione del presidente, ma il suo mandato fu ridotto da sei a quattro anni. Tre anni dopo l'atmosfera politica fu turbata con lo stabilimento della Seconda Repubblica, per via dell'entrata in vigore della Costituzione del 1943, imposta dall'impero giapponese con la sua occupazione dell'arcipelago nel corso della seconda guerra mondiale. Jose P. Laurel funse da presidente fantoccio per il nuovo governo; la sua \"de facto\" presidenza, non riconosciuta legalmente sino agli anni sessanta, si sovrappose a quella del governo del Commonwealth, andato in esilio. La Seconda Repubblica fu sciolta dopo la resa giapponese nel 1945; il Commonwealth fu ristabilito nel medesimo anno e Sergio Osme\u00f1a (1944\u201346) ricopr\u00ec la carica di presidente.\nManuel Roxas (1946\u201348) succedette ad Osme\u00f1a con la sua vittoria nelle presidenziali del 1946. Divenne il primo presidente della Repubblica filippina indipendente quando il Commonwealth venne sciolto nel luglio dello stesso anno. Nacque cos\u00ec la Terza Repubblica, che avrebbe ricoperto le amministrazioni dei successivi cinque presidenti, l'ultimo dei quali fu Ferdinand Marcos (1965\u201386). Quest'ultimo impose la legge marziale nel settembre 1972. Durante tale periodo nacquero il \"Bagong Lipunan\" (in italiano \"Nuova Societ\u00e0\") e la Quarta Repubblica. La presidenza di Marcos termin\u00f2 bruscamente nel febbraio 1986, a seguito della rivoluzione del Rosario. La costituzione attuale, entrata in vigore nel 1987, segn\u00f2 l'inizio della Quinta Repubblica. \nFra gli eletti per la massima carica politica, tre morirono durante il loro mandato: due per cause naturali (Manuel L. Quezon e Manuel Roxas) ed uno a causa di un disastro aereo (Ramon Magsaysay). Il presidente rimasto in carica pi\u00f9 a lungo \u00e8 Ferdinand Marcos con i suoi 20 anni e 57 giorni; \u00e8 inoltre l'unico ad aver ricoperto tre mandati. Il mandato pi\u00f9 breve fu quello di Sergio Osme\u00f1a con 1 anno e 300 giorni; fu il primo vicepresidente filippino, nonch\u00e9 il primo a sostituire il presidente (alla morte di Quezon). Il primo presidente donna filippino\u00a0\u2013e del continente asiatico \u2013 fu Corazon Aquino (1986\u201392). Il presidente attualmente in carica \u00e8 Rodrigo Duterte.\nPresidenti.\nI presidenti delle Filippine dal 1899 ad oggi sono i seguenti.\n1899 - 1901: Prima Repubblica (Repubblica di Malolos).\nLa prima Repubblica filippina fu inaugurata il 23 gennaio 1899 a Malolos e conclusa il 23 marzo 1901 quando il presidente Emilio F. Aguinaldo fu catturato dagli statunitensi a Palanan.\n1935 - 1946: Commonwealth.\nIl Commonwealth fu inaugurato il 15 novembre 1935 a Manila e si concluse all'indipendenza il 4 luglio 1946.\n1943 - 1945: Seconda Repubblica.\nLa Seconda Repubblica \u00e8 stata inaugurata il 14 ottobre 1943 a Manila e si \u00e8 conclusa quando il presidente Jose Paciano Laurel ha sciolto la repubblica il 17 agosto 1945 a Tokyo.\n1946 - 1972: Terza Repubblica.\nLa Terza Repubblica \u00e8 iniziata quando Gli Stati Uniti, il 4 luglio 1946, concessero la sovranit\u00e0 alle Filippine e si concluse la terza Repubblica con l'imposizione della legge marziale dal presidente Ferdinando Marcos il 21 settembre 1972.\n1972 - 1987: Quarta Repubblica.\nIl presidente Ferdinand Marcos dichiar\u00f2 la legge marziale il 21 settembre 1972 in virt\u00f9 della Proclamazione n. 1081. Ha inaugurato la \"Nuova Societ\u00e0\" dopo che la nuova costituzione venne ratificata il 17 gennaio 1973. Ha dichiarato la quarta Repubblica il 17 gennaio 1981, dopo la legge marziale \u00e8 stata abrogata.\n1987 - oggi: Quinta Repubblica.\nIl presidente Corazon Aquino ha inaugurato la quinta Repubblica dopo la ratifica della costituzione attuale. Il plebiscito \u00e8 accaduto il 2 febbraio 1987."}
{"id": "1850885", "revid": "179980", "url": "https://it.wikipedia.org/wiki?curid=1850885", "title": "Jos\u00e9 F\u00e1bio Alves Azevedo", "text": ""}
{"id": "1850887", "revid": "1318658", "url": "https://it.wikipedia.org/wiki?curid=1850887", "title": "Impero di Vijayanagara", "text": "L'Impero di Vijayanagara (kannada: \u0cb5\u0cbf\u0c9c\u0caf\u0ca8\u0c97\u0cb0 \u0cb8\u0cbe\u0cae\u0ccd\u0cb0\u0cbe\u0c9c\u0ccd\u0caf, telugu: \u0c35\u0c3f\u0c1c\u0c2f\u0c28\u0c17\u0c30 \u0c38\u0c3e\u0c2e\u0c4d\u0c30\u0c3e\u0c1c\u0c4d\u0c2f\u0c2e\u0c41) fu un impero dell'India meridionale esteso sull'altopiano del Deccan. \nFondato nel 1336 da Harihara I e da suo fratello Bukka Raya I, si protrasse fino al 1646 anche se il suo potere diminu\u00ec in seguito alla grave sconfitta militare patita nel 1565 ad opera dei Sultanati del Deccan nella battaglia di Talikota. \nL'Impero deve il suo nome alla capitale Vijayanagara (in italiano: \"la citt\u00e0 della vittoria\"), le cui impressionanti rovine, dichiarate Patrimonio dell'Umanit\u00e0 dall'UNESCO, circondano l'attuale villaggio di Hampi nell'odierno Stato del Karnataka.\nLe cronache dei viaggiatori europei di quel tempo come Duarte Barbosa, Domingo Paes, Fern\u00e3o Nunes e Niccol\u00f2 Da Conti e i registri locali ci forniscono informazioni fondamentali sulla sua storia. Gli scavi archeologici rivelano la potenza e la ricchezza di questo impero.\nL'eredit\u00e0 dell'Impero comprende un gran numero di monumenti sparsi in tutta l'India meridionale, sebbene i resti pi\u00f9 importanti siano quelli di Hampi. Le antiche tradizioni architettoniche indiane si combinano nello stile proprio di Vijayanagara. L'unione di credenze e di lingue ispir\u00f2 le innovazioni applicate ai templi della tradizione ind\u00f9, in primo luogo nel Deccan e successivamente tra le altre culture dell'Impero mediante l'utilizzo dei materiali disponibili nelle diverse localit\u00e0. Le strutture pi\u00f9 antiche mostrano influenze del Sultanato di Delhi.\nUn'amministrazione efficiente e intensi scambi commerciali marittimi portarono all'Impero nuove tecnologie, come ad esempio l'uso dei sistemi di controllo delle acque d'irrigazione. Il patrocinio imperiale incoraggi\u00f2 le belle arti e la letteratura fior\u00ec nelle lingue kannada, telugu, tamil e sanscrito, mentre la musica carnatica evolse adottando le regole attuali. L'Impero di Vijayanagara fu un punto di svolta nella storia del subcontinente che, trascendendo i regionalismi, promosse l'Induismo come fattore di unit\u00e0.\nStoria.\nRiguardo all'origine dell'Impero di Vijayanagara, circolano diverse teorie: alcune fonti indicano che Harihara I e Bukka Raya I, fondatori dell'Impero, fossero nobili telugu della dinastia Kakatiya, che si erano stanziati nei territori settentrionali dell'Impero Hoysala in declino. Altri storici suggeriscono che fossero Kannadiga (nativi di lingua kannada) e comandanti dell'esercito hoysala di stanza nella regione del fiume Tungabhadra per impedire l'invasione dal nord musulmano.\nMa al di l\u00e0 delle congettura sull'origine, gli storici oggi concordano sul fatto che i fratelli fossero sostenuti e ispirati da Vidyaranya, un monaco del monastero di Sringeri, per impedire la penetrazione dei musulmani nell'India meridionale. Lo studio di alcuni scritti di viaggiatori medievali nel loro cammino attraverso l'Impero e i pi\u00f9 recenti scavi nel principato di Vijayanagara hanno portato alla luce informazioni relative alla sua incredibile storia, alle fortificazioni e allo sviluppo tecnologico e architettonico raggiunto.\nPrima della nascita dell'Impero all'inizio del secolo XIV, i regni del Deccan induista, Seuna Yadava di Devagiri, la dinastia Kakatiya di Warangal, il regno Pandya di Madurai e il piccolo regno di Kampili, subirono periodicamente invasioni musulmane da nord, e nel 1336 vennero sconfitti da \u02bfAl\u0101\u02be al-D\u012bn Khalj\u012b e Mu\u1e25ammad ibn \u1e6cughl\u0101q, sultani di Delhi. L'Impero Hoysala ind\u00f9 era l'ultimo ostacolo per il dominio assoluto del subcontinente. Dopo la morte del re Veera Ballala III in una battaglia contro il Sultanato di Madurai nel 1343, l'Impero Hoysala venne assorbito dal nascente Impero di Vijayanagara.\nNel corso dei primi due decenni dalla fondazione dell'impero, Harihara I prese il controllo della maggior parte del territorio a sud del fiume Tungabhadra, guadagnando il titolo di \"Purves Paschima Samudra Adhishavara\" (il signore degli oceani d'Oriente e d'Occidente). Dal 1374, Bukka Raya I, successore di Harihara I, riusc\u00ec ad annettere i territori della Signoria di Arcot, della dinastia Reddy di Kondavidu, del Sultanato di Madurai, e ad estendere il dominio verso Goa a occidente e nel \"do\u0101b\" (lingua di terra tra due fiumi Krishna e Tungabhadra a nord. Ricevette tributi dall'isola di Lanka e scambi\u00f2 ambasciate con la dinastia Ming della Cina. La prima capitale era situata nel principato di Anegondi, sulla sponda settentrionale del fiume Tungabhadra in quello che \u00e8 oggi il Karnataka, e Bukka Raya I la trasfer\u00ec a Vijayanagara, a sud del fiume.\nCon un impero nelle sue mani, Harihara Raya II, il secondo figlio di Bukka Raya I estese il regno al di l\u00e0 del fiume Krishna e consolid\u00f2 la sua posizione su tutto il sud dell'India. Il successivo governo di Deva Raya I affront\u00f2 con successo i Gajapati dell'Orissa e si impegn\u00f2 con grandi progetti di irrigazione e di fortificazioni. Deva Raya II (chiamato \"Gajabetekara\") gli succedette nel 1424 e fu probabilmente il pi\u00f9 abile dei governanti della dinastia Sangama. Soffoc\u00f2 una ribellione lanciata dai nobili di Kollam e tenne a bada il \"Samoothiri\" (governante) di Kozhikode. Invase l'isola di Lanka e sottomise il re di Pegu e Tenasserim (l'attuale Birmania). L'impero entr\u00f2 in crisi verso la fine del secolo XV con l'avvento di Saluva Narasimha Deva Raya nel 1485 e del generale Tuluva Narasa Nayaka nel 1491. Dopo venti anni di instabilit\u00e0 e di ribellioni, sal\u00ec al trono Krishna Deva Raya, figlio di Tuluva Narasa Nayak.\nNel corso dei decenni successivi, lo Stato ristabil\u00ec il suo controllo sulla penisola indiana e respinse le invasioni dei cinque Sultanati del Deccan. L'Impero entr\u00f2 in una fase aurea e le battaglie intraprese portarono spesso a importanti vittorie. Vijayanagara allarg\u00f2 i suoi domini ad aree che storicamente erano rimaste sotto il controllo dei sultanati del nord e verso i territori a est del Deccan, tra cui il Kalinga, pur riuscendo a mantenere inalterato il controllo sui propri vassalli nel sud. Durante questo periodo vennero completati e commissionati molti importanti monumenti.\nA Krishna Deva Raya segu\u00ec Achyuta Deva Raya nel 1530 e Sadasiva Raya nel 1542, anche se il potere effettivo cadde nelle mani di Aliya Rama Raya, genero di Krishna Deva Raya, il cui rapporto con i sultanati del Deccan, alleati contro di lui, \u00e8 stato oggetto di controversie.\nL'improvvisa morte di Aliya Raya Rama nel 1565 nella battaglia di Talikota contro l'alleanza formata dai Sultanati del Deccan in quella che era gi\u00e0 annunciata come una chiara vittoria per Vijayanagara, fece precipitare le file imperiali nel caos. L'Impero di Vijayanagara non solo sub\u00ec una grave sconfitta, ma la stessa capitale fu occupata, saccheggiata e distrutta. La citt\u00e0 non venne pi\u00f9 ricostruita, e le sue rovine attraversarono i secoli tanto che sono visibili ancor oggi. Tirumala Raya, unico comandante sopravvissuto, abbandon\u00f2 Vijayanagara e marci\u00f2 verso Penukonda con 550 elefanti e le ricchezze che era riuscito a prelevare dalle casse imperiali.\nIl potere dello Stato gradualmente entr\u00f2 in declino, anche se continu\u00f2 a intessere relazioni commerciali con il Portogallo, e l'Impero Britannico, cui fu costretto a concedere una serie di territori, in cui in seguito vennero fondate citt\u00e0 quali Chennai (antica Madras). A Tirumala Deva Raya succedette il figlio Sriranga I, e alla sua morte senza prole sal\u00ec al trono il fratello minore, Venkata II, che sotto le pressioni degli eserciti nemici fu costretto a spostare la capitale a Chandragiri, sebbene fosse stato in grado di respingere gli attacchi del Sultanato di Bahmani e a mantenere Penukonda. Nel 1614 nomin\u00f2 successore Sriranga II, ma la decisione port\u00f2 a conflitti con la nobilt\u00e0 e lo stesso Sriranga venne assassinato. \nA seguito di una sanguinosa guerra civile durata tre anni, venne proclamato re Rama Deva Raya che rimase in carica fino alla sua morte nel 1632. Il suo successore, Venkata III, trasfer\u00ec la capitale a Vellore dopo essere stato sorpreso da una rivolta guidata dal nipote nel 1638. Mor\u00ec nel 1642, e suo nipote prese il potere con il nome di Sriranga III.\nQuanto rimaneva dell'antico impero venne infine conquistato nel 1646 dagli eserciti di Bijapur e Golconda. I principali vassalli dell'Impero - il regno di Mysore, Nayak di Keladi, i Nayak di Madurai, la dinastia Nayak di Tanjore, i Nayak di Chitradurga e il Nayak di Gingee - si dichiararono indipendenti, e risultarono fondamentali per lo sviluppo dell'India meridionale nei secoli a venire. I regni Nayak (antichi vassalli) sopravvissero fino al secolo XVIII, e il regno di Mysore rimase di fatto indipendente fino all'indipendenza della stessa India, anche se fu amministrato dal Raj Britannico dal 1799 dopo la morte del Sultano Tippu.\nPolitica.\nGoverno e amministrazione.\nI governanti dell'Impero di Vijayanagara adottarono il tipo di amministrazione applicato dai regni che lo avevano preceduto, quali l'Impero Hoysala, Kakatiya e Pandya: il re era l'autorit\u00e0 suprema, ma era assistito da un consiglio dei ministri (\"Pradhan\") al capo del quale vi era un Primo ministro (\"mahapradhana\"). Altri titoli di governo, sufficientemente importanti da essere riportati su alcune incisioni, furono il segretario di Stato (\"KaryaKartha\" o \"Rayaswami\") e il funzionario imperiale (\"Adhikari\"). A tutti i ministri e agli alti funzionari era richiesta esperienza nella tattica militare. In una segreteria insediata presso il palazzo reale venivano utilizzati scribi e altri funzionari che dovevano organizzare la burocrazia dell'impero; i comunicati e le leggi imperiali venivano firmati con sigilli di cera e con l'emblema del re. A un livello pi\u00f9 basso, i pi\u00f9 ricchi proprietari feudali (\"Goudas\") supervisionavano i contabili (\"karanika\" o \"karnam\") e le guardie di palazzo (\"kavalu\"). L'amministrazione di palazzo era divisa in 72 dipartimenti (\"niyoga\") che occupavano un gran numero di donne elette per la loro giovent\u00f9 e bellezza (alcune erano straniere o catturate come bottino di guerra), che in precedenza erano state addestrate per affrontare compiti amministrativi e per il servizio per la nobilt\u00e0, come cortigiane o concubine.\nL'Impero era diviso in cinque province (\"Rajya\" o \"regno\"), ciascuna sotto il controllo di un comandante supremo (\"danda-nayaka\" o \"danda-natha\") e amministrata da un governatore, di solito appartenente alla famiglia reale, in grado di utilizzare gli idiomi locali al fine di snellire l'amministrazione. Un Rajya si suddivideva in regioni (\"visahaya vente\" o \"kottam\"), poi in contee (\"sime\" o \"nadu\"), e queste in comuni (\"Kampana\" o \"sthala\"). Le famiglie nobili amministravano ed ereditavano propri territori e rendevano tributo all'imperatore, mentre altrove, come a Keladi o Madurai, i territori erano sotto la supervisione diretta di un comandante.\nEsercito.\nSul campo di battaglia le truppe venivano guidate dai comandanti. La strategia imperiale fu raramente basata su invasioni su larga scala, la tecnica pi\u00f9 in uso fu quella di sviluppare attacchi su piccola scala distruggendo i forti nemici ad uno ad uno. Quello di Vijayanagara fu tra i primi regni indiani a utilizzare l'artiglieria a lunga gittata, gestita da truppe straniere (di cui si sostiene che la migliore provenisse dall'odierno Turkmenistan). Vi erano due tipi di soldati: quelli che componevano la Guardia Reale, reclutati direttamente dall'Impero, e quelli che facevano parte della schiera dei feudatari.\nL'esercito personale del re Krishna Deva Raya, ad esempio, era composto da 100.000 soldati, 20.000 cavalieri e pi\u00f9 di 900 elefanti da guerra. Ma era solo una parte dell'esercito, di cui si segnala che in alcune circostanze si trov\u00f2 ad essere composto da pi\u00f9 di 2 milioni di persone in armi. L'esercito reclutava i propri uomini da tutte le classi sociali. La fanteria era costituita da arcieri e moschettieri protetti da tuniche imbottite, soldati in armatura con spade e pugnali, e uomini equipaggiati con scudi cos\u00ec grandi da non aver bisogno di protezione supplementare. Cavalli ed elefanti erano pesantemente protetti da armature in metallo (agli elefanti erano legati coltelli alle zanne per poter infliggere il maggior danno possibile al nemico).\nEconomia.\nL'economia dell'impero dipendeva in gran parte dall'agricoltura. Veniva piantato grano (\"jowar\"), cotone e ortaggi nelle regioni pi\u00f9 aride; mentre nelle aree pi\u00f9 piovose si coltivate canna da zucchero, riso e frumento. La foglie di betel (chiamata anche \"areca\", \"arak\"), e le noci di cocco rappresentavano una parte sostanziale delle colture da esportazione e la produzione di cotone su larga scala venne utilizzata per fornire la fiorente industria tessile del paese. Alcune spezie come pepe, cardamomo, curcuma e zenzero, originari della regione montuosa di Malenadu (nel Karnataka) venivano trasportati verso le citt\u00e0 per alimentarne il commercio. La capitale fu un fiorente centro commerciale, in cui veniva scambiato anche oro e pietre preziose. In pi\u00f9 la continua costruzione di templi garant\u00ec stabilit\u00e0 occupazionale ad architetti, scultori, e altri artigiani.\nLa propriet\u00e0 fondiaria era importante. La maggior parte degli agricoltori coltivava i terreni di un nobile e in alcuni casi venivano concessi diritti su questi. Le imposte venivano calcolate in base all'elaborazione di un prodotto e al suo impatto sugli altri settori. Ad esempio, se i produttori richiedevano una certa quantit\u00e0 di profumo di petali di rosa per la produzione di un prodotto che garantiva un'elevata rendita, ai coltivatori di rose veniva applicata una tariffa inferiore. Un sistema simile era adottato per la produzione del sale. La vendita di ghee (burro chiarificato), sia per il consumo umano sia per l'illuminazione, garantiva alte rendite.\nGli scambi con la Cina furono intensi, e includevano prodotti quali cotone, spezie, gemme, pietre dure, avorio, corni di rinoceronte, ebano, ambra, prodotti aromatici e profumi. Arrivavano grandi navi cinesi, tra cui quelle comandate dal famoso ammiraglio Zheng He, e attraccavano in ognuno degli oltre 300 porti che l'Impero possedeva dal Mar Arabico al Golfo del Bengala, tra cui i principali furono quelli di Mangalore, Honavar, Bhaktal, Barkur, Cochin, Cannanore, Machilipatnam e Dharmadam.\nQuando un commerciante attraccava in un porto, le merci venivano custodite dalle autorit\u00e0, e tutti i prodotti venduti pagavano una tariffa. Prosper\u00f2 l'industria nautica, si costruirono navi in grado di imbarcare svariate tonnellate di merci. In alcuni casi le navi raggiungevano porti molto distanti come ad esempio Aden o Gedda, o trasportarono le merci imperiali fino a paesi remoti, come poteva essere Venezia. Gli articoli pi\u00f9 richiesti all'estero erano pepe, ma anche zenzero, cannella, cardamomo, ciliegie, legno di tamarindo, gemme, perle, ambra grigia, piante e semi di rabarbaro, aloe, abiti di cotone e porcellane. In Birmania si esportavano fibra di cotone e indaco della Persia. Dalla Palestina si importavano rame, mercurio, corallo, zafferano, velluto, acqua di rose, coltelli, capi in pelle di cammello, oro e argento. Dalla Persia arrivavano cavalli, dalla Cina la seta e dal Bengala lo zucchero.\nIl commercio sulla costa orientale raggiunse volumi mai visti prima, con scambi con Golconda, dove il riso, miglio, ortaggi e tabacco da masticare erano prodotti su larga scala. La coltivazione di piante per coloranti era sufficiente per rifornire tutta l'industria del paese. Machilipatnam, una regione ricca di minerali, fu la fonte di ferro e acciaio di altissima qualit\u00e0 e di maggiore interesse per i commercianti stranieri. Un'industria mineraria dei diamanti fior\u00ec nella regione di Kollum. Giava e l'Estremo Oriente furono le destinazioni principali dei capi di abbigliamento ideati e realizzati dai tessitori e dai sarti locali. I prodotti stranieri pi\u00f9 diffusi sulla costa orientale furono i metalli non ferrosi, la canfora e i beni di lusso come la porcellana e la seta.\nIl sistema idraulico della capitale.\nLa capitale dipendeva interamente da un sistema artificiale di distribuzione e immagazzinamento dell'acqua e, per tal motivo, cercava di ottenere una fornitura sufficiente ai fabbisogni di un intero anno. I resti di questo sistema rappresentano un'opportunit\u00e0 per gli storici di conoscere i metodi pi\u00f9 comunemente utilizzati nella distribuzione delle acque superficiali (da fiumi e laghi) in un ambiente semi-arido come quello del tempo. Le iscrizioni e le relazioni di coloro che visitarono la regione descrivono il modo in cui vennero creati gli enormi serbatoi di stoccaggio. Attraverso gli scavi sono poi stati scoperti i resti di un avanzato sistema di distribuzione delle acque che serviva esclusivamente le dipendenze reali e i grandi templi, suggerendo come esse venivano utilizzate esclusivamente dalla famiglia reale o per le pi\u00f9 importanti cerimonie, con sofisticati canali che sfruttavano la forza di gravit\u00e0 e sifoni per il trasporto dell'acqua attraverso tubazioni.\nLe sole strutture che indicano un possibile uso pubblico del sistema sono grandi serbatoi in cui l'acqua veniva immagazzinata durante la stagione dei monsoni e che nel periodo estivo si andavano prosciugando (tranne nei casi in cui il serbatoio fosse collegato a sorgenti sotterranee). Nelle regioni pi\u00f9 fertili, vicino al fiume Tungabhadra, vennero scavati canali per deviare il corso del fiume per l'irrigazione dei terreni. Altrove, l'amministrazione promosse la creazione di pozzi. I grandi serbatoi della capitale vennero finanziati con il denaro dalla casa reale, mentre quelli pi\u00f9 piccoli dalla nobilt\u00e0 e dalla borghesia che cercava un\u2019ascesa e un riconoscimento sociale.\nCultura.\nSociet\u00e0.\nLa maggior parte delle informazioni riguardo alla societ\u00e0 sviluppata dell'Impero di Vijayanagara ci \u00e8 pervenuta attraverso taccuini di viaggio di coloro che al tempo visitarono questa regione, e dalle informazioni desumibili dagli scavi archeologici. Il sistema delle caste fu una norma sociale fondamentale che si applicava e rispettava alla lettera. Ogni casta era rappresentata da un consiglio di anziani. Questi gruppi erano responsabili per la promulgazione delle leggi e il loro mantenimento, sebbene fosse necessario un decreto reale che autorizzasse la messa in atto di una determinata legge. Gli intoccabili erano parte del sistema delle caste, ed erano rappresentati da diversi leader (\"kaivadadavaru\").\nLe comunit\u00e0 musulmane avevano i loro propri rappresentanti nel Karnataka. Il sistema delle caste, tuttavia, non aveva influenza in caso di promozione a posti di responsabilit\u00e0 nell'esercito o nell'amministrazione per coloro che avevano fornito un prezioso servizio. Nella vita comune i bramini godevano di grande rispetto. Eccezion fatta per i pochi che sceglievano la carriera militare, i bramini si dedicavano alla spiritualit\u00e0 e alla letteratura. La loro separazione dalla vita materiale, la ricchezza e il potere li rendeva arbitri ideali nelle controversie a livello locale, e la presenza di un bramino in ogni paese o villaggio venne organizzato dalla cerchia aristocratica al fine di mantenere l'ordine.\nLa fama raggiunto da intellettuali provenienti dalle caste inferiori (come i poeti Molla, Kanakadasa e Vemana in lingua telugu, o Sarvajna in kannada) indica il grado di coesione sociale nell'Impero.\nIl rituale Sati, anche se su base volontaria, era un fatto comune, sebbene fosse pi\u00f9 frequente tra le classi pi\u00f9 alte. Solo nella zona d'influenza di Vijayanagara sono stati scoperte pi\u00f9 di cinquanta iscrizioni relative al rituale. Queste iscrizioni in lingua telugu sono chiamate \"satikal\" (pietre Sati) o \"sati-viirakal\" (pietre Sati d'onore). Le \"satikal\" commemoravano l'usanza delle vedove, mentre bruciava la pira funebre del marito, di lanciarsi nel fuoco; mentre le \"sati-viirakal\" per ricordare le donne che praticavano il sati dopo la morte onorevole del marito in battaglia. In entrambi i casi le donne venivano elevate a livello di semidee, e commemorate con un sole e una mezzaluna incisi su pietra.\nI movimenti socio-religiosi dei secoli precedenti consentivano una maggiore flessibilit\u00e0 rispetto alla condotta sociale pi\u00f9 coercitiva nei confronti delle donne. Alla fine le donne nell'India meridionale riuscirono a demolire la maggior parte degli ostacoli, e riuscirono ad impegnarsi attivamente in settori precedentemente considerati di competenza degli uomini, come l'amministrazione, le imprese, il commercio, e le belle arti. Devi Tirumalamba e Ganga Devi, autrici rispettivamente del \"Varadambika Parinayam\" e del \"Madhuravijayam\", sono due esempi fra i pi\u00f9 rappresentativi di poetesse del tempo. Altre poetesse telegu, come Tallapaka Timmakka e Atukuri Molla, raggiunsero alti livelli di popolarit\u00e0. Vi fu per\u00f2 anche spazio per il culto di Devadasi, e per la prostituzione legalizzata con uno spazio assegnato in ciascuna citt\u00e0. Si sa che gli harem furono molto popolari fra gli uomini della nobilt\u00e0 e della famiglia reale.\nGli uomini ben vestiti indossavano \"petha\" o \"kullavi\", un turbante di seta con intarsi d'oro. Come in quasi tutte le societ\u00e0 ind\u00f9, gioielli e altri ornamenti di lusso, erano complementi utilizzati tanto dagli uomini quanto dalle donne; sono pervenute descrizioni riguardo all'uso di cavigliere, braccialetti, bracciali, anelli, collane e orecchini di tutti i tipi. Durante le feste, gli uomini e le donne si ornavano con ghirlande di fiori e utilizzavano profumi di acqua rosa, muschio e sandalo.\nIn profondo contrasto con le classi borghesi la cui vita era solitamente modesta, la vita di re e regine era scandita da cerimoniali all'interno della corte. Regine e principesse erano circondate da numerosi attendenti, e tutti i loro vestiti erano adornati con i migliori gioielli.\nL'esercizio fisico era una pratica molto popolare tra gli uomini, e uno sport molto praticato fu la lotta libera. Si hanno segnalazioni, tra l'altro, di note donne combattenti. I palazzi reali in ogni citt\u00e0 avevano una palestra, e in tempo di pace i comandanti e il loro eserciti avevano la possibilit\u00e0 di accedervi. I palazzi reali e i mercati talvolta possedevano specifiche arene in cui sia la nobilt\u00e0 sia la gente comune potevano assistere a incontri di lotta, anche tra donne. Gli scavi nella citt\u00e0 di Vijayanagara hanno rilevato l'esistenza di vari spazi adibiti alla vita comune (tra cui aree all'interno dei templi, gradinate, ecc.). Fra i vari giochi che si svolgevano a Vijayanagara alcuni sono ancora oggi praticati, altri devono ancora essere identificati.\nReligione.\nAnche se l'auto-proclamato destino dell'Impero fu quello di preservare il dharma ind\u00f9 dal vicino nemico musulmano, in base ai quaderni di viaggio degli esploratori e dei viaggiatori di quel tempo, lo Stato fu tollerante nei confronti di tutte le religioni, sette e professioni praticate nel suo territorio. I regnanti utilizzarono titoli come \"go brahmana prati palana acharya\" (\u201cprotettore delle vacche, dei bramini e delle persone\u201d) o \"hindu raya suratrana\" (\u201cdifensore della fede ind\u00f9\u201d) in relazione all'intenzione di proteggere l'induismo.\nGli stessi fondatori Harihara I e Bukka Raya I furono devoti di Shiva, per\u00f2 promossero l'ordine Vaishnava di Shringeri attraverso il suo patriarca, Vidyaranya, e fecero del \"Var\u0101ha\" (\u201ccinghiale\u201d, un simbolo di Vishnu) il loro emblema. Altri re, tra cui quelli della dinastia Saluva e Tuluva furono vaishnava di fatto, per\u00f2 venerarono ugualmente \"Virupaksha\" (Shiva) ad Hampi e \"Venkateshwara\" (Vishnu) a Tirupati. Un lavoro in sanscrito, \"Jambavati Kalyanam\", scritto da Krishna Deva Raya, chiam\u00f2 Virupaksha \"Karnata Rajya Raksha Mani\" (\"gioiello protettivo dell'impero karnata\").. Inoltre, quando i re visitavano Udupi, rendevano onor al culto di dvaita (dottrina della \"dualit\u00e0\") fondata nel secolo XIII da Madhvacharya.\nIl movimento bhakti impregn\u00f2 la vita di milioni di persone. Analogamente al movimento Virashaiva del XII secolo, grandi \"haridasa\" o monaci diffondevano le antiche tradizioni ind\u00f9 tra la gente comune. Ci furono due tipi di haridasa:\nLa dottrina \"dvaita\" fu trasmessa da eminenti discepoli, ad esempio \"Naraharitirtha, Jayatirtha, Vyasatirtha, Sripadaraya, Vadirajatirtha\", tra gli altri. Fu in questo periodo che Purandara Dasa sviluppa la musica carnatica. Successivamente, il mahatma Kanakadasa e lo stesso re Krishna Deva Raya lo considerarono santo e \"kuladevata\" (divinit\u00e0 famigliare). In quest'epoca, nella citt\u00e0 di Dirupati (odierno Andhra Pradesh), il musicista Annamacharya compose centinaia di \"K\u012brtana\" in Telugu.\nLa diffusione del Giainismo ebbe un netto calo nel subcontinente dopo la distruzione della dinastia Ganga Occidentale ad opera dei Chola nel secolo XI, a fronte della crescente popolarit\u00e0 del Vaisnavismo. I principali centri del culto del Giainismo nell'Impero Vijayanagara furono a Shravanabelagola e Kambadahalli.\nIl primo contatto della penisola con l'Islam fu nel VII secolo, a seguito degli scambi commerciali tra i regni del sud e alcuni paesi arabi. Le prime moschee furono costruite dall'Impero Rashtrakuta entro l'anno 1000, e la fede musulmana nel XIV secolo era gi\u00e0 ben radicata lungo la costa di Malabar. Molti immigrati musulmani sposarono donne ind\u00f9, i loro figli erano chiamati \"mappilla\" o \"moplah\". Le relazioni tra Impero Vijayanagara e il Sultanato di Bahmani aument\u00f2 la presenza musulmana nel sud.\nL'introduzione del Cristianesimo inizi\u00f2 nell'VIII secolo. Sono stati trovati \"tamarashasana\" (lastre di rame), riportanti iscrizioni fatte durante la consegna di terreni a contadini cristiani. I viaggiatori europei per\u00f2 registrarono la carenza dei cristiani nell'India meridionale durante il Medioevo, e invitarono a inviare missionari. Le relazioni commerciali con l'impero portoghese a partire dal XV secolo, la diffusione della fede da parte di San Francesco Saverio (1545), e la successiva influenza degli olandesi, incoraggi\u00f2 la presenza di immagini sacre cristiane tra la popolazione.\nLetteratura.\nDurante il dominio dell'Impero Vijayanagara fu dato grande spazio a poeti, filosofi e intellettuali. Questi scrissero in sanscrito o in qualsiasi altra lingua locale (kannada, telugu e tamil), spaziando fra i pi\u00f9 svariati temi, dalla religione, alle biografie, al \"Prabandha\" (romanzo), alla musica, alla poesia, alla grammatica e alla medicina. Il Telugu divenne la lingua letteraria per eccellenza e raggiunse il suo apice durante il regno di Krishna Deva Raya. I lavori in sanscrito riguardarono soprattutto commenti ai Veda, o saggi sul \"R\u0101m\u0101ya\u1e47a\" e il \"Mah\u0101bh\u0101rata\", scritti da famosi intellettuali come Sayana e Vidyaranya, che esaltarono la superiorit\u00e0 della dottrina Advaita sui loro rivali.\nCi furono anche scrittori seguaci della fede dvaita, monaci dell'ordine Udupi, come Jayatirtha (che merit\u00f2 il soprannome di \"tika acharya\" per i suoi scritti polemici); Vyasatirtha, scrittore che respinse la filosofia Advaita e dei pensatori pi\u00f9 classici, e Vadirajatirtha e Sripadaraya che criticarono le credenze di Adi Shankar (il primo grande Advaita, 788-820). Al di l\u00e0 di questi monaci, molti altri scrittori in sanscrito furono alla corte reale e nei palazzi dei nobili. Molti re furono anche scrittori, come Krishna Deva Raya, autore classico del \"Jambavati Kalyana\", un dramma poetico.\nUna copiosa letteratura fu prodotta anche dagli scrittori e poeti in lingua kannada, prevalentemente sul movimento Bhakti annunciato dagli \"haridasa\" (devoti di Vishnu), sulla letteratura braminica e \"Virashaiva\" (\"Li\u1e45g\u0101yat\"). I poeti haridasa composero canti religiosi (devaranama). La loro ispirazione veniva dai maestri Madhvacharya e Vyasatirtha. Purandaradasa e Kanakadasa sono considerati fra i primi \"Dasa\" (devoti) per il loro ampio e importante contributo. Kumara Vyasa, il pi\u00f9 eminente studioso braminico, scrisse il \"Gudugina Bharata\", una traduzione dell'epico \"Mah\u0101bh\u0101rata\". Questo lavoro rappresent\u00f2 un punto di svolta tra la vecchia e la nuova letteratura kannada. Chamarasa fu un celebre lingayati, intellettuale e poeta che ebbe molte pubbliche discussioni con la scuola Virashaiva alla corte di Deva Raya II. La sua \"Prabhulinga Lile\", che successivamente fu tradotta in telugu e tamil, fu un elogio al mistico \u02bfAll\u0101ma Prabhu (secolo XII), che riteneva essere la reincarnazione del dio Ganesha.\nIn questo periodo culminante della letteratura telugu, il pi\u00f9 famoso scrittore \"Prabhanda\" fu \"Manucharitamu\". Krishna Deva Raya fu esperto conoscitore della lingua e scrisse il famoso \"Amuktamalyada\". Nella sua corte vennero riuniti gli otto \"astadiggaja\", i pi\u00f9 importanti scrittori della lingua telugu. I pi\u00f9 famosi furono Allasani Peddana (che ebbe il titolo di \"Andhrakavitapitamaha\", \u201cpadre della lingua Telugu\u201d), e Tenali Ramakrishna, autore di molti lavori accademici e del \"Panduranga Mahatyam\", il capolavoro della letteratura telugu. Appartiene a questa epoca anche Srinath, autore del \"Marutratcharitamu\" e del \"Salivahana Sapta Sati\", patrocinato dal re Deva Raya II, e possessore di uno status talmente elevato da essere paragonato a quello di qualsiasi ministro.\nAnche se la maggior parte della letteratura scritta in tamil durante il dominio dell'Impero proveniva dalle regioni sotto il controllo dei vassalli Pandya, il re di Vijayanagara posero attenzione anche ai loro poeti. Svarupananda Desikar scrisse un'antologia di 2.824 versi, il \"Sivaprakasap-perundirattu\" sulla filosofia Advaita. Il suo protetto, l'ascetico Tattuvarayar, fu autore di un'altra pi\u00f9 breve antologia, il \"Kurundirattu\", con circa la met\u00e0 dei versi. Kirshner Deva Raya patrocin\u00f2 il poeta Haridasa, di cui l\"'Irusamaya Vilakkam\" \u00e8 un'esposizione sulle due principali correnti ind\u00f9, Vaishnavismo e Shaivismo, con preferenze per la prima.\nAltri eminenti autori di opere sulla musica e sulla medicina furono Vidyaranya (autore del \"Rati Ratna Pradipika\"), Sayan (autore dell\"'Ayurveda Sudhanidhi\") e Lakshmana Pandita (autore del \"Vaidyarajavallabham\").\nArchitettura.\nL'architettura dell'Impero fu un'armoniosa combinazione di stili Chalukya, Pandya, Hoysala e Chola, predominanti nei secoli precedenti. L'influenza di questa unione nell'architettura, nella scultura e nella pittura hanno reso questo nuovo stile un modello per i secoli che seguirono la caduta di Vijayanagara. Le opere architettoniche di riferimento sono senza dubbio il \"Kalyanamantapa\" (salone matrimoniale), il \"Vasanthamantapa\" (corridoio scoperto) e il \"Rayagopura\" (torre). Gli architetti e gli scultori fecero uso di abbondante e resistente granito, presente nelle zone limitrofe, al fine di proteggere in maniera pi\u00f9 efficace la citt\u00e0 nel persistente rischio di invasioni. Ci sono monumenti sparsi in tutta l'India meridionale, ma non vi \u00e8 nulla che \u00e8 comparabile agli edifici presenti a Vijayanagara, dichiarata Patrimonio dell'Umanit\u00e0 dall'UNESCO.\nIn tutto il secolo XIV i monarchi continuarono a costruire edifici in stile \"Vesara\" (monumenti tipici dell'altopiano del Deccan), ma introdussero anche stili dravinici per motivi religiosi. Il tempio Prasanna Virupaksha (tempio sotterraneo) di Bukka Raya I e il tempio Hazare Rama di Deva Raya I sono esempi di architettura dell'altopiano del Deccan. I vari e intricati ornamenti delle colonne ne sono l'elemento distintivo. Ad Hampi, il tempio \"Vitthala\" (il pi\u00f9 noto esempio di stile \"Kalyanamantapa\") e l\"'Hazara Ramaswamy\" ne sono un pi\u00f9 modesto, ma raffinato, esempio. Un aspetto visibile di questo stile \u00e8 il ritorno all'arte pi\u00f9 semplicistica della dinastia Chalukya. Un altro modello dell'arte di Vijayanagara fu la costruzione del tempio \"Vitthala\", durata per decenni sotto la dinastia Tuluva.\nAltri esempi di rilievo dello stile di Vijayanagara sono i grandi monoliti \"Sasivekalu\" (senape) e \"Ganesha Kadalekalu\" (arachidi) di Hampi, le statue di Gomateshwara a Karkala e Venur, e il toro Nandi di Lepakshi. Sullo stesso stile sono la moltitudine di templi sparsi in citt\u00e0 come Bhatkal, Kanakagiri, Sringeri, Tadpatri, Lepakshi, Ahobilam, Srikalahasti e Tirupati nell'Andhra Pradesh e Vellore, Kumbanokam, Srirangam e Kanchi nel Tamil Nadu. Ma anche dipinti murali come \"Dasavathara\" (i dieci avatar di Vishnu) e \"Shivapurana\" (o storie di Shiva), sia nel tempio \"Virupaksha\" di Hampi, che altri pi\u00f9 piccoli dipinti nei templi Basadi jaina e nei templi \"Kamaskshi\" e \"Varadarajan\" di Kanchi. Questo mix di stili regionali contribuirono alla ricchezza culturale della regione, portando un rinnovamento al rigido stile ind\u00f9 che aveva caratterizzato l'India meridionale fino ad allora.\nUn aspetto del cosmopolitismo della capitale Vijayanagara \u00e8 la presenza di un gran numero di edifici di tipo islamico. Sebbene la storia analizzi solamente il confronto politico tra la potenza dell'Impero Vijayanagara e dei Sultanati del Deccan, l'architettura riflette segnali di una maggior collaborazione tra le due fedi a civilt\u00e0. Sopravvivono ancora un gran numero di archi, cupole e volte rimaste come prova di questo scambio culturale, oltre ai resti di padiglioni, stalle e torri, che suggeriscono come gli stessi governanti promuovessero la coesistenza delle due religioni. Si ritiene che l'influenza fosse stata particolarmente forte all'inizio del quindicesimo secolo, in coincidenza con il regno di Deva Raya I e Deva Raya II, noti per aver avuto un buon numero di musulmani all'interno dell'esercito, fra i propri giudici e fra gli architetti. L'armonia di questo scambio di idee, tuttavia, avrebbe dato solo brevi periodi di pace tra l'Impero e i suoi rivali musulmani. Alcuni rilievi della \"Grande Piattaforma\" (\"Mahanavami Dibba\") comprendono cifre con caratteristiche tipiche fra i turchi dell'Asia centrale (alcuni dei quali parrebbe fossero stati accolti come assistenti delle famiglia reali).\nLingua.\nLe lingue kannada, telugu e tamil furono utilizzate nelle rispettive regioni dell'Impero. Sono state recuperate un totale di oltre 7.000 iscrizioni (\"Shasana\"), tra cui 300 fogli di rame (\"Tamarashasana\"), circa la met\u00e0 delle quali in kannada, il rimanente in telugu, sanscrito e tamil. Le iscrizioni bilingue non vennero pi\u00f9 utilizzati alla fine del XIV secolo. Le monete coniate ad Hampi, Penugonda e Tirupati utilizzavano caratteri in alfabeto kannada, telugu e devanagari. Per le monete si usavano diversi metalli, tra cui oro, argento e bronzo, e a seconda del valore ricevevano un diverso nome tra gli otto possibili: \"Gadyana, Varaha, Pon, Pagoda, Pratap, Pana, Kasu e Jital\". Le monete contenevano le immagini di varie divinit\u00e0 tra cui \"Balakrishnan\" (Krishna bambino), \"Venkateshwara\" (la principale divinit\u00e0 del tempio di Virupati), le dee \"Bhudevi\" \"Sridevi\", oltre a divinit\u00e0 minori ed animali, come tori, elefanti e uccelli. Le prime monete mostrano divinit\u00e0 pi\u00f9 antiche come \"Hanuman\" e \"Garuda\" (l'aquila divina), il veicolo del dio Vishnu. L'Agenzia ufficiale di ricerca archeologica del governo indiano (\"Archaeological Survey of India\") ha recuperato e decifrato iscrizioni in kannada e telugu."}
{"id": "1850891", "revid": "1305772", "url": "https://it.wikipedia.org/wiki?curid=1850891", "title": "The Woman in Me (album)", "text": "The Woman in Me \u00e8 il secondo album della cantante country Shania Twain, pubblicato nel 1995.\nIl disco \u00e8 stato certificato 12 volte disco di platino ed ha vinto il Grammy Award come \"miglior album country del 1996\". Ad oggi, Shania Twain resta l'unica artista non statunitense ad essersi aggiudicata tale premio.\nI singoli.\n\"Whose Bed Have Your Boots Been Under?\", una canzone country che parla di una donna che rinfaccia al suo uomo le frequenti scappatelle di lui, fu pubblicata come primo singolo dall'album. In origine Shania Twain voleva che il primo singolo fosse \"Any Man of Mine\", una movimentata canzone country, e a quanto pare fu lungimirante: mentre \"Whose Bed Have Your Boots Been Under?\" riscosse un certo interesse nella scena country, guadagnandosi anche un disco d'oro in America, fu proprio \"Any Man of Mine\" a diventare il primo singolo della Twain ad arrivare in vetta alla classifica dei brani country negli Stati Uniti e a entrare nella top 40 della classifica americana. La ballata romantica che d\u00e0 il nome al disco, \"The Woman in Me (Needs the Man in You)\", fu una hit minore, accompagnata da un video girato in Egitto.\n\"God Bless the Child\", una preghiera cantata a cappella che la Twain era solita recitare dopo la morte dei suoi genitori, fu rivista da Shania Twain e Mutt Lange in chiave rispettivamente country (con l'accompagnamento di un banjo) e pop-rock (con una leggera base elettronica). Shania Twain e Lange co-scrissero delle nuove strofe che parlano delle vite turbolente della societ\u00e0 moderna. Ad accompagnare la voce di Shania i cantanti del coro della Fisk University e un altro coro locale.\nDi altre due canzoni, \"(If You're Not in It for Love) I'm Outta Here!\", che la Twain definisce \"un ammonimento per tutti gli artisti del rimorchio, sostenuta da un beat rock pulsante e accompagnata da una slide guitar sinuosa\" e \"You Win My Love\", una canzone scritta da Lange contenente metafore sul mondo dei motori, sono presenti una versione pi\u00f9 country e una pi\u00f9 pop-rock. Se nell'album sono presenti le versioni country, sui dischi singoli furono pubblicate anche le versioni pi\u00f9 pop con il titolo \"Mutt Lange Mix\". \"I'm Outta Here!\" e \"You Win My Love\" furono delle hit numero 1 nelle classifiche country, e \"I'm Outta Here!\" fu il primo singolo della Twain a scalare la classifica in Australia.\nUn buon successo sulla scena country riscontr\u00f2 \"No One Needs to Know\", colonna sonora del film \"Twister\", e in misura minore \"Home Ain't Where His Heart Is (Anymore)\"."}
{"id": "1850907", "revid": "1924342", "url": "https://it.wikipedia.org/wiki?curid=1850907", "title": "Greatest Hits (Shania Twain)", "text": "Greatest Hits \u00e8 il secondo album di raccolta della cantante canadese Shania Twain, pubblicato l'8 novembre 2004.\nL'album contiene 17 successi (18 sulla versione per l'Europa e altri territori) estratti dai tre album di enorme successo della cantante: \"The Woman in Me\", \"Come on Over\" e \"Up!\". Figurano inoltre tre brani inediti: \"Party for Two\" che riscosse successo negli Stati Uniti, nel Regno Unito e in Germania, la ballata \"Don't!\" e il country pi\u00f9 tradizionale \"I Ain't No Quitter\".\n\"Greatest Hits\" debutt\u00f2 alla posizione numero 2 nella classifica americana \"Billboard\" 200, dietro \"Encore\" di Eminem, vendendo 530.000 copie solo nella prima settimana. L'album ha venduto oltre 4 milioni di copie negli Stati Uniti.\nPer undici settimane consecutive fu l'album country pi\u00f9 venduto sul suolo americano.\n\"Greatest Hits\" fu l'album country pi\u00f9 venduto nel 2005 negli Stati Uniti.\nTracce.\nLa scaletta si riferisce alla versione europea del disco."}
{"id": "1850909", "revid": "17154951", "url": "https://it.wikipedia.org/wiki?curid=1850909", "title": "Stavkirke di Heddal", "text": ""}
{"id": "1850910", "revid": "181699", "url": "https://it.wikipedia.org/wiki?curid=1850910", "title": "Falso informatico", "text": "Il reato di falso informatico \u00e8 individuato dall'art. 491 bis del codice penale italiano. Tale articolo \u00e8 stato introdotto dal legislatore alla fine del capo III del titolo VII del libro II che tratta dei reati inerenti alla falsit\u00e0 degli atti aventi valore probatorio.\nIn questo modo il legislatore non ha fatto altro che allargare a tutto il panorama degli atti informatici tutte le disposizioni valevoli per la falsit\u00e0 degli atti in forma scritta che hanno valore probante.\nOccorre collegarlo quindi agli artt. 476 e ss. c.p."}
{"id": "1850911", "revid": "729019", "url": "https://it.wikipedia.org/wiki?curid=1850911", "title": "Isla de la Luna", "text": "Isla de la Luna, chiamata anche Isla Koati, \u00e8 un'isola della Bolivia nel Lago Titicaca vicino alla Isla del Sol. \u00c8 una piccola isola rocciosa estesa per 105,1 ettari.\nNell'epoca incaica vi era un tempio denominato \"I\u00f1ac Uyo\" o \"Palazzo delle vergini del sole\", dove abitavano appunto le vergini del sole.\nNell'isola poteva entrare solo il \"Qhapaq Inca\", il sovrano dell'impero Inca.\nAttualmente \u00e8 abitata da poche famiglie di indigeni di origine quechua e aymara, dedite ad agricoltura, pastorizia e vendita del loro artigianato ai turisti. Oltre alle lingue native, viene parlato lo spagnolo."}
{"id": "1850913", "revid": "767487", "url": "https://it.wikipedia.org/wiki?curid=1850913", "title": "Mark Kelly (musicista)", "text": "\u00c8 il tastierista dei Marillion, gruppo musicale neoprogressive dal 1981, subentrato al tastierista fondatore Brian Jelliman.\nBiografia.\nPrecedentemente aveva suonato nella band progressive/psichedelica Chemical Alice che realizzarono il loro EP \"Curioser and Curioser\" nel 1981. Kelly ha suonato su ogni album dei Marillion. \u00c8 anche apparso sul disco \"Under the Red and White Sky\" di John Wesley nel 1994 e sul disco \"Myth of Independence\" di Jump del 1995. Ha suonato le tastiere con i Travis all'Isle of Wight Festival (2005) ed al Live8 di Edimburgo (6 luglio 2005).\nKelly vive nell'Oxfordshire con la sua compagna Angie Moxham (fondatrice dell'azienda di public relations \"3 Monkeys Communications\") ed i loro tre figli Tallulah, Delilah e Jude. Kelly \u00e8 anche padre di altri due figli (Freya e Kai), nati da una precedente relazione.\n\u00c8 anche il direttore della \"Featured Artists Coalition\"."}
{"id": "1850916", "revid": "76261", "url": "https://it.wikipedia.org/wiki?curid=1850916", "title": "Brad Davis", "text": ""}
{"id": "1850917", "revid": "6923", "url": "https://it.wikipedia.org/wiki?curid=1850917", "title": "Ficoplasto", "text": "Il ficoplasto si trova nel phylum Chlorophyta delle alghe, \u00e8 una struttura costituita da microtuboli che viene a formarsi durante la citocinesi, si sviluppa parallelamente al piano divisorio e assicura che il piano divisorio stesso passi tra i due nuclei."}
{"id": "1850918", "revid": "287204", "url": "https://it.wikipedia.org/wiki?curid=1850918", "title": "Ileo biliare", "text": "Lileo biliare \u00e8 un'ostruzione meccanica del tratto digerente, da parte di un calcolo biliare che normalmente si inserisce nella valvola ileocecale.\nDescritto per la prima volta da Bartolini nel 1654, l'ileo biliare \u00e8 una forma rara di ostruzione dell'intestino tenue. La pietra calcarea entra nell'intestino attraverso una fistola colecisto-enterica (solitamente bilico-duodenale). Si ritiene che la presenza di grosse pietre di diametro&gt; 2,5\u00a0cm all'interno della cistifellea predisponga alla formazione di fistole mediante erosione graduale del fondo della stessa.\nTale ileo meccanico \u00e8 causato da un grosso calcolo colecistico, passato in intestino attraverso una fistola colecistico-enterica, formatasi per erosione da parte del calcolo stesso.\nL'ileo biliare \u00e8 pi\u00f9 comune negli anziani, superati i 70 anni.\nDiagnosi.\nSi individua aria nell'albero biliare (pneumobilia o aerobilia), ostruzione completa o parziale dell'intestino, calcoli biliari ectopici: \u00e8 la cosiddetta \"triade di Rigler\".\nNella maggior parte dei pazienti il calcolo colecistico passa nell'intestino senza causare ileo ostruttivo, ma il rischio aumenta con calcoli di diametro maggiore di 2,5\u00a0cm. Il punto di ostruzione generalmente \u00e8 la valvola ileociecale (76%), seguono il duodeno (21%) e il colon sigmoideo (2%). L'ostruzione si verifica pi\u00f9 comunemente vicino all'ileo distale, entro 60\u00a0cm prossimalmente alla valvola ileo-cecale.\nLa fistola \u00e8 pi\u00f9 spesso colecisto-duodenale o colecisto-colica, ma pu\u00f2 essere anche colecisto-gastrica. In causa son chiamate anche la diverticolosi e le anastomosi chirurgiche.\nLa sindrome di Bouveret \u00e8 dovuta all'occlusione da parte del calcolo colecistico a livello pilorico o del bulbo duodenale.\nTrattamento.\nSi esegue una laparotomia precoce con enterolitotomia. Successivamente, quando il soggetto \u00e8 pi\u00f9 stabile, si pu\u00f2 eseguire una colecistectomia."}
{"id": "1850922", "revid": "29244", "url": "https://it.wikipedia.org/wiki?curid=1850922", "title": "Leuciscus cephalus", "text": ""}
{"id": "1850926", "revid": "181699", "url": "https://it.wikipedia.org/wiki?curid=1850926", "title": "Porta San Nazario", "text": "Porta San Nazario o del Soccorso (\"P\u00f4rta San Nazz\u00e8r\" in dialetto reggiano) era una porta inserita nelle mura medioevali della citt\u00e0 di Reggio nell'Emilia. Pi\u00f9 precisamente si pu\u00f2 inserire questa porta nell'insieme delle postierle, ovvero tutte quelle porte medioevali di Reggio interrate con la costruzione delle nuove mura nel 1551. Sorgeva dove oggi viale Allegri si incontra con la circonvallazione (viale Isonzo).\nStoria.\nLa porta venne costruita nel 1230, veniva soprattutto utilizzata per far entrare in citt\u00e0 la processione proveniente dal monastero di San Prospero, sito fuori le mura. Con la costruzione della cittadella (ora parco del Popolo, la porta divenne di fondamentale importanza. Infatti in caso di rivolta della citt\u00e0, gli occupanti della cittadella, che spesso erano la causa della rivolta, potevano fuggire senza correre rischio verso Mantova, che era collegata a Reggio con una strada che partiva proprio da Porta San Nazario. Da ci\u00f2 la porta viene anche chiamata \"del Soccorso\"."}
{"id": "1850931", "revid": "29244", "url": "https://it.wikipedia.org/wiki?curid=1850931", "title": "Rutilus erythrophthalmus", "text": ""}
{"id": "1850933", "revid": "122713344", "url": "https://it.wikipedia.org/wiki?curid=1850933", "title": "Effetto giroscopico", "text": "L'effetto giroscopico \u00e8 un fenomeno fisico che si verifica in corpi in rotazione, dovuto alla legge della conservazione di intensit\u00e0 e direzione del momento angolare che nasce quando l'asse intorno al quale un corpo sta ruotando viene sollecitato a cambiare orientamento da una forza che agisce su uno qualsiasi dei piani che contengono l'asse di rotazione. Ne risulta quindi una forza che si oppone al cambio di orientazione imposto all'asse di rotazione e un moto di precessione.\nAllora si osserva che lo spostamento dell'asse, che inerzialmente non avverrebbe senza la sollecitazione, non si verifica nel piano della coppia, come sarebbe intuitivo aspettarsi, ma in un piano perpendicolare ad esso ed alla direzione della forza.\nCaratteristico dell'effetto giroscopico \u00e8 il moto di precessione, ovvero la variazione in ogni istante della direzione dell'asse di rotazione a seguito dell'interazione con un momento della coppia.\nSpiegazione del fenomeno.\nL'effetto giroscopico \u00e8 un fenomeno di natura vettoriale, pertanto la sua trattazione richiede l'uso di vettori, prodotto vettoriale e numerosi passaggi. \nAlla base del fenomeno vi \u00e8 la legge di conservazione del momento angolare impone che tale quantit\u00e0 non vari nel tempo: per questo motivo cambiare orientamento all'asse di rotazione e dunque la direzione del vettore del momento angolare produce un controeffetto che complessivamente annulli ogni variazione del momento angolare. \nIl risultato \u00e8 dunque il manifestarsi di un moto di precessione ed uno - minore - di nutazione. \nPer fare un esempio, se un aereo, azionato da una turbina con asse di rotazione posto secondo l'asse longitudinale del velivolo, sta procedendo di moto rettilineo uniforme, essendo la turbina un corpo rotante, si verifica che, quando il pilota manovra per scendere in picchiata, sente il suo aereo imbardare verso sinistra o verso destra a seconda del senso di rotazione della turbina, nel primo caso in senso orario, antiorario nel secondo. Quando manovra per cabrare (decollare), sente ugualmente l'aereo imbardare ma in senso opposto a quello percepito durante la picchiata. Similmente avverte la tendenza della sua macchina volante a cabrare o a picchiare quando vira. \nApprossimazione giroscopica.\nL'effetto giroscopico \u00e8 piuttosto complesso da spiegare, ma si pu\u00f2 notevolmente semplificare limitandosi al caso approssimato nelle seguenti condizioni: \nIn queste condizioni, la velocit\u00e0 complessiva \u00e8 approssimabile alla sola \u03c9 di rotazione.\nPreso l'esempio di un giroscopio (asse con volano) in rotazione, posto con asse orizzontale appoggiato ad un estremo su un perno fisso e sottoposto a forza di gravit\u00e0 diretta verso il basso, ci\u00f2 che si verifica \u00e8 che il giroscopio in primo luogo non cade verso il basso (come invece avverrebbe se il disco non ruotasse) ed in secondo luogo intraprende una rotazione di precessione, che ruota l'orientazione dell'asse sul piano orizzontale.\nVa tenuto conto che il moto descritto, che consideriamo circolare uniforme, richiede necessariamente la presenza di una forza di contatto perno-asse non solo verticale ma anche radiale. Scrivendo l'equilibrio delle forze verticali e radiali nel punto di contatto:formula_1formula_2In direzione tangenziale va tenuto conto della coppia che produce il moto di precessione, ma questa non \u00e8 influenzata dalla forza di contatto (che \u00e8 applicata proprio sull'asse di precessione, dove il braccio sarebbe nullo) bens\u00ec solo dalla forza di gravit\u00e0 agente sul volano.\nSi utilizza il risultato per cui la componente tangenziale di un vettore che sta cambiando solo di direzione (similmente a quanto avviene nel moto circolare uniforme) \u00e8 data dal prodotto della distanza dal centro per la velocit\u00e0 angolare:\nformula_3Il momento angolare \u00e8 definito per una particella di massa \"m\", velocit\u00e0 \"v\" e distanza dal centro di rotazione \"r\":\nIl prodotto \"mv\" pu\u00f2 in alternativa essere scritto anche come quantit\u00e0 di moto lineare, indicata con \"p\".\nTrattandosi di un corpo esteso, \u00e8 possibile utilizzare il momento d'inerzia, esprimendo cos\u00ec il valore scalare del momento angolare:formula_5Visto che con la nostra approssimazione il valore scalare della velocit\u00e0 di rotazione \u03c9 \u00e8 costante, anche il valore scalare del momento angolare \u00e8 costante. A variare \u00e8 dunque solo la sua direzione, che produce analogamente a come spiegato prima, una componente tangenziale:formula_6sostituendo i precedenti risultati e anche:formula_7infine risulta:formula_8Data la coppia definita come:formula_9e noto che la coppia dovuta alla gravit\u00e0 vale:formula_10si ottiene che la velocit\u00e0 angolare di precessione vale:formula_11\nIl fenomeno del moto di precessione ad ogni modo si verifica anche in assenza del perno fisso: in questo caso il baricentro del giroscopio rimarr\u00e0 fisso e l'estremo dell'asse compir\u00e0 una circonferenza.\nFenomeni e applicazioni.\nL'effetto giroscopico caratterizza diversi fenomeni naturali e ha diverse applicazioni tecnologiche. Tra i fenomeni naturali, il pi\u00f9 conosciuto \u00e8 il moto di precessione dell'asse terrestre, mentre tra le applicazioni vi \u00e8 il girostato ad uso navale o per la stabilizzazione dei satelliti artificiali tramite piattaforme inerziali, la girobussola e vari altri strumenti di misura di velocit\u00e0 angolare o inclinazione.\nLa trottola.\nIl classico esempio dell'effetto giroscopico si ha nella trottola.\nPer osservare l'effetto la trottola deve essere in rotazione, da cui la presenza dell'ingrediente fondamentale dell'effetto giroscopico, quello di una massa in rotazione intorno a un suo asse. Il secondo ingrediente \u00e8 l'effetto perturbatore, ossia la coppia che tende a far inclinare l'asse di rotazione: \u00e8 il peso della trottola, applicato nel suo baricentro; se la trottola non ruotasse, si adagerebbe non appena venisse lasciata. Invece, per l'effetto giroscopico innescato dalla rotazione, la trottola anzich\u00e9 cadere inclina il suo asse secondo un piano a 90\u00b0 rispetto a quello di caduta.\nIn questa nuova posizione, sempre agente il peso, c'\u00e8 un nuovo piccolo spostamento di 90\u00b0 e cos\u00ec di seguito, per cui l'asse della trottola non cade, ma descrive un cono dato dall'insieme di tanti piccoli spostamenti a 90\u00b0 l'uno rispetto all'altro che la mantengono eretta. A mano a mano che la rotazione si smorza, per via dell'attrito, i movimenti si fanno sempre pi\u00f9 ampi, il cono sempre pi\u00f9 aperto fino alla caduta.\nMantenimento dell'equilibrio su una bicicletta o motocicletta.\nMotocicli e biciclette sono mezzi che si auto-equilibrano quando sono in corsa, mantenendo una traiettoria rettilinea senza alcun'azione esterna o del pilota, la cui eventuale assenza non influisce sul comportamento. Tuttavia il meccanismo principale che permette questo comportamento non \u00e8 dovuto all'effetto giroscopico delle ruote, sebbene questo contribuisca positivamente ma in maniera spesso trascurabile - in special modo se si tratta di basse velocit\u00e0 e ruote leggere e di piccolo raggio.\nLa tipica inclinazione assunta in curva da piloti di cicli e motocicli verso l'interno della curva \u00e8 invece dovuta in particolare alla necessit\u00e0 di contrastare la forza centrifuga che agisce sull'intero corpo a causa della traiettoria curva seguita dal mezzo, il quale tenderebbe ad inclinarsi verso l'esterno della curva perch\u00e9 non soggetto all'attrito del terreno nella parte alta. \u00c8 per la stessa ragione che per esempio nello sci o nel pattinaggio si assume una simile inclinazione in curva (sebbene in queste attivit\u00e0 non sia presente alcuna ruota in rotazione e dunque alcun effetto giroscopico).\nIl mantenimento dell'equilibrio su una bici, in caso di bici ferma, \u00e8 solo dovuto ai movimenti della persona in contrasto alla forza di gravit\u00e0 che farebbe cadere la bici su un lato (ed \u00e8 piuttosto faticoso mantenere l'equilibrio per lungo tempo e senza oscillazioni). Quando per\u00f2 la bici \u00e8 in velocit\u00e0, ai movimenti di equilibrio della persona si aggiunge tra gli altri effetti quello delle azioni giroscopiche legate al rotolamento delle due ruote: queste sono tali da produrre una coppia capace di ruotare lo sterzo verso sinistra in caso di inclinazione del mezzo verso sinistra (ovvero quando l'asse di rotazione della ruota viene ruotato in senso anti-orario rispetto alla direzione di avanzamento), e analogamente produce una coppia capace di ruotare lo sterzo verso destra in caso di inclinazione verso destra del mezzo (ovvero quando l'asse di rotazione della ruota viene ruotato in senso orario). Tutto ci\u00f2 comporta che la bicicletta tenda a ritornare in equilibrio perch\u00e9 una sterzata a sinistra della ruota tende a raddrizzare verso destra l'inclinazione del mezzo a causa della componente laterale della forza d'attrito col terreno della ruota anteriore sterzata, e viceversa.\nSimili considerazioni portano alla conclusione che non \u00e8 possibile condurre una bicicletta in assenza di gravit\u00e0, sebbene si possa mantenere in equilibrio e sterzare, ma non entrambe le azioni contemporaneamente.\nIl proiettile.\nNelle moderne armi da fuoco la rigatura della canna imprime al proiettile un moto rotatorio intorno al suo asse longitudinale, facendolo comportare come un girostato. Questo \u00e8 necessario perch\u00e9 la resistenza dell'aria \u00e8 una forza che non passa per il baricentro del proiettile, poich\u00e9 l'asse del proiettile non coincide con la tangente alla traiettoria e di conseguenza l'aria agisce sul proiettile dal di sotto sulla punta del proiettile e tende a ribaltarlo.Quanto maggiore l'angolo tra asse del proiettile e tangente alla traiettoria, oppure quanto maggiore la velocit\u00e0, tanto maggiore sar\u00e0 il momento rotatorio tendente a ribaltarlo.\nInvece, per l'effetto giroscopico della rotazione, il proiettile invece di capovolgersi secondo il piano individuato dalle due forze che sono il peso e la resistenza dell'aria devia secondo un piano a 90\u00b0. La parabola del tiro diventa cos\u00ec una curva sghemba, ossia non planare e la deviazione si chiama errore di deriva o derivazione, che pu\u00f2 essere corretta secondo le tecniche apposite di puntamento e di mira.\nIl girostato navale.\nLa stabilizzazione di un'imbarcazione pu\u00f2 giovare dell'utilizzo di un girostato, con vantaggi per la stabilit\u00e0 di oggetti e persone ospitati a bordo, nonch\u00e9 nelle navi militari per la stabilit\u00e0 e precisione balistica dell'artiglieria.\nIl vantaggio di questa soluzione rispetto a diverse altre \u00e8 la sua funzionalit\u00e0 anche a barca ferma. Tra gli svantaggi principali invece l'ingombro (3-5% dello spazio di bordo) e il peso, nonch\u00e9 l'impiego di energia per mantenere il moto rotatorio.\nIl rollio \u00e8 l'oscillazione dell'imbarcazione intorno al suo asse longitudinale, poppa-prua. Il beccheggio invece \u00e8 l'oscillazione intorno all'asse trasversale. Poich\u00e9 il momento di inerzia rispetto all'asse trasversale \u00e8 maggiore di quello relativo all'asse longitudinale, per la diversa distanza delle masse, si verifica che lo scafo \u00e8 molto pi\u00f9 soggetto al rollio che al beccheggio. Il girostato navale ha lo scopo, sfruttando l'effetto giroscopico, di trasformare le oscillazioni di rollio in quelle di beccheggio, che si smorzano assai facilmente per via del maggior momento di inerzia. Il girostato \u00e8 un grande volano, di peso enorme, mantenuto in continua rotazione da un motore apposito. \u00c8 piazzato all'interno dello scafo, nella chiglia. Quando il rollio tende a far inclinare lo scafo, si inclina solidalmente anche l'asse del girostato: nasce cos\u00ec una forte coppia sul piano a 90\u00b0 che per\u00f2 \u00e8 quello di beccheggio, secondo il quale lo scafo ha un'inerzia molto maggiore.\nLa prima nave di linea ad utilizzare il girostato fu il transatlantico italiano Conte di Savoia, che ne montava tre di grandi dimensioni a prua."}
{"id": "1850935", "revid": "729019", "url": "https://it.wikipedia.org/wiki?curid=1850935", "title": "Oedogoniales", "text": "In tassonomia gli Oedogoniales sono un ordine di alghe verdi filamentose. I filamenti si sviluppano attaccati al substrato e successivamente possono staccarsi andando a galleggiare in superficie.\nFanno sia riproduzione sessuale (oogama) che asessuale (una zoospora per cellula). Il meccanismo di divisione cellulare risulta nella formazione di strutture anulari a ciascuna divisione; cos\u00ec questi anelli riflettono il numero di divisioni avvenute in una cellula."}
{"id": "1850947", "revid": "57342", "url": "https://it.wikipedia.org/wiki?curid=1850947", "title": "Ho perso il trend", "text": "Ho perso il trend \u00e8 stata una trasmissione radiofonica condotta da Ernesto Bassignano ed Ezio Luzzi in onda sulle frequenze di Radio1 dal luned\u00ec al venerd\u00ec dalle 14:45 alle 15:30. Il programma, in onda ininterrottamente dal 1999 al 2011, ha avuto un grande successo popolare \"di nicchia\" fino al 1\u00ba aprile 2011, data del collocamento in pensione, per limite di et\u00e0, dello stesso Bassignano, che per disposizioni normative Rai non poteva ottenere un ulteriore contratto di collaborazione per continuare a realizzare il programma.\nPresentazione.\nEra una trasmissione a carattere ironico, improntata sul gioco comico dei due conduttori in studio che prendevano spunto dalle notizie di attualit\u00e0 pi\u00f9 curiose per creare un dibattito fra di loro e i personaggi che intervenivano nel corso della diretta. Anche gli ascoltatori potevano dire la loro, intervenendo attraverso gli sms o la posta elettronica. Come scritto sullo stesso sito web della trasmissione, cercava \"\"di essere un osservatorio semiserio che, partendo da notizie e sondaggi assolutamente veri, prova a ironizzare su certe statistiche per dedurne tutto e il contrario di tutto\". In sintesi: \"\"una gabbia di matti\".\nA partire da venerd\u00ec 1\u00ba aprile 2011 il programma \u00e8 stato cancellato dal palinsesto di Rai Radio1 \"tra la disperazione degli ascoltatori e l'indifferenza di tutti gli altri\".\nConduttori.\nLa curiosit\u00e0 di questo programma ormai \"cult\" di Radio Rai, stava nella composizione del duo di conduttori: \nAnche se non intervenivano in voce, una parte del successo del programma era dovuta anche alla selezione musicale, a cura dal regista Alex Messina, e all'interazione con i tecnici addetti alla messa in onda, tra cui il pi\u00f9 assiduo era Gottardo Montano, soprannominato \"il cartaro\"\"."}
{"id": "1850949", "revid": "228587", "url": "https://it.wikipedia.org/wiki?curid=1850949", "title": "De ludo scachorum", "text": "De ludo scachorum (\"Sul gioco degli scacchi\") \u00e8 un manoscritto redatto in volgare attorno al 1500 dal matematico del Rinascimento Luca Pacioli. Il manoscritto, dedicato alla marchesa di Mantova Isabella d'Este, riporta pi\u00f9 di cento problemi di scacchi.\nBasandosi sulla lunga frequentazione di Pacioli con Leonardo da Vinci, e sul fatto che quest'ultimo abbia illustrato il volume \"De divina proportione\" sempre di Pacioli, alcuni studiosi ipotizzano che lo stesso Leonardo possa aver contribuito all'opera disegnando alcuni dei problemi che appaiono nel manoscritto o alcuni dei pezzi usati negli stessi.\nPer lungo tempo creduto perduto, il manoscritto - di propriet\u00e0 della Fondazione Palazzo Coronini Cronberg onlus di Gorizia - venne ritrovato nel 2006 a Gorizia dal bibliologo Duilio Contin tra i 22.000 volumi della biblioteca del conte Guglielmo Coronini Cronberg, temporaneamente depositati presso l'Archivio di Stato di Gorizia."}
{"id": "1850951", "revid": "767487", "url": "https://it.wikipedia.org/wiki?curid=1850951", "title": "Stretto di Falkland", "text": "Lo Stretto di Falkland (inglese: \"Falkland Sound\", spagnolo: \"Estrecho de San Carlos\"), anche \"Stretto delle Falkland\", \u00e8 uno stretto nelle Isole Falkland. Separa l'isola Falkland Occidentale dall'isola Falkland Orientale, in direzione sudovest-nordest.\nOrigine del nome.\nLo stretto \u00e8 stato battezzato da John Strong nel 1690 in onore del Visconte di Falkland, e solo in seguito il nome \u00e8 stato applicato all'arcipelago ed alle sue due isole maggiori. Il nome spagnolo \"Estrecho de San Carlos\" si riferisce alla nave \"San Carlos\" che visit\u00f2 lo stretto nel 1768; il nome inglese \"San Carlos Water\" si riferisce invece ad una piccola insenatura nell'isola Falkland Orientale, e d\u00e0 nome a San Carlos, Port San Carlos e al fiume San Carlos.\nJohn Strong, capitano della nave \"Welfare\", comp\u00ec il primo sbarco registrato su ambedue le isole principali il 29 gennaio 1690, a Bold Cove (vicino a Port Howard) appena fuori dallo stretto.\nGeografia.\nLe isole comprese nello Stretto di Falkland sono: Narrows Island, Great Island, le Tyssen Islands e le Swan Islands. Le Arch Islands e Eddystone Rock si trovano rispettivamente alle estremit\u00e0 meridionale e settentrionale dello stretto.\nGli insediamenti che si affacciano su di esso sono Ajax Bay, Port San Carlos e San Carlos sull'isola Falkland Orientale e Port Howard e Fox Bay sull'isola Falkland Occidentale.\nTra le insenature e baie sullo stretto vi sono: Fox Bay, Port Howard (Falkland Occidentale); Grantham Sound, San Carlos Acqua, Ruggles Bay (Falkland Orientale) "}
{"id": "1850958", "revid": "1926649", "url": "https://it.wikipedia.org/wiki?curid=1850958", "title": "Nicola Dibitonto", "text": "Carriera.\nGiocatore.\nCresciuto nel Trani, vi effettua la scalata a titolare, posizione che mantiene per tre stagioni prima di trasferirsi al in Serie B; l'anno successivo viene acquistato dal Cagliari come secondo portiere: qui rimane per cinque stagioni, ed esordisce in Serie A.\nNel 1995 scende in Serie C1, serie in cui militer\u00e0 ininterrottamente per nove stagioni con le maglie di Atletico Catania, Fidelis Andria, (per tre stagioni), Viterbese e (per tre stagioni).\nNel 2004 passa al in Serie B per fare il secondo a Jean Fran\u00e7ois Gillet, ottenendo un'unica presenza. La stagione successiva si trasferisce all'Andria BAT dove conclude la sua carriera da giocatore e inizia quella da preparatore.\nAllenatore.\nDurante la seconda permanenza ad Andria BAT, assume il ruolo di preparatore dei portieri nel 2007 quando ancora \u00e8 tesserato come giocatore, dedicandosi interamente al ruolo di preparatore dal luglio 2008 dopo l'acquisto di Leacche che lo sostituisce.\nNell'aprile 2009 l'Andria BAT lo solleva dall'incarico a campionato in corso e a luglio dello stesso anno diventa l'allenatore in seconda e preparatore dei portieri del , la squadra della sua citt\u00e0, fino al 25 gennaio 2011, allorquando Arcangelo Sciannimanico viene esonerato. Rimane in societ\u00e0 come preparatore dei portieri fino alla fine della stagione 2011-2012, quando viene sostituito da Nicola Di Leo.\nA dicembre 2012 firma per l', come preparatore dei portieri."}
{"id": "1850961", "revid": "838137", "url": "https://it.wikipedia.org/wiki?curid=1850961", "title": "Joan Mart\u00ed Alanis", "text": "Biografia.\nFu vescovo di Urgell dal 1970 al 2003, ritirandosi per raggiunti limiti di et\u00e0, e coprincipe del Principato d'Andorra. Con il presidente della Repubblica francese Fran\u00e7ois Mitterrand firm\u00f2 la nuova costituzione di Andorra nel 1993. Nel 2001 ricevette il titolo personale di arcivescovo.\nGenealogia episcopale.\nLa genealogia episcopale \u00e8:"}
{"id": "1850963", "revid": "1982", "url": "https://it.wikipedia.org/wiki?curid=1850963", "title": "Metodo alle differenze finite", "text": ""}
{"id": "1850969", "revid": "111162017", "url": "https://it.wikipedia.org/wiki?curid=1850969", "title": "Gran Premio degli Stati Uniti d'America-Est 1980", "text": "Il Gran Premio degli Stati Uniti d'America-Est 1980 \u00e8 stata la quattordicesima, e ultima, prova della stagione 1980 del Campionato mondiale di Formula 1. Si \u00e8 corsa domenica 5 ottobre 1980 per l'ultima volta sul Circuito di Watkins Glen. La gara \u00e8 stata vinta dall'australiano Alan Jones; per il vincitore si tratt\u00f2 del decimo successo nel mondiale. Ha preceduto sul traguardo l'argentino Carlos Reutemann, anch'egli su Williams-Ford Cosworth e il francese Didier Pironi su Ligier-Ford Cosworth. Inoltre segna l'ultima apparizione per il campione del mondo uscente Jody Scheckter e il due volte campione del mondo Emerson Fittipaldi.\nVigilia.\nSviluppi futuri.\nL'Osella si trov\u00f2 in difficolt\u00e0 finanziarie per la stagione . Uno dei suoi sponsor, la Denim, infatti aveva minacciato di abbandonarla qualora non vi fosse stata chiarezza in merito alla gestione del campionato, mentre i Monopoli di Stato erano vicini a una scelta analoga in seguito della decisione del Ministro delle finanze Franco Reviglio di porre il veto sulle sponsorizzazioni nell'automobilismo.\nControversie.\nIl gran premio fu a lungo messo in dubbio per le critiche che i piloti avevano espresso in merito alle condizioni di sicurezza. La stessa presenza, poi cancellata, di un terzo gran premio da tenersi negli Stati Uniti d'America, su un tracciato cittadino a Las Vegas, rendeva incerta la trasferta a Watkins Glen.\nA questi dubbi se ne aggiunsero altri per la mancanza dei fondi necessari a effettuare le opere richieste per ammodernare il tracciato. Ad agosto venne confermata la tenuta del gran premio: gli organizzatori avevano reperito la cifra necessaria. A settembre per\u00f2 l'inviato della FISA all'ispezione del tracciato dubit\u00f2 che le condizioni della pista potessero essere adeguate alle esigenze della Formula 1 entro il 5 ottobre, giorno previsto per la gara. Il 9 settembre per\u00f2 la FISA conferm\u00f2 la data. Vi furono comunque delle polemiche in quanto i lavori effettuati non sembrarono sufficienti.\nAspetti tecnici.\nIl circuito ospitava per la ventesima volta, consecutiva e in totale, una gara valida per il mondiale; la prima vi si era svolta nel 1961; questo fu per\u00f2 l'ultimo gran premio di Formula 1 che venne corso su questo tracciato. \u00c8 tuttora il circuito statunitense che ha ospitato per il maggior numero di volte un gran premio valido come prova del campionato del mondo di Formula 1.\nAspetti sportivi.\nIl gran premio venne definito \"degli Stati Uniti-Est\", per distinguerlo da quello corso a Long Beach, in aprile, anche se il suo nome ufficiale era \"United States Grand Prix\".\nGeoff Lees, pilota britannico in stagione gi\u00e0 impegnato con Shadow e Ensign, venne ingaggiato dalla RAM, al posto di Kevin Cogan. Jean-Pierre Jabouille, protagonista di un brutto incidente nel corso del GP del Canada, era ancora convalescente, tanto che rest\u00f2 per dieci giorni all'Ospedale \"Regina Vittoria\" di Montr\u00e9al, e non prese parte a questa gara. La Renault non lo sostitu\u00ec, anche se inizialmente venne prospettato Patrick Tambay quale possibile pilota da affiancare ad Arnoux.\nQuesta fu l'ultima gara per due campioni del mondo: Jody Scheckter ed Emerson Fittipaldi. Scheckter, vittorioso nel , aveva gi\u00e0 espresso la sua volont\u00e0 di ritirarsi dalle corse, mentre Fittipaldi, (campione nel e ), pur abbandonando la F1, prosegui con l'automobilismo fino al 1996, nelle serie nordamericane.\nQualifiche.\nResoconto.\nBruno Giacomelli su Alfa Romeo fu il pi\u00f9 rapido nella prima giornata di test in 1'34\"551. Il bresciano precedette il neo campione del mondo della Williams Alan Jones per soli 12 millesimi. I tempi dei migliori furono molto vicini, tanto che entro un secondo dal tempo di Giacomelli vi erano ben 8 piloti. La sessione venne caratterizzata da un'uscita di pista di Jacques Laffite: il pilota della Ligier riport\u00f2 un colpo al collo che ne mise in dubbio la presenza alla gara.\nGiacomelli al sabato fu capace anche di migliorarsi, chiudendo in 1'33\"291, e conquistando cos\u00ec la prima e unica \"pole\" della sua carriera nel mondiale di F1. Essa fu anche la prima \"pole\" per l'Alfa Romeo quale costruttore da quella ottenuta da Juan Manuel Fangio nel Gran Premio d'Italia 1951. L'ultimo pilota italiano a riuscire nell'impresa era stato Vittorio Brambilla a bordo di una March nel Gran Premio di Svezia 1975. La parte alta della classifica venne rivoluzionata: Nelson Piquet conquist\u00f2 la prima fila, mentre la seconda venne divisa tra Carlos Reutemann (terzo) ed Elio De Angelis (quarto). Jones chiuse quinto, davanti a Ren\u00e9 Arnoux. Le Ferrari furono ancora molto deludenti, con Villeneuve diciottesimo e Scheckter ventitreesimo, e qualificato per meno di sei decimi. Si qualific\u00f2 Rupert Keegan: fu l'ultimo pilota a prendere parte a un gran premio con una vettura gestita da una scuderia \"privata\". Alain Prost fu autore di un'uscita di pista a causa della rottura di una sospensione sulla sua McLaren. A causa di un ematoma riportato al capo non fu in grado di prendere il via e, dopo il \"warm up\", venne sostituito dal primo dei non qualificati, Jan Lammers. Altri incidenti, meno gravi, vi furono per Eddie Cheever, Keke Rosberg, Gilles Villeneuve, Mike Thackwell e lo stesso Keegan, tanto che la sessione venne interrotta con 8 minuti d'anticipo sul previsto.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAlla partenza Bruno Giacomelli scatt\u00f2 bene e rimase primo; anche Alan Jones, partito quinto, fu autore di un bell'avvio, ponendosi subito alla caccia del secondo posto. Usc\u00ec per\u00f2 dal tracciato, e scese in quattordicesima posizione. Al termine del primo giro Giacomelli precedeva Nelson Piquet, seguito da Carlos Reutemann, Didier Pironi, Elio De Angelis e H\u00e9ctor Rebaque. Jones fu autore di una poderosa rimonta che lo port\u00f2 in ottava posizione gi\u00e0 al quarto giro. Rebaque, invece, a causa del degrado delle gomme, perse diverse posizioni, finendo in fondo al gruppo, dopo un \"pit stop\".\nAl giro 11, dopo aver passato John Watson, Jones entrava in zona punti. Al 17\u00ba giro Riccardo Patrese usc\u00ec di pista: il pilota era incolume ma era intrappolato nelle reti di protezione, poste a bordo pista. Fu necessario l'uso delle pinze per consentire al pilota di uscire dalla sua vettura. Giacomelli continuava intanto a dominare la gara, tanto che dopo 21 giri il suo margine era di dieci secondi; Carlos Reutemann battagliava con Nelson Piquet, in crisi con le gomme, per il terzo posto. Jones pass\u00f2 anche De Angelis, conquistando la quinta posizione.\nPiquet fu autore di un testacoda alla prima curva al giro 26, e si ritrov\u00f2 quindicesimo. Tornato ai box, si ritir\u00f2 con una minigonna danneggiata. Tre giri dopo Jones pass\u00f2 anche Didier Pironi, scalando cos\u00ec terzo. Anche il francese della Ligier scontava dei guai con le coperture. Al 30\u00ba giro Alan Jones pass\u00f2 anche il compagno di scuderia Reutemann: l'argentino soffriva di sottosterzo, per un problema all'anteriore sinistra.\nAl giro 32 ci fu la svolta decisiva della gara quando il leader Giacomelli si ritir\u00f2 con una bobina bruciata che spense il suo motore. Jones si trov\u00f2 cos\u00ec a condurre, seguito da Reutemann, Pironi, De Angelis, Watson e Laffite. Al giro 43 Jacques Laffite conquist\u00f2 il quinto posto a Watson che, due giri dopo, si ferm\u00f2 ai box al quarantacinquesimo giro per problemi di assetto dovuto agli ammortizzatori. Entr\u00f2 in zona punti Mario Andretti, seguito da Villeneuve e Arnoux. Il francese pass\u00f2 il ferrarista due giri dopo e, al giro 50, anche Andretti, entrando in zona punti. Al giro 55 l'italoamericano, sfruttando il degrado delle gomme di Arnoux, ripass\u00f2 il francese. \nNegli ultimi giri il ritmo di Jones era tale da fargli segnare un giro veloce in 1'34\"068, tempo pi\u00f9 basso di quello fatto registrare in qualifica. L'australiano fu primo sul traguardo, conquistando cos\u00ec la decima vittoria nel mondiale: il neocampione del mondo precedette Carlos Reutemann; terzo era Pironi, quarto De Angelis, quinto Laffite e sesto Andretti, per la prima volta a punti in stagione.\nRisultati.\nI risultati del gran premio furono i seguenti:"}
{"id": "1850971", "revid": "123892678", "url": "https://it.wikipedia.org/wiki?curid=1850971", "title": "That Don't Impress Me Much", "text": "That Don't Impress Me Much \u00e8 un brano musicale della cantante canadese Shania Twain. \u00c8 il sesto singolo country, estratto dal suo album del 1997 \"Come on Over\", anche se soltanto il quarto destinato anche al mercato internazionale. La canzone \u00e8 stata scritta da Robert John \"Mutt\" Lange e Shania Twain, e fu originariamente pubblicata per la trasmissione radiofonica nel 1998.\nNel testo del brano, la protagonista descrive tre uomini: un so-tutto-io (che definisce ironicamente un \"ingegnere aerospaziale\"), un uomo attento al suo aspetto (che definisce \"Brad Pitt\") e un uomo ossessionato dalla sua auto. La protagonista del brano sostiene che, sebbene questi uomini abbiano dei vantaggi, lei cerca qualcuno con il 'tocco' giusto, che non la faccia sentire sola nelle fredde e lunghe notti.\nIl brano \u00e8 diventato il terzo pi\u00f9 grande risultato della cantante nella Billboard Hot 100, ed \u00e8 considerato uno dei brani pi\u00f9 conosciuti della cantante.\nIl video.\nIl video prodotto per \"That Don't Impress Me Much\" \u00e8 stato girato nel deserto del Mojave, al \"El Mirage Dry Lake\" e a Barstow, California, ed \u00e8 stato diretto da Paul Boyd il 3 e il 4 novembre 1998. Il video \u00e8 stato poi pubblicato il 2 dicembre 1998. Nel video la cantante, vestita con un lungo abito leopardato con cappuccio e valigia coordinata, cammina lungo il deserto, facendo occasionalmente l'autostop ai pochi mezzi di passaggio. Il primo uomo che si ferma a offrirle un passaggio \u00e8 un motociclista e poi a seguire, un camionista, un uomo in macchina, un altro in jeep ed infine un affascinante beduino a cavallo. In tutte le occasioni, Shania rifiuta il passaggio, evidentemente non impressionata dal proponente (come suggerisce il testo della canzone). Il video ha vinto il riconoscimento come \"Video dell'anno\" sia al \"Canadian Country Music Awards\" che al \"MuchMoreMusic Award\" nel 1999."}
{"id": "1850975", "revid": "974799", "url": "https://it.wikipedia.org/wiki?curid=1850975", "title": "Festival di Cannes 1963", "text": "La 16\u00aa edizione del Festival di Cannes si \u00e8 svolta a Cannes dal 9 al 23 maggio 1963.\nLa giuria presieduta dallo scrittore francese Armand Salacrou ha assegnato la Palma d'oro per il miglior film a \"Il Gattopardo\" di Luchino Visconti."}
{"id": "1850976", "revid": "830939", "url": "https://it.wikipedia.org/wiki?curid=1850976", "title": "Niccol\u00f2 Aggiunti", "text": "Studi\u00f2 a Pisa sotto Benedetto Castelli. Dopo aver ricevuto la laurea, nel 1621, divenne insegnante di Ferdinando II de' Medici. Nel corso di questo periodo probabilmente conobbe Galileo Galilei, diventando poi, uno dei suoi allievi preferiti. Nel 1626 \u00e8 stato insignito della cattedra di matematica a Pisa, come successore di Castelli.\nA Sansepolcro, sua citt\u00e0, \u00e8 intitolata al suo nome una della principali strade del centro storico."}
{"id": "1850979", "revid": "1543377", "url": "https://it.wikipedia.org/wiki?curid=1850979", "title": "Campionato del mondo femminile di scacchi 1933", "text": "Il campionato del mondo femminile di scacchi del 1933 fu il quarto campionato del mondo femminile di scacchi organizzato dalla FIDE. Si disput\u00f2 a Folkestone, in Gran Bretagna, dal 12 al 23 luglio, contestualmente alla quinta edizione delle Olimpiadi degli scacchi.\nIl torneo vide affrontarsi otto giocatrici; ognuna affront\u00f2 due volte ogni avversaria. Il titolo fu vinto dalla campionessa uscente Vera Menchik, che vinse ogni partita."}
{"id": "1850981", "revid": "1175439", "url": "https://it.wikipedia.org/wiki?curid=1850981", "title": "NGC 2841", "text": "NGC 2841 \u00e8 una galassia a spirale visibile nella costellazione dell'Orsa Maggiore. Fu scoperta da William Herschel nel 1788. Pu\u00f2 essere intravista con un telescopio con apertura pari o superiore ai 150\u00a0mm.\nSi riteneva che la galassia NGC 2841 si trovasse a circa 11,1 Mpc (36 milioni di anni luce). Uno studio effettuato nel 2001 dal Telescopio spaziale Hubble sulle variabili Cefeidi della galassia ha permesso di ottenere una stima pi\u00f9 accurata della distanza: 14,1 \u00b1 1,5 Mpc (circa 46 milioni di anni luce).\nUna nuova stima della distanza, pi\u00f9 precisa, \u00e8 stata ottenuta nel 2013 utilizzando una supernova di tipo Ia esplosa nel 1999, portando il valore a 14,6 \u00b1 0,07 Mpc\n. Data la dimensione angolare apparente, la galassia ha un diametro di almeno 112.000 anni luce, leggermente superiore a quello della Via Lattea, ma le stime superiori (ottenute con diametri angolari meno restrittivi) la pongono a circa 150.000 anni luce, quindi pi\u00f9 simile alla Galassia di Andromeda.\nLa galassia NGC 2841 \u00e8 il prototipo delle cosiddette \"galassie flocculenti\", ossia galassie i cui bracci a spirale sono brevi e frammentati; in particolare quelli della galassia NGC 2841 ospitano molte stelle giovani e calde, con un basso tasso di formazione stellare.\n\u00c8 una galassia di 10\u00aa magnitudine classificata SA(r)b, ovvero una galassia spirale (\"SA\") con un anello centrale (\"r\") in cui il contributo del nucleo e del disco si equivalgono (\"b\"). Inoltre NGC 2841 \u00e8 classificata come galassia LINER, ovvero una galassia che presenta una bassa ionizzazione rispetto alle galassie \"normali\" nella regione nucleare.\nIn NGC 2841 sono state scoperte tre supernove: SN 1912A, SN 1957A e SN 1999by, queste ultime due classificate di tipo I."}
{"id": "1850982", "revid": "92723", "url": "https://it.wikipedia.org/wiki?curid=1850982", "title": "Ram\u00f3n Malla Call", "text": "Biografia.\nOrdinato sacerdote il 19 dicembre 1948 a Salamanca, il 24 luglio 1968 fu nominato vescovo di Lleida.\nDal 1969 al 1971 fu amministratore apostolico della diocesi di Urgell durante il periodo di \"sede vacante\" e assunse contestualmente la carica di coprincipe di Andorra.\nDal 19 dicembre 1999 fino alla morte \u00e8 stato vescovo emerito di Lleida.\nGenealogia episcopale.\nLa genealogia episcopale \u00e8:"}
{"id": "1850983", "revid": "287204", "url": "https://it.wikipedia.org/wiki?curid=1850983", "title": "Banca d\u2019Italia", "text": ""}
{"id": "1850990", "revid": "1305772", "url": "https://it.wikipedia.org/wiki?curid=1850990", "title": "Vairone", "text": "Vairone \u00e8 il nome comunemente utilizzato per indicare:"}
{"id": "1850994", "revid": "838137", "url": "https://it.wikipedia.org/wiki?curid=1850994", "title": "Ricompilazione dinamica", "text": "In informatica la ricompilazione dinamica \u00e8 una tecnica di ottimizzazione implementata da molti emulatori e macchine virtuali. Questa tecnica prevede che il codice sorgente di un programma venga analizzato durante la sua esecuzione e ricompilato al fine di renderlo eseguibile e/o di migliorarne le prestazioni d'esecuzione. La compilazione durante l'esecuzione permette di adattare il codice alla macchina che lo sta eseguendo tenendo conto anche delle informazioni presenti durante l'esecuzione, informazioni che un compilatore non possiede durante la classica compilazione statica.\nIn alcuni casi la ricompilazione dinamica viene utilizzata in congiunzione con altre tecniche di ottimizzazione adattativa per migliorare l'esecuzione di codice portabile, codice indipendente dalla piattaforma. Per esempio spesso le macchine virtuali Java e il .NET Common Language Runtime quando eseguono il bytecode fanno uso di questa tecnica.\nEsempio.\nSupponiamo di avere un programma in esecuzione su un emulatore e che il programma debba effettuare la copia di una stringa terminata con un carattere NULL. Il programma \u00e8 stato compilato per un processore molto semplice, questo \u00e8 in grado di copiare un singolo byte per volta, il programma legge il byte da un registro e provvede a copiarlo nella stringa di destinazione. Il programma originario avrebbe un codice simile al seguente:\ninizio:\n mov A,[first string pointer] ; Put location of first character of source string\n ; in register A\n mov B,[second string pointer] ; Put location of first character of destination string\n ; in register B\nloop:\n mov C,[A] ; Copy byte at address in register A to register C\n mov [B],C ; Copy byte in register C to the address in register B\n inc A ; Increment the address in register A to point to\n ; the next byte\n inc B ; Increment the address in register B to point to\n ; the next byte\n cmp C,#0 ; Compare the data we just copied to 0 (string end marker)\n jnz loop ; If it wasn't 0 then we have more to copy, so go back\n ; and copy the next byte\nfine: ; If we didn't loop then we must have finished,\n ; so carry on with something else.\nL'emulatore \u00e8 eseguito da un processore pi\u00f9 potente di quello utilizzato per sviluppare il codice appena indicato. Questo processore dispone di istruzioni appositamente progettate per copiare le stringhe e l'emulatore \u00e8 a conoscenza di queste istruzioni. L'emulatore tramite la tecnica di ricompilazione dinamica potrebbe riconoscere il frammento di codice che copia la stringa e potrebbe sostituirlo con del codice che si avvantaggia delle nuove istruzioni presenti sul processore. Tra le nuove istruzioni supponiamo che vi sia l'istruzione \"movs\", questa provvede a copiare fino a 16 byte contemporaneamente, senza dover utilizzare un registro di parcheggio e si ferma se incontra il carattere NULL.\nIl nuovo codice con la ricompilazione dinamica avrebbe la seguente forma:\ninizio:\n mov A,[first string pointer] ; Put location of first character of source string\n ; in register A\n mov B,[second string pointer] ; Put location of first character of destination string\n ; in register B\nloop:\n movs [B],[A] ; Copy 16 bytes at address in register A to address\n ; in register B, then increment A and B by 16\n jnz loop ; If the zero flag isn't set then we haven't reached\n ; the end of the string, so go back and copy some more.\nfine: ; If we didn't loop then we must have finished,\n ; so carry on with something else.\nQuesto codice \u00e8 pi\u00f9 compatto e molto pi\u00f9 veloce dato che evita una copia intermedia nei registri del processori. Inoltre l'istruzione \"movs\" sar\u00e0 probabilmente stata sviluppata in modo da essere pi\u00f9 veloce di 16 mov singole."}
{"id": "1850995", "revid": "838137", "url": "https://it.wikipedia.org/wiki?curid=1850995", "title": "Ram\u00f3n Iglesias i Navarri", "text": "Biografia.\n\u00c8 stato vescovo di Urgell e coprincipe \"ex officio\" di Andorra.\nGenealogia episcopale.\nLa genealogia episcopale \u00e8:"}
{"id": "1850997", "revid": "729019", "url": "https://it.wikipedia.org/wiki?curid=1850997", "title": "Goffredo Mencagli", "text": "Biografia.\nArruolato nel 1959, ha frequentato la Scuola Militare Nunziatella di Napoli, l'Accademia Militare di Modena, la Scuola di Applicazione Fanteria Cavalleria di Torino, la Scuola Ufficiali Carabinieri di Roma.\nLaureato in Giurisprudenza presso l'Universit\u00e0 La Sapienza di Roma, in Scienze Politiche alla LUISS di Roma, in Scienze Strategiche all'Universit\u00e0 di Torino ed in Scienze Internazionali e Diplomatiche presso l'Universit\u00e0 di Trieste.\nNel 1966 \u00e8 tenente degli Alpini al Battaglione di \"Bolzano\" in Bressanone.\nDal 1967 transita nei Carabinieri come tenente al Battaglione paracadutisti \"Tuscania\" della Brigata \"Folgore\" in Livorno; dopo essere stato il comandante della Tenenza CC di Gardone Val Trompia diventa pilota militare di elicottero e assume l'incarico di Comandante del 2\u00ba Nucleo Elicotteri Carabinieri di Milano; negli anni '80 ricopre incarichi quale Comandante della Compagnia CC di Roma-Montesacro e del Gruppo CC di Messina; negli anni novanta da Colonnello \u00e8 Comandante del Raggruppamento Elicotteri Carabinieri e diventato Generale di Brigata comanda la Regione Carabinieri Veneto.\nDal 1\u00ba settembre del 2000 \u00e8 stato Direttore dell'Ufficio Centrale per la Sicurezza della Presidenza del Consiglio (UCSI-CESIS); promosso Generale di Corpo d'Armata dal marzo 2004 \u00e8 stato Comandante delle Scuole dell'Arma dei Carabinieri, per poi essere nominato nel luglio del 2006 Vice Comandante Generale dell'Arma dei Carabinieri. Per alcuni anni, a partire dall'a.a.2000-01 ha insegnato nel corso di specializzazione in \"Tutela della persona e attivit\u00e0 investigativa\" dell'Universit\u00e0 di Camerino che fu attivato in videoconferenza a Roma. (Vd.presentazione corso)\nHa conseguito brevetti militari di \"Paracadutista\", \"Istruttore di Paracadutismo\", \"Pilota di Elicottero\" e di \"Istruttore di Volo e di Specialit\u00e0\".\nDal luglio 2007 ricopre l'incarico di Comandante Interregionale Carabinieri Podgora di Roma."}
{"id": "1850998", "revid": "1543377", "url": "https://it.wikipedia.org/wiki?curid=1850998", "title": "Retignano", "text": "Retignano \u00e8 una frazione del comune italiano di Stazzema, nella provincia di Lucca, in Toscana.\nNato come insediamento dei Liguri Apuani, cadde poi sotto il dominio dei Romani, che lo fondarono nel 177 a.C. e lo aiutarono a svilupparsi, rendendolo uno dei principali centri dell'Alta Versilia, sulle Alpi Apuane, nota roccaforte di avvistamento dei nemici provenienti dal mare e punto strategico di rifornimento di legname, vari materiali estrattivi e marmo. Dopo un periodo di indipendenza in veste di \"comunello\", durato diversi secoli, nel 1776 il granduca Pietro Leopoldo sottrasse al paese questo titolo, assoggettandolo al dominio di Lucca, della cui provincia oggi fa parte. Retignano torn\u00f2 a prosperare nella seconda met\u00e0 dell'Ottocento grazie all'apertura delle cave di marmo, siti estrattivi del pregiato \"bardiglio fiorito\", apprezzato soprattutto dagli inglesi, gli stessi finanziatori del progetto.\nNel periodo tra le due guerre mondiali, il paese conobbe un rapido spopolamento, causato dall'emigrazione verso le grandi citt\u00e0 o verso l'estero, particolarmente il Nord America o l'Argentina. Assediato dai tedeschi e sfruttato per la sua posizione invidiabile, venne poi \"riconquistato\" dai soldati americani che vi posero una delle loro basi principali durante la fase di avanzamento presso la Linea Gotica.\nGeografia fisica.\nTerritorio.\nRetignano sorge a un'altitudine di 396 metri s.l.m. e raggiunge la massima altitudine ai 913 metri delle punte di Mont'Alto, dove esistono i resti di un'antica cava di \"rosso rubino\" (un marmo pregiato presente solo in poche zone) e luoghi di estrazioni di bardiglio e \"bardiglio fiorito\".\nGode di un clima mite grazie all'apertura sul mare, anche se d'inverno non mancano le nevicate, e, grazie alla sua posizione collinare, da Retignano \u00e8 possibile vedere la valle dello stazzemese quasi al completo. Si possono vedere i rilievi del monte Pania, Corchia, Matanna, Nona, Procinto, Lieto, Cavallo e tutte le montagne attigue. Per questo motivo era sede di fortini di avvistamento che avvertivano i valligiani dei pericoli di attacchi nemici provenienti dalla costa.\nClima.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di 6,6\u00a0\u00b0C; quella del mese pi\u00f9 caldo, luglio, si attesta +22,5\u00a0\u00b0C.\nLe precipitazioni medie annue nel medesimo trentennio si attestano a 1.914,5\u00a0mm, con elevato picco tra autunno e inverno e con minimo relativo in estate.\nI dati delle precipitazioni sono aggiornati all'anno 2000.\nStoria.\nI primi insediamenti.\nAttraverso alcuni ritrovamenti si pu\u00f2 sostenere che la zona dell'attuale Retignano fosse gi\u00e0 popolata in epoca preistorica, dal periodo del Paleolitico fino all'et\u00e0 del bronzo e del ferro. , in epoca romana, quando gli abitanti delle Alpi Apuane erano i noti Liguri Apuani. Si ritiene, infatti, che gi\u00e0 allora esisteva un piccolo gruppo di casupole circondate da molti campi coltivati, alcuni dei quali in comune con gli altri insediamenti vicini di Terrinca e Levigliani, in cui sono stati anche rinvenute alcune tracce di questa popolazione. Con Levigliani condivideva anche una piccola necropoli, in localit\u00e0 \"Le piane\", nella zona alta del paese.\nI Liguri Apuani, o pi\u00f9 semplicemente \"Apuani\", erano una popolazione che si suddivideva in varie trib\u00f9, chiamate \"Nomen\" dagli storici romani; una di queste si stanzi\u00f2 tra i massicci montuosi del complesso di Mont'Alto, un'area molto estesa, delimitata da confini naturali e piena di risorse, tra cui torrenti, piante medicinali e fauna. Qui gli Apuani conducevano una vita seminomade e sfruttavano le zone di Retignano come nucleo abitativo dai mesi primaverili fino al primo inverno. Nelle zone pi\u00f9 riparate e le radure di \"Gordici\" e \"Valimoni\", localit\u00e0 di Retignano situate nei boschi, a circa 700 metri s.l.m., , sorgevano i resti di piccoli insediamenti. In caso di guerra, era previsto il ricorso ad una cima fortificata, una vetta da cui poter scorgere l'orizzonte e segnalare tempestivamente l'arrivo dei nemici. Per Retignano, tale vetta coincide con la sommit\u00e0 del monte \"Castello\", la cui etimologia probabilmente ha a che vedere con questo fatto. Da l\u00ec \u00e8 possibile vedere l'intera vallata versiliese, la costa e, nelle giornate serene, anche uno scorcio sull'arcipelago toscano. Le lacune lasciate dalla storiografia romana non hanno permesso di identificare la trib\u00f9 che popolava Retignano. Si ritiene che fossero i \"Vasates\", abitanti di Basati, localit\u00e0 antistante Retignano e che da essi deriva il suo nome.\nNel corso dei secoli, a causa del grande interesse mostrato dai Romani per le risorse della Versilia, i Liguri Apuani furono pi\u00f9 volte attaccati dalle milizie romane. Dopo la sconfitta di Annibale, come racconta Tito Livio, nel 193 a.C. i Liguri presero l'iniziativa, contrattaccando i Romani ed avviando cos\u00ec un lungo periodo di guerra. Retignano fu una delle principali roccaforti dei Liguri Apuani, tanto osteggiata da Roma.\nI Romani disponevano di molti armamenti e di una cultura della guerra pi\u00f9 sviluppata, per cui in pi\u00f9 occasioni riuscirono a sopraffare i Liguri i quali, dal canto loro, potevano sfruttare la conoscenza del territorio per meglio organizzare offensive e ritirate.\nNel 186 a.C., i Liguri inflissero una pesante sconfitta alle truppe del console Quinto Marcio Filippo, attirando centinaia di legionari romani in una serie di strette gole e terreni scoscesi. Il luogo del disastro, secondo Tito Livio, prese poi il nome di \"Saltus Marcius\", ovvero \"il \"salto\" di Marcio\". Lo storico romano racconta che i Romani dovettero spogliarsi delle armi soltanto per battere ritirata pi\u00f9 velocemente.\nLa zona, un colle denominato ancora oggi \"Colle Marcio\", \u00e8 stata individuata lungo il sentiero che collega Retignano al paese di Volegno, una cresta boscosa che scende dal Monte Alto fino a sbarrare il Vezza nei pressi di Pontestazzemese.\nIn ogni caso, la vittoria del \"Saltus Marcius\" ridiede nuova linfa agli Apuani che ripresero di buona lena le loro incursioni lungo il litorale versiliese, per limitare le quali Roma invi\u00f2 il console di turno Marco Sempronio Tuditano che, nel 185 a.c., li costrinse a rientrare sulle montagne, ridando a Roma il controllo della fascia costiera da Pisa al \"Portus Lunae.\" Ma, anche in questo caso, la presunta vittoria non convinse per nulla il Senato, visto che neg\u00f2 il trionfo anche a quest\u2019ultimo console.\nCominci\u00f2 cos\u00ec un periodo in cui la situazione rimase costante: gli Apuani continuarono con le loro incursioni ed i Romani li ricacciavano sui monti. Presumibilmente si trattava di piccoli agguati attraverso i quali uno dei contendenti cercava di attirare l\u2019altro nelle gole montane dove avrebbe potuto tendere delle imboscate, mentre l\u2019altro lo inseguiva fin quando il terreno non diventava pericoloso.\nMa questa situazione di stallo e di continua guerriglia senza risultati concreti era inaccettabile per il Senato Romano. Per attuare i propri disegni espansionistici, esso necessitava di territori dove poter agire in tutta tranquillit\u00e0, per cui fu presa la decisione di saldare il conto con gli Apuani una volta per tutte.\nApprofittando sembra di una tregua e anticipando una spedizione che gli Apuani si attendeva no soltanto con l\u2019arrivo dei due consoli in carica, i due proconsoli Publio Cornelio Cetego e Marco Bebio Tanfilo presero di sorpresa i Liguri che dovettero arrendersi. Tra il 180 a.C. ed il 179 a.C. gli Apuani furono sopraffatti e in parte furono deportati nel Sannio (Macchia di Circello, vicino a Benevento), in due scaglioni ed anni successivi composti, Tito Livio, di 40.000 e 7.000 individui.\nNonostante nel corso dei secoli i Liguri Apuani abbiano affrontato diverse guerre contro i Romani, spesso subendo pesanti sconfitte, si ritiene che non tutti furono deportati durante il periodo 180 \u2013 179 a.C. e l'interesse di Roma nel tenere a freno questi nomadi si concentrava per lo pi\u00f9 su quelli che abitavano la costa e la valle del Magra, ritenuti una minaccia per la sicurezza e il commercio nel porto di Luni.\nIn ogni caso, dopo la deportazione dei Liguri Apuani, nel 177 a.C. i loro domini a Retignano, Levigliani e Seravezza furono suddivisi dapprima in \"coloniae\", con centro a Luni per Seravezza e Querceta, a Lucca per le zone montuose di Stazzema e Pietrasanta. Le colonie vennero poi suddivise in villaggi, sorti su colline di facile accesso. Ognuno di essi, divenuto un accampamento romano, prese il nome dal suo fondatore o governatore. L'attuale posizione di Retignano deriva, dunque, dall'epoca di dominazione romana.\nPossiamo considerare, quindi, il 177 a.C. come effettivo anno di fondazione del borgo di Retignano in chiave romana. La localit\u00e0 era definita in latino \"arcifinius\", ovvero un tipo di suddivisione del territorio, cos\u00ec chiamato dalla Roma repubblicana, che indicava un appezzamento non ben praticabile a causa della morfologia (localit\u00e0 montanara) e dove si era gi\u00e0 cominciato a costruire prima dell'autorizzazione romana. Inizialmente, \"arcifinius\" indicava un terreno non ancora soggetto alle leggi imperiali, bens\u00ec ad altre straniere (in questo caso, degli Apuani o chi per essi). Stando alle opere \"De agrorum qualitate\" (\"La qualit\u00e0 dei campi\") e \"De controversiis\" di Sesto Giulio Frontino, politico e scrittore romano, un \"arcifinius\" indica un confine curvo, come quello posto alla estremit\u00e0 di un campo coltivato, montagne, corsi d'acqua... Retignano, come altre localit\u00e0 versiliesi, appariva proprio come un insediamento \"arcifinium\", specialmente per come apparve dopo la deportazione dei Liguri Apuani nel Sannio, che lasci\u00f2 l'area quasi del tutto spopolata. L'analisi di vari fattori (tra cui la toponomastica, alcune tradizioni popolari e l'etnografia) porta a credere che Retignano, in veste di stazione romana, insieme a Pomezzana e Gallena fu ricavato dal frazionamento di aree pi\u00f9 vaste, da cui poi avrebbe avuto origine il comunello di Farnocchia da una parte e il comune di Seravezza dall'altra. Sembrerebbe una tattica romana per iniziare a sottrarre territori alle comunit\u00e0 \"indigene\" locali. L'arcifinius dunque era il modello demoterritoriale con cui i romani spartirono la Versilia tra i loro coloni. Un modello che i nobili feudatari medievali, di origine longobarda e non, mantennero intatto, facendolo riemergere nei secoli successivi in veste di \"Comunello.\" Una simile spartizione di aiuta anche a comprendere come il feudalesimo e la servit\u00f9 si siano cos\u00ec radicati nelle zone di Retignano e dintorni.\nNei primi secoli d.C., a causa delle incursioni di popoli barbari, furono costruiti diversi fortini nell'attuale zona di Retignano, molti dei quali ancora visibili, bench\u00e9 poco accessibili. Il fortino chiamato \"Pineta\" ancora oggi presenta le feritoie ed \u00e8 visitabile, mentre gli altri (specialmente quelli del \"roso\" e il \"casino\") sono stati trasformati in marginette oppure metati.\nLa chiesa del paese risale invece all'VIII secolo d.C. e, secondo alcune fonti, fu edificata in data 29 dicembre, anche se l'anno non \u00e8 del tutto chiaro.\nAlcune ricerche su un documento del 31 agosto 855 d.C. fanno risalire il nome a \"Retinius\" (Retinio), romano a cui fu affidato il distretto del paese che poi divenne \"Ratiniana\", \"Ratignano\", \"San Pietro di Retignano\" ed infine \"Retignano\". Il riferimento al santo patrono risale al 700 d.C., quando la cristianit\u00e0 si diffuse maggiormente in tutta la penisola e Retignano, alle dipendenze di Roma, ne assunse lo stesso patrono (San Pietro). Il 1\u00ba luglio 932 d.C. il borgo, denominato \"Ratignano\" come testimoniano certi registri dell'arcivescovato di Lucca, fu donato dal re longobardo Lotario alla cattedrale lucchese. Il 2 settembre 954 il paese era gi\u00e0 di un certo livello e di l\u00ec a breve divenne \"comunello\" autonomo. All'epoca, la sua economia era largamente a sfondo agricolo.\nDal Mille al Seicento.\nIl primo nucleo ad essere abitato, dopo il periodo dei Liguri Apuani, fu quello oggi chiamato \"Caldaia\" insieme anche alla \u201cCorte\u201d, cos\u00ec chiamata perch\u00e9 sede del primo Comunello autonomo verso la fine del 1100.\nIl \"Barbacciani Fedeli\", un saggio sulla storia e la configurazione politica\ndella Versilia nei secoli, attesta che il monte che sovrasta Retignano, noto come \u201cCastello\u201d, un tempo fosse un'antica rocca di avvistamento di popoli nemici\nin avvicinamento e marcasse, inoltre, il confine tra la diocesi di Luni e\nquella di Lucca.\nIl Comunello di Retignano comprendeva, oltre al paese stesso, anche i territori di Ruosina, Iacco, Argentiera e Gallena, pi\u00f9 una serie di insediamenti al di l\u00e0 del fiume, che gli abitanti oggi chiamano \u00abdal fiume inn\u00e0\u00bb (in versiliese, \u201cal di l\u00e0 del fiume\u201d), a sottolineare che non hanno un toponimo vero e proprio.\nTra il 1014 e il 1022, Retignano era ancora sottoposto al governo lucchese. Nell'archivio parrocchiale di Lucca un documento attesta che Grimizio (o Grimizzo), il vescovo della citt\u00e0, aveva imposto al paese di cedere parte delle rendite a beneficio di Donuccio da Porcari, detto \"Sirichello\". Retignano, data l'importanza assunta negli ultimi tempi, divenne ben preso Comunello autonomo (sul finire del XII secolo).\nNel 1220 il villaggio venne eretto a Curia per volont\u00e0 del vicario Bonifazio di Santa Felicita di Valdicastello, con la presenza dei gruppi religiosi di Corvaia, Seravezza. In quel periodo, da dodici anni, il rettore della parrocchia era il diacono Bonaguida. Dopo essere stato richiamato d'ordine di papa Onorio III e dai canonici di Pisa, Taiperto e Suffredo, a comparire in giudizio davanti ad essi presso Sala, il diacono cominci\u00f2 a temere per la propria incolumit\u00e0 e temendo le ritorsioni da parte del console di istanza a Valdicastello, si rifiut\u00f2 pi\u00f9 volte di presentarsi. Alla fine chiese di incontrarsi in un luogo \"tranquillo\", dove poteva non subire ritorsioni. Scelse quindi la localit\u00e0 di \"Lombrici\", nei pressi di Camaiore. I parroci pisani accolsero la sua richiesta, ma Bonaguida non si present\u00f2. Alla fine fu scomunicato con grande sdegno da parte della comunit\u00e0 locale.\nGuido da Vallecchia, nei suoi \"Libri Memoriales\" del 1264, ci racconta che nel borgo,\ngi\u00e0 di propriet\u00e0 dei Nobili di Versilia nel Duecento, si coltivavano grano, orzo, miglio e castagne. Sempre nel Duecento, i bacini minerari versiliesi erano gi\u00e0 da tempo sfruttati e molti di essi costruiti in luoghi arroccati o comunque ben protetti, per evitare attacchi strategici alle attivit\u00e0 estrattive. Tra il 1213 e il 1219, alcune famiglie longobarde si spartirono delle propriet\u00e0 minerarie presso l'Argentiera e Farnocchia, all'epoca sotto il controllo di Retignano. Tuttavia, il lungo conflitto tra i feudatari locali e la signoria lucchese, si concluse con la distruzione, da parte di Lucca, di molti castelli e rocche al fine di danneggiare l'economia locale ed insediare i signorotti lucchesi nelle \"terrae novae\" di Pietrasanta e Camaiore.\nNello statuto della Repubblica di Lucca del 1308 era\nstabilito che Retignano (notate il cambio di nome) dovesse offrire, nel giorno\ndi Santa Croce, un cero di quattro libbre. Questa offerta, di poco valore, qualificava Retignano come un paese dalla scarsa importanza nell'economia versiliese. Da altri registi emerge che nel 1401 a Retignano erano attivi 5 muratori e 5 tessitrici, mentre la maggioranza degli abitanti era dedita alle coltivazioni agricole. La perdita di molte attivit\u00e0 estrattive aveva danneggiato pesantemente l'economia di Retignano e del comunello. Soltanto nel 1316, quando il dominio versiliese fin\u00ec nelle mani di Castruccio Castracani, fu possibile riprendere l'attivit\u00e0 estrattiva.\nTra il 1341 e il 1513, la Versilia e le attivit\u00e0 minerarie videro l'alternarsi di periodi di attivit\u00e0 e di inattivit\u00e0, causati dal continuo passaggio della zona tra i possedimenti di Pisa, Lucca, Genova ed infine Firenze. Vista la prosperit\u00e0 dell'area versiliese, i Medici si adoprarono parecchio ad assoggettare la zona al proprio dominio e difatti Retignano fin\u00ec sotto Firenze nel 1484. Con una bolla del 1516, papa Leone X dei Medici annett\u00e9 l'enclave di Pietrasanta nel dominio fiorentino. Poich\u00e9 Firenze godeva di una certa stabilit\u00e0, Cosimo I diede importanza alle miniere, alle montagne e al marmo versiliese, avviando una serie di nuove attivit\u00e0 e scavi, favorendo l'economia locale e spingendo i Medici a costruire una residenza a Seravezza. Saranno proprio i Medici ad aiutare Retignano a riprendere l'economia, mentre le prime estrazioni marmifere risalgono all'Ottocento.\nSempre in epoca medicea, con lo sviluppo dell'artiglieria e di nuove tecniche belliche, l'incastellamento tipico dei borghi versiliesi cedette il passo a nuove, pi\u00f9 piccole strutture, essenzialmente adoperate per l'avvistamento. In particolare Retignano, data la grande apertura su tutta la vallata versiliese e gli scorci sul Tirreno, fu dotato di versi forti di avvistamento. Nei boschi del paese, tra 500 e 600 metri slm, dominano i ruderi di una struttura fortificata di stampo medievale, relativi al dominio feudale dei consorti longobardi. Tra il 1255 il 1308 questo castello sub\u00ec le sorti di tutti gli altri della Versilia, divenendo un rudere inutilizzato. Durante il dominio dei genovesi e dei fiorentini (Quattrocento-Cinquecento), la struttura era cos\u00ec diroccata da non essere nemmeno riconoscibile ed i nuovi governatori locali scelsero un nuovo edificio nei pressi della Chiesa di San Pietro, un luogo ancora oggi chiamato \"Casino\", ma di cui rimangono solo dei resti. La testimonianza di Gazzano, del 1405, sembrerebbe cos\u00ec spiegare il motivo per cui i retignanesi chiamano il loro monte \"Il Castello\".\nNel 1532 era attiva una fabbrica di ferro verso il Canale del Vezza. Nel 1535 in paese erano attivi 2 muratori, 2 bottai e un mugnaio. Passato nel frattempo sotto Firenze, il 17 settembre 1550 il nuovo statuto del Comunello, quando gli abitanti erano appena 213, venne approvato dal nuovo Governo Granducale. Sebbene non se ne conosca il motivo, nel 1558 molti uomini di Retignano, sostenuti da alcuni di Ruosina e Gallena, all'epoca un tutt'uno con Retignano, chiesero formalmente di passare sotto il comune di Pietrasanta. Quando l'Alta Versilia era costellata da comunelli, il comune di Stazzema ancora non esisteva. Questa richiesta venne respinta dopo vari tentativi a causa di screzi interni al consiglio del comunello, tra chi era a favore di passare sotto Pietrasanta e coloro che preferivano l'autonomia.\nNel 1568 Matteo Inghirami, un procuratore delle miniere del Granduca di Toscana, scelse di abbattere alcuni edifici lungo il fiume (nella zona dell'attuale Ruosina) ed un mulino, al posto dei quali fece costruire una ferriera. Agli inizi del Seicento, quando il comunello di Retignano godeva di una certa prosperit\u00e0, il borgo era utilizzato per controllare tutte le strade della Versilia e comunicare tempestivamente l'arrivo di bande nemiche, in particolar modo la cima del monte \"il Castello\" e le vette di Mont'Alto permettevano di tenere d'occhio tutte le altre frazioni.\nNel 1580 la chiesa di Retignano divenne indipendente dai religiosi di Lucca poich\u00e9 prese a battezzare i nuovi nati in piena autonomia. Questo lascia intendere che, sul finire del Cinquecento, il borgo di Retignano conobbe un nuovo periodo di prosperit\u00e0.\nTra il 1603 e il 1632, dopo alcuni liti con Farnocchia per questioni di confini, la granduchessa Maria Cristina risolse la questione limitando il comunello di Retignano ai primi insediamenti al di l\u00e0 del fiume e lasciandogli il pieno controllo del fiume a patto di garantire la sicurezza dei ponti e degli edifici lungo di esso. Amilcare Verona cos\u00ec scrisse su Retignano:Con questa testimonianza sappiamo che gi\u00e0 nel Seicento erano fiorenti le miniere dell\"argento vivo\", ovvero il mercurio, rimaste attive fino alla met\u00e0 del Novecento ed oggi ancora ricche e visitabili, ma non pi\u00f9 in attivit\u00e0.\n1700.\nIl Settecento si apre, per Retignano, con nuove opportunit\u00e0 ed una ritrovata prosperit\u00e0 economica che consente al comunello di restare in piedi. Nel 1712 il \"consiglio\" \"dei rappresentanti\" del popolo era composto da 50 persone, quando in paese erano attivi 4 muratori, 6 tessitori, 2 addetti ai mulini, una lucidatrice e coloro che lavoravano presso falegnamerie e segherie ad acqua. Ci si rende conto che la societ\u00e0 del comunello di Retignano era gestita da un nucleo ristretto di lavoratori che tiravano avanti l'economia locale, mentre il fabbisogno principale del paese e dintorni era appannaggio dei contadini.\nLa produzione della canapa.\nLa coltura della canapa in Versilia ha radici molto antiche. Si seminava all'inizio della primavera (fine marzo-inizio aprile) in un luogo pianeggiante, dove il terreno era umido. Il seme si spargeva come quello del grano ma molto pi\u00f9 fitto, cos\u00ec da ottenere piante e dunque fibre pi\u00f9 lunghe e resistenti. Le piante venivano svelte alla fine di luglio. Nella caligine di agosto, queste erano lasciate a seccare e poi portate a macerare nei cosiddetti \"pozzi della canapa\" (\"pozzi dalla canipe\" in dialetto), nei pressi di sorgenti d'acqua. Nel caso di Retignano, un luogo di coltivazione della canapa era il Canale di Rio, presso Montalto. Le piante restavano qualche giorno immerse in acqua, appesantite per evitare che restassero a galla. Dopodich\u00e9, esse venivano stese e lasciate al sole ad asciugare, le si legava in grandi fasci e si conducevano a casa. La lavorazione successiva era cos\u00ec divisa: agli uomini spettavano la stigliatura (ovvero il liberare le fibre, dette \"tiglio\", dal nucleo legnoso degli steli) e la gramolatura, ovvero una seconda passata per liberare le fibre (la macchina impiegata era detta gramola); le donne erano in genere relegate le attivit\u00e0 di pettinatura e successiva fattura dei \"tozzi\" e delle \"roccate\". Di solito, la filatura con la rocca la faceva la nonna. La lavatura e la sbiancatura era un lavoro affibbiato alle donne pi\u00f9 giovani della casa. La riduzione a gomitolo la faceva il nonno ed infine la tessitura era praticata da una donna che disponeva di un telaio.\nCon la canapa si potevano produrre diversi capi di abbigliamento, tovaglie e tovaglioli, sacchi eccetera. Il lavoro in s\u00e9 non costava granch\u00e9 se non in termini di fatica e dedizione. Questo sfruttamento del territorio in tutte le sue sfaccettature era un'altra espressione dell'autarchia tanto radicata nella gente dei monti.\nFrancesco Campana testimonia che a Retignano la cultura della canapa era assai diffusa (infatti \u00e8 rimasta in auge fino agli anni CInquanta del secolo scorso). Nel Settecento erano presenti ben sei telai, rendendo Retignano il quarto paese dell'attuale comune di Stazzema in termini di produzione di canapa (dopo Pomezzana, Le Mulina e Stazzema). Lo stesso Campana ci informa, per\u00f2, che la produzione di canapa era destinata quasi esclusivamente ad uso proprio. Il commercio non era granch\u00e9 attivo e la produzione interna del capitanato di Pietrasanta era insufficiente, per cui diversi duchi della Toscana andavano a cercarla presso altri produttori regionali.\nLa produzione del baco da seta.\nIl baco da seta riguardava una delle forze motrici principali dell'economia versiliese, sviluppatasi prima dell'apertura delle cave di marmo e poco dopo l'avvio dei commerci di olio. Documenti del 1406 gi\u00e0 attestano che Retignano era uno dei produttori. Ad incrementare la coltivazione di gelso per l'allevamento dei bachi da seta furono i Fiorentini, a partire dal Cinquecento. Ad ogni modo, fu soltanto nel Settecento che la provincia di Lucca si distinse per la sua grande produttivit\u00e0. La lavorazione della seta affiancava quella pi\u00f9 antica della lana e della canapa. Alcuni dati riportati dallo storico Francesco Campana dicono che Retignano, nel 1720, produceva in un anno 1530 libbre toscane di seta (corrispondenti, al giorno d'oggi, a circa 520 kg). Il ciclo iniziava verso la fine di aprile quando le cosiddette \"semine\", cio\u00e8 le larve piccolissime e bianche, venivano persino \"covate\" dalle donne impegnate nell'attivit\u00e0, le quali mettevano un po' di larve in una sacchetta e la appendevano sotto la veste, per tenerle al caldo. Dopo una ventina di giorni (21-22) i primi \"bechini\" iniziavano a nascere, bianchi, lunghi e con la testa nera. Venivano lasciati nei pressi di un angolino nei vari focolari, in modo tale che non si raffreddassero, dentro un cesto coperto da un panno umido. Il loro nutrimento principale era (ed \u00e8 tutt'oggi) il gelso, un tempo sparso ovunque sul territorio versiliese. Dopo aver raggiunto certe dimensioni, i bachi erano messi su dei cannicci a castello, in una speciale stanza della casa esposta alla luce solare, lontano dai venti (via dalle finestre). Dopo un altro mese i primi bozzoli iniziavano a comparire e venivano raccolti, poi venduti a peso. Una piccola quantit\u00e0, di prima scelta, era utilizzata per le proprie necessit\u00e0, un'altra invece veniva deposta sopra una scopa, cosicch\u00e9 dopo un paio di settimane si avevano le farfalle. Le femmine di quest'ultime deponevano le uova sulla scopa e da l\u00ec le donne procedevano con il recuperarle, facendo poi ripartire il ciclo da capo.\nNell'anno 1720 Retignano era composto da 94 case con 436 abitanti, pari a 88 famiglie. Un dato insolito riguarda il censimento del 1750, in cui invece registriamo solo 42 famiglie per un totale di 212 abitanti distribuiti in 46 case. Questa discrepanza di dati lascia intendere che i precedenti registri si riferissero a tutto il comunello e non soltanto a Retignano. Sono le prime avvisaglie dell'imminente \"chiusura\" di comunelli, come quelli di Retignano e Levigliani la cui prosperit\u00e0 dur\u00f2 fino al 17 giugno 1776 quando, per volere del Granduca di Toscana Pietro Leopoldo, vennero eliminati i \"comunelli\" ed il fulcro delle attivit\u00e0 si spost\u00f2 a Ruosina e poi a Stazzema, facendo nascere l'attuale comune.\nL'Ottocento.\nVerso il 1820, un gruppo di imprenditori francesi e britannici visit\u00f2 la Versilia. Mentre il francese Boumond e famiglia si stabilirono a Riomagno, Seravezza, l'inglese James Beresford (negli archivi segnato come \"Belessforde\") e il suo socio Gybrin preferirono Retignano. Con l'aiuto degli abitanti, nell'estate del 1820 trovarono nella cava della Canaletta un pregiato marmo disponibile solo nelle montagne di Retignano, un insolito mix di mischio, turchino e bardiglio fiorito. Decisero di avviare una sessione estrattiva e spedirono subito via mare diversi blocchi marmiferi in Gran Bretagna, presumibilmente a Londra, dove alcuni monumenti sono in marmo versiliese, come \"Marble Arch\". Il campione inviato piacque fin da subito agli inglesi, che decisero di avviare un commercio con Retignano. Nel 1821 i due imprenditori, Beresford e Grybrin, con l'appoggio locale, fondarono una compagnia e presero in affitto da Francesco Guglielmi, per nove anni e con il canone di 6000 scudi, una cava (\"Messette\") dalla quale spedirono marmo in Inghilterra. Gli abitanti di Retignano furono particolarmente attivi nel contribuire alla ripresa dell'industria marmifera in Versilia, impegnandosi nelle cave di Gabro, Ajola, Gordici e Messette, facenti parte del complesso delle cave di Mont'Alto di Retignano (vedi sezione in basso). Nel 1845 i retignanesi si opposero all'imprenditore inglese William Walton, in quanto i suoi traffici marmiferi danneggiavano i loro terreni destinati al pascolo e alla raccolta di castagne e legne. Al tempo dell'Unit\u00e0 d'Italia, nel 1861, gli abitanti del paese erano impegnati in buona parte nelle escavazioni e l'economia divenne principalmente legata al marmo, con un progressivo venir meno di met\u00e0 della coltivazione dei castagneti e una riduzione dei terreni destinati alle coltivazioni.\nAlcuni documenti testimoniano che il marmo di Retignano fu adoperato anche nei lavori di ricostruzione del monastero di Montecassino.\nA cavallo tra il Settecento e l'Ottocento diversi membri della comunit\u00e0 scientifica e non solo si interessarono al complesso delle Alpi Apuane. Molti naturalisti ed appassionati di montagna si recarono in visita ai borghi dell'Alta Versilia, tra cui anche Retignano. Nel periodo di riscoperta del passato e di espansione della scienza, Emilio Simi (1820-1875), naturalista e scrittore di Levigliani, accompagn\u00f2 alcuni studiosi dell'Universit\u00e0 di Pisa sulle Alpi Apuane, a partire dal 15 luglio 1844. Nelle varie visite che ne seguirono, accompagnate dal ritrovamento di reperti archeologici, l'apertura di nuove cave e sentieri, sempre pi\u00f9 persone si unirono alle escursioni. Molti botanici e geologi europei passeggiarono sulle montagne in quell'epoca, tra cui il naturalista Ludwig Rutimeyer e diversi alpinisti inglesi, quali Douglas William Freshfield e Francis Fox Tuckett. La presenza di molti intellettuali anglosassoni nel paese di Retignano \u00e8 documentata da alcune annotazioni presenti in un libro conservato a Pontestazzemese.\nAl tempo stesso, altri intellettuali si lamentarono del disinteresse degli abitanti nei confronti delle meraviglie che il loro abitato offriva. In una delle spedizioni a fianco di Emilio Simi, l'ingegnere livornese Gustavo Dalgas, di origini danesi e autore di diversi articoli sulle Apuane, inve\u00ec contro i nativi del posto:\nNel 1877 iniziarono i lavori per la costruzione della Via d'Arni, un progetto ambizioso volto a collegare i paesi di montagna con le localit\u00e0 della pianura. Inizialmente pensato per il traffico dei marmi e di altre merci, ben presto si trasform\u00f2 in una rete di servizio adibita anche ai passeggeri.\nRetignano era servito da una fermata della rete delle tranvie della Versilia, composta da linee tranviarie a scartamento metrico a vapore per servizio passeggeri e merci, e attiva fra il 1916 ed il 1951. L'apertura al traffico passeggeri nella pianura versiliese avvenne all'inizio del 1916. Retignano ed altri paesi dell'Alta Versilia disposero, a partire dal 1923, di fermate adibite al trasporto di merci, specialmente il marmo estratto dalle cave. La seconda guerra mondiale, oltre alle forti privazioni economiche, comport\u00f2 per la rete tranviaria versiliese pesantissimi danni in relazione alla dislocazione nel territorio della linea Gotica. Il 30 giugno 1951, con la circolazione dell'ultimo treno merci, la rete chiuse i battenti. Questo fattore si riveler\u00e0 cruciale per la definitiva chiusura delle cave di Retignano e Volegno, avvenuta un decennio pi\u00f9 tardi.\nIl Novecento.\nIn paese sono presenti due associazioni che riuniscono la cittadinanza: la centenaria \"Misericordia di Retignano\", fondata nel 1908, e il \"Circolo Ricreativo Sportivo\", fondato originariamente come C. R. Operaio.\nAnni Trenta.\nNel periodo fascista, l'abbandono delle campagne aggrav\u00f2 una situazione gi\u00e0 drammatica: le popolazioni locali avevano diversi appezzamenti di terreno sparsi qua e l\u00e0 e questa frammentazione del territorio impediva coltivazioni estensive, dovendo tener conto che i contadini dovevano camminare molto per spostarsi da un luogo all'altro. L'asperit\u00e0 montanara favoriva solo certi tipi di coltivazione, spesso insufficienti al sostentamento familiare. L'agricoltura, nel Novecento, non era pi\u00f9 di sussistenza, ma veniva accompagnata da altri lavori, per esempio l'estrazione del marmo nelle cave. Gi\u00e0 nel 1922 si constatava un insopportabile aumento dei prezzi dei beni di prima necessit\u00e0 e quando, con l'instaurarsi del fascismo, carni, pesce uova ed altri alimenti divennero prerogativa dei soli membri del partito, il malcontento popolare sal\u00ec alle stelle. Tanto che il regime, il 17 gennaio 1930, eman\u00f2 il Foglio d'Ordini n\u00b0 63 su cui era scritto di \"prendere a ceffoni non solo i dissidenti, ma anche i mormoratori\".\nGli allevatori locali gestivano greggi e bestiami pi\u00f9 piccoli, poich\u00e9 l'uso dei buoi come animali da traino era ormai stato sostituito dagli autoveicoli e dalle tranvie. La diffusione della corrente elettrica aveva cambiato anche il mondo della produzione artigianale, per cui la produzione di canapa e seta rimase pi\u00f9 un'attivit\u00e0 per i paesani piuttosto che una fonte di guadagno, dato che le fabbriche della piana potevano produrre molto di pi\u00f9 in tempi pi\u00f9 brevi. In questo clima generale, il podest\u00e0 di Seravezza Massimo Bertoli aveva apertamente denunciato la drastica trasformazione dell'economia locale ed attraverso alcuni censimenti, il Partito Fascista si accorse della necessit\u00e0 di intervenire sul luogo. Per frenare le ribellioni e far aderire un maggior numero di uomini al partito, il 10 dicembre 1931 arriv\u00f2 la disposizione per la quale \"ai disoccupati e ai poveri si dovr\u00e0 provvedere di preferenza mediante la distribuzione di buoni viveri\". Anche alcuni anziani del paese ricordano come, per prendere il pane, fosse necessario mostrare la tessera del partito ed accompagnare ad essa un buono, con cui si poteva prelevare l'alimento d'interesse. Il 21 aprile 1932 il segretario generale del fascio di Lucca invi\u00f2 dei buoni viveri ai segretari del partito sparsi nei vari comuni e borghi. Retignano ricevette, in prima battuta, buoni per un valore di 700 lire. Giudicate insufficienti dalla popolazione, ben presto, il 26 dello stesso mese, Retignano ricevette ulteriori 400 lire. Come annotava il quotidiano La Nazione, nell'ottobre del 1932, negli esercizi commerciali non era possibile reggere il passo con l'aumento dei prezzi. Dopo la crisi economica del 1933 la popolazione operaia dovette di nuovo affrontare disoccupazione e miseria, con le cave di Retignano che subirono una prima battuta d'arresto. Questo ci fa capire come mai un elevato numero di uomini si offr\u00ec volontario per arruolarsi nell'esercito di Mussolini e partecipare a spedizioni internazionali, come quelle in Africa e successivamente sui fronti di battaglia. L'ufficio provinciale di collocamento di Lucca non riusc\u00ec ad assolvere ad una domanda cos\u00ec massiccia di visti per l'espatrio. Se da un lato il Fascismo era sempre pi\u00f9 acclamato, dall'altra i contadini versiliesi affamati non si facevano problemi a rubare dagli appezzamenti altrui. Scriveva cos\u00ec La Nazione il 5 ottobre 1935: \"Questi branchi di predoni non temono neppure le reazioni dei proprietari [...] che in alcuni casi hanno preso a sassate o addirittura bastonato i ladri\", in riferimento ad alcuni fatti avvenuti sulla via d'Arni e lungo le mulattiere tra Ruosina e Retignano. La situazione precipit\u00f2 dal 1940 al 1943, a guerra gi\u00e0 inoltrata, quando gli stessi fascisti di Pietrasanta si erano allarmati per la crescente demoralizzazione degli abitanti. La riduzione degli scambi commerciali voluta dalla politica autarchica di Mussolini, l'urbanizzazione e la diffusione di malattie come la tubercolosi spinsero molti versiliesi a ribellarsi al fascio. Mentre nella piana alcune persone venivano processate per i reati pi\u00f9 banali, come il furto di una gallina, molti Retignanesi scelsero di emigrare finch\u00e9 fu loro possibile, generalmente tentando di ricongiungersi a parenti gi\u00e0 andati via dall'Italia.\nMolti scelsero di trovare la fortuna all'estero, disperdendo cos\u00ec le loro origini nei Paesi stranieri. La maggiore fonte di ispirazione fu il continente americano, considerando che in parecchi partirono alla volta degli Stati Uniti o dell'Argentina. In proporzione minore, molti emigrarono verso il Nord Europa in paesi come Germania e Svezia. Questo fenomeno di emigrazione riguard\u00f2 anche l'Italia, in un periodo in cui, vicini alla Ricostruzione, si voleva migliorare le proprie condizioni di vita. Molti retignanesi cercarono lavoro nelle citt\u00e0 e il fenomeno contribu\u00ec a ridurre notevolmente il numero degli abitanti.\n1944.\nNell'estate del 1944, nel pieno della Seconda guerra mondiale, il dominio dei nazisti si era esteso anche all'Alta Versilia, comprendendo anche il paese di Retignano, sfruttato per la sua posizione strategica da cui \u00e8 possibile osservare l'intera vallata e il Tirreno all'orizzonte. Inoltre, l'intera zona rientrava nella Linea Gotica. Alla fine di luglio del 1944, a Retignano arriv\u00f2 l'ordine di sfollamento per rappresaglia da parte dei tedeschi. L'obiettivo era quello di allontanare gli abitanti dalle loro case e stanare i partigiani rifugiatisi nei boschi, nonch\u00e9 facilitare il passaggio della linea gotica e procedere poi con il bombardamento della montagna.\nDal diario di Bettina Federigi si evince il clima che si respirava in quegli anni nel comune di Stazzema.In questa testimonianza si parla di \"passo libero\" come sinonimo di \"lasciapassare\". Si trattava di un documento in lingua tedesca, mal tradotto in italiano, su una carta velina firmata senza timbri, a sottolineare la necessit\u00e0 impellente di permettere alla gente del posto di allontanarsi. Uno dei tanti lasciapassare per i retignanesi, quello di Lorenzo Viti che viaggiava con la sua famiglia, cos\u00ec dice:Poco prima che lo sfollamento riguardasse anche Retignano, i vicini paesi di Farnocchia e Sant'Anna subirono degli attacchi dai primi soldati tedeschi giunti sul posto, presto respinti. A fine luglio, inoltre, buona parte di Farnocchia era stata data alle fiamme. Gli abitanti di Retignano, intimoriti dalle minacce nemiche e dagli orrori che si consumavano nei dintorni, si radunarono quella sera stessa nella chiesa principale, per pregare la Santissima Annunziata, considerata insieme a San Pietro patrona locale. Il parroco dell'epoca, Don Marco Giannetti da Azzano, compose un'invocazione alla vergine Maria per supplicarla di risparmiare il paese.Mentre i retignanesi si apprestavano a lasciare le loro abitazioni \u2014 dai racconti degli anziani del posto \u2014 inaspettatamente giunse un contrordine che annullava la precedente richiesta di evacuazione. In segno di riconoscenza, gli abitanti di Retignano fecero offerte alla Madonna, da allora reputata protettrice del paese. La testimonianza di questi fatti si trova in una \"carta gloriae\" conservata nella sacrestia della chiesa. Fino a qualche anno fa, il 1\u00ba agosto, si scopriva l'immagine sacra in ricordo di tale avvenimento.\nLa piazza principale del paese, oggi nota come Piazza della Signoria, era dedicata a Padre Marcello Verona dei Carmelitani Scalzi, nativo di Retignano ed ucciso al Mirteto di Massa nel settembre 1944.\nDa Retignano, infine, si potevano scorgere dei rivoli di fumo dietro le montagne, indice dell'eccidio avvenuto a Sant'Anna e dintorni il 12 agosto 1944.\nSecondo dopoguerra.\nIl paese di Retignano si \u00e8 caratterizzato nei secoli per l'agricoltura di sussistenza, basata sulla coltivazione di orti, campi e specialmente estesi uliveti, il tutto grazie alla luce solare che favorisce molte coltivazioni. I boschi venivano adoperati e conservati come risorse per la legna da ardere, le castagne per la produzione di farina eccetera. Dopo la guerra e con le varie difficolt\u00e0 della Ricostruzione, i retignanesi ebbero difficolt\u00e0 a rimettere in sesto la propria \"economia\". Alle porte degli anni Cinquanta, grazie anche agli aiuti finanziari del piano Marshall, l'Italia organizz\u00f2 un'amministrazione forestale, guidata all'epoca da Amintore Fanfani, il quale avvi\u00f2 una rigorosa politica di tutela dei boschi e delle foreste anche in Alta Versilia.\nLa politica forestale italiana, infatti, si distinse in quegli anni per il grande interesse dato al rimboschimento di alcune aree montane. In realt\u00e0, cenni di una politica boschiva convincente ed efficace si fanno risalire ai primi del Novecento, ma fu solo tra il 1948 e il 1983 che il governo si occup\u00f2 della salvaguardia di ben 850'000 ettari di terreno nel Belpaese. La prima fase di questo rimboschimento riguard\u00f2 le zone pi\u00f9 colpite dalla guerra.\nI paesi di Retignano e Volegno, tradizionalmente legati alle attivit\u00e0 nei boschi, furono tra i primi a beneficiare degli aiuti. Essenzialmente il riassestamento di tali territori fu effettuato per fini sociali quali protezione idrogeologica, migliorare l'accessibilit\u00e0 alle zone svantaggiate e cos\u00ec via. Il rimboschimento produttivo riguard\u00f2 altre aree della Versilia.\nAmintore Fanfani, in visita a Retignano, insedi\u00f2 nel 1949 un cantiere di rimboschimento fra il monte Castello e Montalto, dove ancora oggi sono visitabili i resti delle cave di marmo. Il ministro giunse in paese l'8 marzo 1949, come ricorda una targa di marmo commemorativa posta nel punto in cui inizi\u00f2 il rimboschimento. Tale targa, nota ai paesani come \"Lapide di Fanfani\", recita:\n\"Per ricordare nel tempo\"\n\"la visita del ministro del lavoro\" \"Amintore Fanfani\" \"al cantiere di rimboschimento\" \"addi 8 marzo 1949\"\n\"i dirigenti e gli allievi\" \"grati ed entusiasti\"\nNon appena ci si inoltra nei boschi, prima della localit\u00e0 \"Alla Fronte\", si trovano i resti delle \"pozze\", punti di ritrovo delle donne di una volta, dove l'acqua corrente della Fontana di Cima permetteva loro di lavare i panni o raccogliere dell'acqua da portare a casa. Nel sentiero che conduce alle cave si incontrano il \"Canal Secco\" e \"Rio\", le sorgenti principali dell'acquedotto di Retignano di un tempo.\nNel 1953 in paese fu installata una stazione meteorologica che fornisce le statistiche climatiche per tutto il comune di Stazzema\nAnni duemila.\nSi organizzano periodicamente manifestazioni paesane di rilievo sociale, religioso e turistico quali sagre in occasione delle feste paesane, processioni luminarie del \"Ges\u00f9 Morto\", che richiamano sempre centinaia di persone, piccole mostre, balli in piazza.\nIl paese \u00e8 sede del torneo calcistico Alta Versilia, sfida che vede impegnate le formazioni dei paesi dello Stazzemese per la conquista del Trofeo Barsottini.\nInfine, d'estate, il giorno 29 giugno (la festa del patrono del paese) viene organizzata una sagra, detta \"Sagra del Tordello\", di durata in genere di tre giorni. L'evento si ripete anche a met\u00e0 luglio e richiama numerose persone, soprattutto per l'atmosfera tranquilla e rilassante delle montagne.\nNell'anno 2001 a seguito della fusione per incorporazione con la Polisportiva Retignano, il CRO prese l'attuale nome, CRS (Circolo Ricreativo Sportivo). Una propria squadra rappresentativa \u00e8 militante nel campionato di calcio FIGC di terza categoria, dopo una stagione in seconda. In tutto, la squadra del paese si \u00e8 aggiudicata ben 9 tornei, guadagnando cos\u00ec nove stelle sullo stemma (un gatto in primo piano su uno sfondo bianco-celeste).\nNel 2006 terminarono i lavori di ristrutturazione del vecchio complesso delle ex-scuole, sostituito da un bar-ristorante e, sulla sinistra, dalla sede del CERAFRI, un centro per la monitoraggio del rischio idrologico della Versilia sorto dopo le necessit\u00e0 emerse a seguito dell'alluvione del 1996.\nNel mese di aprile 2008 il furto del noto quadro votivo dell'Immacolata Concezione ha suscitato grande sconforto nel paese.\nNell'estate del 2013 si \u00e8 tenuto il 1\u00b0 Trofeo San Pietro: consiste in una corsa competitiva e in una non-competitiva con i percorsi che si snodano all'interno del paese e con difficolt\u00e0 diverse a seconda della tipologia di corsa scelta. L'evento si \u00e8 ripetuto nel 2014.\nIl 22 e il 23 marzo 2014, presso il campo sportivo di Retignano, oltre 500 volontari delle Pubbliche Assistenze toscane hanno testato nuovi protocolli per l'allestimento di campi base in caso di emergenze. Il progetto, che ha simulato il verificarsi di uno sciame sismico e diverse allerte meteo, ha coinvolto molti giovani ed anche la popolazione. Franco Gabrielli, capo della Protezione Civile, ha poi ricevuto la cittadinanza onoraria di Stazzema. Nel giugno 2014 si \u00e8 invece tenuto al CERAFRI un convegno sulla sicurezza della montagna e la tutela dell'ambiente.\nNell'agosto 2015 Retignano \u00e8 stato scelto come uno dei paesi ospitanti parte della mostra \"I Colori per la pace\", organizzata dall'omonima associazione al fine di promuovere la pace e la garanzia dei diritti civili alle popolazioni delle nazioni meno fortunate. La mostra consisteva nell'esposizione di oltre 400 disegni di bambini provenienti da Italia, Spagna, Colombia, Malawi, Armenia, Nuova Zelanda e Myanmar. I temi principali erano la pace e la libert\u00e0. Alla mostra ha partecipato anche l'ambasciatore dell'Armenia.\nDal 2016, il campo sportivo del paese di Retignano \u00e8 stato adibito a zona di atterraggio per l'elisoccorso, per facilitare il trasporto di infortunati verso le strutture ospedaliere. Lo stesso campo \u00e8 anche centro di raccolta per i paesani in caso di attivit\u00e0 sismica.\nMonumenti e luoghi d'interesse.\nArchitetture religiose.\nChiesa di San Pietro.\nAlcune fonti datano la costruzione della chiesa di San Pietro a Retignano a prima dell'VIII secolo d.C. Inizialmente si trattava di un edificio di dimensioni ridotte, con una facciata rivolta sulla valle. Sulla fiancata sinistra si trovava un ingresso, in seguito murato, di cui oggi si possono ancora scorgere alcune tracce. Nel corso del Duecento venne ampliata e rivolta verso ponente e nel Trecento divenne parrocchia. Dal 1525 al 1530 venne ingrandita nella parte posteriore con l'aggiunta di un'abside circolare e finestre monofore. Nel 1581 il tetto, danneggiato, fu riparato e l'occasione fu colta anche per restaurare la canonica, il pavimento e la Tomba dei Parroci (1588). Poco prima dell'Unit\u00e0 d'Italia del 1861, la chiesa di San Pietro fu ulteriormente 'modernizzata': cos\u00ec facendo scomparvero in breve tempo gli ultimi elementi di notevole interesse storico delle facciate laterali. Per mancanza di fondi non fu neppure possibile realizzare un disegno dell'architetto Andreotti di Pietrasanta. Pass\u00f2 poi dalla diocesi di Lucca a quella di Pisa in seguito alla decisione di Pio VI il 18 luglio 1789.\nLa Chiesina.\nIn paese esiste una chiesa secondaria la quale, per le sue ridotte dimensioni, \u00e8 nota ai paesani come \"Chiesina\". A differenza della chiesa maggiore, le origini di questo edificio sono alquanto incerte. Alcuni ritrovamenti di testi durante gli anni sessanta del secolo scorso lasciano presupporre che la Chiesina risalga al tardo XVIII secolo. Questo luogo sacro \u00e8 dedicato alla Madonna, la cui festa ricorre ogni 15 agosto insieme ai festeggiamenti di Ferragosto.\nNel 1910, cio\u00e8 l'anno della propria fondazione, la Venerabile Misericordia insieme al parroco ha ufficializzato alcune celebrazioni all'interno della Chiesina.\nL'organo che si trova in questo posto fu acquistato da un gruppo di Padri Francescani di Retignano dalla Chiesa di S. Croce alle Piagge nei dintorni di Pisa, un acquisto che si fa risalire al 1810.\nLe maggiori opere che si trovano al suo interno sono di Lorenzo Stagi e risalgono al Quattrocento.\nIl cimitero.\nNel 1840 fu iniziato il progetto di realizzazione del cimitero. Fu successivamente ampliato nel 1930 ed adornato con cappelle e tombe particolari. Una cinquantina di anni dopo venne sviluppato un piano superiore del cimitero.\nNel periodo iniziale della costruzione, il progetto per la realizzazione del cimitero sub\u00ec diverse modifiche, specialmente dovute alle recenti vittime di epidemie. In quest'ultimo caso, all'ingresso del cimitero \u00e8 tuttora visibile una lapide su cui si parla dell'epidemia di colera che colp\u00ec il paese nel 1857 ed ebbe alcuni casi persino negli anni a seguire, causando grave scompiglio fra gli abitanti. Sebbene oggi la lapide sia stata parzialmente rovinata dagli agenti atmosferici e met\u00e0 di essa sia caduta in rovina a causa di un cedimento del terreno circostante, si pu\u00f2 ancora leggere quello che vi \u00e8 scritto:\u00abQuando questo distretto fu invaso dalla malattia del colera, dal 5 settembre al 15 ottobre furono sepolti 45 cadaveri in questo terreno il quale poi, come destinato da quell'epoca alla tumulazione di tutti i defunti, venne convenientemente recinto da muri nell'anno 1857 e ridotto a campo santo regolare, essendo il maestro Giuseppe Graziani il solo esecutore di tale opera. La pace alle anime di quelle che qui giacciono, sia il pensier della morte nella mente di coloro che tuttora respirano le aure di vita...\u00bb\nAltro.\nMonumento ai caduti.\nAlla sinistra dell'entrata principale del cimitero, si trova un'area interamente dedicata ai caduti durante le grandi guerre del Novecento che segnarono profondamente il paese. La zona commemorativa, inaugurata il 4 ottobre 1992, si compone di un vialetto che conduce al monumento principale (realizzato dal signor Alfieri Tessa), mentre intorno ad esso si ergono degli alberi a simboleggiare le vite degli uomini partiti per combattere e mai pi\u00f9 tornati. Il monumento, realizzato nei decenni a seguire, vuole anche essere un ricordo perenne delle atrocit\u00e0 della guerra e un monito affinch\u00e9 non si ripetano pi\u00f9 eventi simili. Sulla facciata principale \u00e8 stata incisa una colomba, simbolo di pace, all'interno delle cui ali si trovano delle parole di conforto ed un invito alla fratellanza tra i popoli.\nAi lati del cosiddetto \"parco della rimembranza\" troviamo una lapide con su incisi i nomi dei caduti nella Prima guerra mondiale. Vi \u00e8 anche un invito perenne al celebrare il ricordo di coloro che servirono la patria, radunando i fedeli ogni 28 agosto per pregare per le loro anime e per invocare la pace.\nSociet\u00e0.\nEvoluzione demografica.\nLa tabella seguente riporta il numero di abitanti del paese in alcuni periodi storici:\nCome si pu\u00f2 osservare, il numero degli abitanti \u00e8 variato numerose volte nell'arco di cinque secoli e questo \u00e8 dovuto in parte al progressivo miglioramento delle condizioni di vita e lavoro (in alcuni periodi), mentre il drastico calo del Novecento \u00e8 conseguenza diretta delle guerre mondiali, della migrazione verso il continente americano e dell'urbanizzazione.\nReligione.\nCongregazione del Santissimo Rosario.\nIl 1\u00ba luglio 1640, padre Agostino Lorenzi da Lucca istitu\u00ec in paese questa nuova organizzazione, come richiesto dal procuratore generale dei Domenicani, datato 2 aprile 1640. Fiorente fino alla met\u00e0 del secolo scorso, la Congregazione aveva lo scopo di diffondere il cristianesimo tra la popolazione e di occuparsi degli edifici ecclesiastici.\nCompagnia del Santissimo Sacramento.\nSebbene non si conosca con l'esattezza l'anno della fondazione, dai registri parrocchiali emerge che Sua Eccellenza Monsignor Martino Bianchi, arcivescovo di Lucca, il 25 marzo 1773 indirizz\u00f2 una lettera al parroco Don Michele Silicani, citando questa compagnia e chiedendo a questi di occuparsi delle entrate e delle uscite della stessa. Altri documenti citano l'organizzazione e risalgono al 1768, ragion per cui \u00e8 lecito desumere che si sia sviluppata nella met\u00e0 del Settecento.\nIl 29 maggio 1866, il vicario generale di Pisa, Monsignor Della Fanteria, su richiesta, concedeva agli iscritti di indossare speciali indumenti nelle processioni, abiti da cerimonia riservati solo ad altre cariche ecclesiastiche.\nIl 12 ottobre 1904 il cardinale Maffi, in visita pastorale alla comunit\u00e0 di Retignano, cos\u00ec lasci\u00f2 scritto negli archivi della chiesa: \"Visto e approvo, aggiungendo un plauso ed un ringraziamento per lo zelo che il paese dimostra nel promuovere il decoro delle Sacre Funzioni\".\nTradizioni e folclore.\nA Retignano, come in tutta la Versilia, la Garfagnana e per esteso la provincia di Lucca, fanno parte dell'immaginario collettivo alcuni folletti ed altri esseri malefici provenienti dai boschi. Gi\u00e0 i Liguri Apuani attribuivano ad ogni elemento naturale o fenomeno un proprio rappresentante, spesso una divinit\u00e0. In questo caso si parla invece di \"mostri\" provenienti da racconti popolari. I pi\u00f9 conosciuti sono il linchetto e il buffardello, talvolta erroneamente confusi uno con l'altro o visti come sinonimi.\nGli abitanti del paese di Retignano sono anche spesso definiti \"gatti\", ironicamente parlando, in riferimento, si pensa, al grande numero di gatti che un tempo abitava le vie del paese e le zone boschive. Rimandi a questa tradizione sono ancora visibili nello stemma della squadra di calcio e nella mascotte, il \"gatto Silvestro\".\nIn Versilia, in occasione del Venerd\u00ec Santo, si svolge una particolare cerimonia che richiama parecchie centinaia di persone: la processione di \"Ges\u00f9 Morto\". Nel periodo compreso tra la seconda met\u00e0 circa dell'Ottocento e i primi del Novecento, gli abitanti del paese di Retignano, insieme a quelli di Terrinca, diedero il via a una lunga serie di processioni in ricordo di Ges\u00f9, che si svolgevano in concomitanza con Seravezza. Questi tre facevano dapprima ognuno la sua processione, poi col passare del tempo si \u00e8 arrivati ad una scelta pi\u00f9 democratica, cosicch\u00e9 a turno ciascuno potesse avere la sua opportunit\u00e0 per la processione triennale. Furono costruite le \"piet\u00e0\", ovvero opere raffiguranti Ges\u00f9 in vari modi, a partire da quello accasciato sopra ai lenzuoli a quello inginocchiato e sanguinante sotto le vesti della Madonna. In occasione del Venerd\u00ec Santo, il paese di turno si organizza ricreando un po' la giusta atmosfera. Durante il pomeriggio vengono disposti dei bicchierini di vetro contenenti delle candele lungo tutto il percorso che si seguir\u00e0 durante la processione, passando in tutto il paese. In chiesa si organizzano tutte le luci e sul campanile vengono affisse delle croci illuminate cos\u00ec come sul monte \u2018Il Castello\u2019, per quanto riguarda Retignano, dove sorgono le tre croci del Calvario. Quando arriva la sera, dopo l'iniziale messa, si procede col giro nel paese. Gli uomini sorreggono la piet\u00e0, alcune persone leggono i passi pi\u00f9 salienti narrati nella Bibbia e nel Vangelo mentre gli altri camminano in silenzio, con in mano delle candele accese.\nIstituzioni, enti e associazioni.\nIl primo statuto e le prime opere risalgono al 1908, tuttavia la cerimonia ufficiale per la fondazione della Venerabile Misericordia di Retignano risale al 1910. Ancora oggi attiva, dopo generazioni, ricopre, tra le principali mansioni, quella di organizzare piccole attivit\u00e0 in paese e di gestire le processioni religiose. Ha sede in via Impero 2.\nGeografia antropica.\nI principali borghi degni di nota sono i seguenti:\nEconomia.\nAttivit\u00e0 estrattiva.\nL'Alta Versilia \u00e8 caratterizzata da diversi siti di estrazione del marmo, oggetto di una dura battaglia ambientalista per la loro chiusura da parte del movimento No Cav. In particolare, a Retignano \u00e8 noto il complesso delle cave di Montalto. A seguito di un provvedimento di \"liberalizzazione mineraria\" del 1788 e grazie ai finanziamenti della Banca Elisiana di Elisa Bonaparte Baciocchi, diversi imprenditori sia italiani che stranieri scelsero di investire in Versilia e puntarono sull'acquistare dei terreni negli ex \"comunelli\" di Retignano e Volegno, compiendo le prive escavazioni marmifere in Versilia nel vivo della Rivoluzione industriale. Tra i pi\u00f9 importanti imprenditori interessati a Retignano ricordiamo Sancholle, Beresford e soprattutto Henraux.\nLe cave di Montalto divennero operative a partire dal biennio 1818-1820, quando fu possibile avviare l'estrazione di un marmo pregiato ed apprezzato anche all'estero: il \"bardiglio fiorito\". La produzione fu notevole grazie alla continua richiesta di tale marmo e alla sua qualit\u00e0. Ad ogni modo, i cavatori erano costretti a lavorare in condizioni avverse, dovute alla posizione impervia delle cave e alla difficolt\u00e0 di trasportare il marmo dal sito estrattivo ai centri di raccolta e ai laboratori. Sebbene la produzione di bardiglio fiorito ed altri marmi sia durata per oltre un secolo e mezzo, le difficolt\u00e0 non furono poche e pi\u00f9 volte le cave rischiarono la chiusura.\nDurante la Seconda guerra mondiale e la conseguente occupazione nazista del comune di Stazzema, le cave di Retignano sospesero la propria attivit\u00e0 estrattiva. I maggiori imprenditori, nel secondo dopoguerra, affidarono le cave alle comunit\u00e0 di cavatori locali, preferendo investire in altre fonti marmifere pi\u00f9 proficue. Negli anni Sessanta il sistema di lizzatura del marmo venne abbandonato e le cave di Retignano non furono dotate di strade per gli automezzi adibiti al carico/scarico del materiale. Fu cos\u00ec che prima degli anni Settanta le cave iniziarono ad essere progressivamente abbandonate.\nOggi le cave sono visitabili al pubblico ed accessibili mediante dei sentieri che collegano i paesi di Retignano e Volegno.\nLungo il sentiero principale, che parte da \"Sanatoio-Prossaia\", in localit\u00e0 \"Canalettora\" si trova una casa diroccata e poco avanti la via di lizza delle cave di Mont'Alto. Dall'immagine si vede che oggi le cave sono state invase da piante varie e scepi, uno stato di totale abbandono dovuto anche al mancato consenso della ditta Henraux di tenere viva la memoria di quei posti. Come gi\u00e0 sottolineato, le cave oggi non sono in attivit\u00e0 ma sono ricche di quasi tutte le piante officinali tipiche del Mediterraneo: si trovano in abbondanza timo, asparagi, camugero, vinacciolo ed altre piante ancora.\nInfrastrutture e trasporti.\nRetignano era servito da una fermata della rete delle tranvie della Versilia, composta da linee tranviarie a scartamento metrico a vapore per servizio passeggeri e merci, e attiva fra il 1916 ed il 1951. L'apertura al traffico passeggeri nella pianura versiliese avvenne all'inizio del 1916. Retignano ed altri paesi dell'Alta Versilia disposero, a partire dal 1923, di fermate adibite al trasporto di merci, specialmente il marmo estratto dalle cave. La seconda guerra mondiale, oltre alle forti privazioni economiche, comport\u00f2 per la rete tranviaria versiliese pensantissimi danni in relazione alla dislocazione nel territorio della linea Gotica. Il 30 giugno 1951, con la circolazione dell'ultimo treno merci, la rete chiuse i battenti. Questo fattore si riveler\u00e0 cruciale per la definitiva chiusura delle cave di Retignano e Volegno, avvenuta un decennio pi\u00f9 tardi.\nSport.\nHa sede nella localit\u00e0 la societ\u00e0 di calcio C.R.S. Retignano militante in 3\u00aa Categoria 2020-2021. Disputa gli incontri al campo sportivo \"Ricci e Macchiarini, 1996\", intitolato in ricordo di due ragazzi che persero la vita nell'alluvione della Versilia del 19 giugno 1996.\nAlcune aree appartenenti al paese di Retignano sono sfruttate da escursionisti ed esperti come pareti da arrampicata."}
{"id": "1851001", "revid": "1452073", "url": "https://it.wikipedia.org/wiki?curid=1851001", "title": "Telestes muticellus", "text": "Il vairone (Telestes muticellus), \u00e8 un pesce d'acqua dolce appartenente alla famiglia dei Cyprinidae e quindi all'ordine dei Cypriniformes.\nHabitat e distribuzione.\nEndemico dell'Italia centrosettentrionale, della Svizzera meridionale (corsi d'acqua tributari del Po) e del sud-est della Francia (torrente Bevera).\nIl suo ambiente ideale sono i fiumi nella Zona dei Ciprinidi a deposizione litofila con acque trasparenti, ossigenate e pulite e fondi sabbiosi o ghiaiosi.\nDescrizione.\nAppare simile al comune cavedano da cui \u00e8 immediatamente riconoscibile per la bocca molto pi\u00f9 piccola, in posizione terminale, per le scaglie piccole e per la diversa livrea che \u00e8 brunastra sul dorso con una banda longitudinale scura, spesso con riflessi metallici.\nLe dimensioni sono modeste raggiungendo solo eccezionalmente i 20 cm.\nTassonomia.\nPer molti ittiologi \u00e8 solo una sottospecie del vairone occidentale (\"Telestes souffia\").\nRiproduzione.\nLa specie effettua migrazioni riproduttive portandosi negli affluenti minori dei corsi d'acqua. L'accoppiamento avviene nelle acque basse con forte corrente.\nAlimentazione.\nEsclusivamente carnivoro, si nutre di larve, insetti, crostacei e molluschi.\nPesca.\nViene catturato soprattutto con la tecnica della passata con montature estremamente sottili ed anche con la tecnica della pesca a mosca sia sommersa che a galla. Ambito da molti pescatori di trote che lo utilizzano come esca per i pregiati salmonidi. Le sue carni sono ottime per le fritture, ma ricche di spine."}
{"id": "1851003", "revid": "1494169", "url": "https://it.wikipedia.org/wiki?curid=1851003", "title": "Bravi ragazzi", "text": ""}
{"id": "1851008", "revid": "2039709", "url": "https://it.wikipedia.org/wiki?curid=1851008", "title": "Piragineti", "text": "Piragineti \u00e8 una frazione di 1.368 abitanti del comune di Corigliano-Rossano (CS), posizionata in una valle tra i centri abitati di Corigliano Calabro e Rossano.\nIn dialetto viene chiamata \"Prainett\u2019\". La parola Piragineti deriva da una piantagione molto diffusa nell'entroterra rossanese, con una maggiore diffusione in questa frazione, piantagione con frutti selvaggi il cui nome pare che nel dialetto locale sia \"u praijn\".\nIl frutto in questione \u00e8 di una pianta di pero selvatico. I frutti sono piccoli e dolciastri e sono commestibili. Quando sono maturi questi frutti assumono un colore giallo rossiccio. I rami di questa pianta sono molto spinosi. \u00c8 da considerare il fatto che questa pianta cresce su tutto il territorio collinare \nRossanese, e quindi anche nelle vicine frazioni, dal Petraro a Pantano Martucci."}
{"id": "1851010", "revid": "827882", "url": "https://it.wikipedia.org/wiki?curid=1851010", "title": "Live... In the Shadow of the Blues", "text": "Live... In the Shadow of the Blues \u00e8 un doppio album dal vivo del gruppo musicale britannico Whitesnake, pubblicato nel novembre del 2006 dalla SPV GmbH. \nL'album raccoglie il meglio del tour mondiale tenuto dal gruppo quello stesso anno. Sono inoltre presenti quattro tracce inedite registrate in studio."}
{"id": "1851011", "revid": "188402", "url": "https://it.wikipedia.org/wiki?curid=1851011", "title": "Movibus", "text": "La Movibus \u00e8 un'azienda di trasporto pubblico dell'Alto Milanese e del magentino sorta il 1\u00ba luglio 2008 dall'aggregazione dei servizi e delle risorse gestite in precedenza singolarmente da STIE, ATM e ATINOM.\nStoria.\nDopo essersi aggiudicata per sette anni l'appalto del trasporto pubblico indetto dalla Provincia di Milano, opera in 56 comuni nell'area nord-ovest della provincia.\nMovibus ha sede con deposito a San Vittore Olona. Gli altri depositi risiedono a Busto Garolfo, Pero, Cuggiono e Magenta e fa parte del gruppo Zoncada insieme a STIE e ad altre aziende, con cui condivide i depositi di Pero e San Vittore Olona.\nLa maggior parte delle 26 linee fanno capolinea a Milano pertanto Movibus rientra nello STIBM in cui \u00e8 possibile utilizzare un unico biglietto comprensivo di tariffa interurbana + urbana di Milano.\nLe linee.\nL'azienda gestisce 26 linee di trasporto."}
{"id": "1851013", "revid": "74801", "url": "https://it.wikipedia.org/wiki?curid=1851013", "title": "Ain Karem", "text": "Ain Karem \u00e8 un quartiere di Gerusalemme situato a circa a dalla citt\u00e0 vecchia. \nLa sua nascita risale all'Et\u00e0 del bronzo come dimostrato anche dagli scavi archeologici.\nSecondo un'antica tradizione \u00e8 il luogo dove vivevano Santa Elisabetta e suo marito San Zaccaria, dove Elisabetta incontr\u00f2 Maria sua parente e in cui nacque san Giovanni Battista. Nel vangelo di Luca il nome del luogo dove avvennero questi fatti () () non viene nominato, mentre si precisa che \u00e8 una citt\u00e0 della regione montuosa della Giudea.\nStoria recente.\nNel 1931 la popolazione era di abitanti e raggiunse i abitanti circa verso il 1945 tenendo conto anche degli abitanti di centri ancora pi\u00f9 piccoli presenti nelle vicinanze.\nNel 1947, il piano di suddivisione della Palestina dell'ONU (risoluzione ONU numero 181) situava Ain Karem nella enclave di Gerusalemme posta sotto il controllo internazionale. Subito dopo il massacro che nell'aprile 1948 avvenne nella vicina localit\u00e0 di Deir Yassin (2 km a nord) la maggior parte delle donne e dei bambini furono evacuati. \nIl villaggio fu attaccato dalle forze israeliane nel luglio 1948 e gli abitanti che non erano stati evacuati in precedenza abbandonarono il villaggio tra il 10 e l'11 luglio. Le forze arabe irregolari che erano accampate nel villaggio lo lasciarono il 16 luglio dopo che le forze israeliane conquistarono le colline circostanti. In questi giorni la situazione alimentare fu tremenda.\nIl giudice della corte suprema degli Stati Uniti William O. Douglas forn\u00ec una testimonianza oculare dell'esodo da Ain Karem:\n\"Ein Karem, villaggio arabo da centinaia di anni, fu il luogo in cui nacque Giovanni il Battista. Nella recente guerra non era stato mai attaccato dall'esercito israeliano. Non era nella strada per Gerusalemme e non aveva all'apparenza nessuna importanza militare. Nonostante questo fu evacuato dagli arabi. Tutti gli uomini, le donne e i bambini lasciarono il villaggio ad eccezione di otto anziane donne. I rifugiati poterono portare con s\u00e9 soltanto pochi oggetti personali e il cibo che avevano nelle loro dispense caricandolo sul dorso degli asini. Lasciarono le case dei loro avi e si diressero verso est. Fecero questo sebbene non fosse stato sparato un solo colpo, sebbene il loro villaggio non fosse stato accerchiato o minacciato. Alcuni passarono per Gerusalemme e si diressero verso Gerico oltre il confine che separa la Giudea, la maggior parte si stabil\u00ec a Gerusalemme o cerc\u00f2 di attraversare le montagne della Giudea per raggiungere il fiume Giordano e arrivare all'altipiano di Moab \"\nIsraele successivamente incorpor\u00f2 il villaggio ponendolo sotto la giurisdizione di Gerusalemme.\nAin Karem \u00e8 stata una delle poche localit\u00e0 arabe che \u00e8 riuscita a superare la guerra con la maggior parte degli edifici intatti. Molti ebrei provenienti dallo Yemen occuparono le case abbandonate e nel corso degli anni l'atmosfera di campagna del luogo ha attratto molti artigiani.\nNel 1961 l'organizzazione Hadassah fond\u00f2 il suo centro medico in una collina vicina includendo l'ospedale e l'universit\u00e0 ebraica di Gerusalemme con le facolt\u00e0 di medicina, farmacia, odontoiatria e infermieristica.\nNella piccola sinagoga del piazzale centrale del centro medico ci sono le famose 12 vetrate di Chagall, che rappresentano le 12 trib\u00f9 bibliche.\nChiesa di San Giovanni Battista.\nAd Ain Karem ci sono 2 chiese con questo nome, una chiesa cattolica costruita alla fine del XIX secolo sui resti di precedenti chiese bizantine e crociate. All'interno sono conservati un antico mosaico e una grotta all'interno della quale secondo la trazione nacque Giovanni Battista.\nDal 1674 la chiesa \u00e8 tenuta dai francescani. Tra il 1941 e il 1942 condussero una campagna di scavi nell'area vicino alla chiesa e l'adiacente monastero.\nFurono trovate numerose tombe e camere scavate nella roccia, inoltre furono trovate numerose presse per pigiare il vino ornate da mosaici e cappelle piastrellate da mosaici.\nNella grotta meridionale furono trovate ceramiche trovate anche a Gerusalemme e risalenti al I secolo, a dimostrazione che al tempo di Ges\u00f9 la zona era perlomeno abitata. \nL'altra chiesa \u00e8 ortodossa e fu costruita nel 1894 anch'essa sui resti di un'antica chiesa.\nChiesa della Visitazione.\nSu una collina dalla parte opposta del villaggio rispetto alla chiesa di san Giovanni Battista si trova la chiesa della visitazione. All'interno della chiesa si trova la \"pietra del nascondimento\", pietra dietro la quale Giovanni Battista fu nascosto per sfuggire alla strage degli innocenti (questa tradizione \u00e8 certamente apocrifa: Ain Karem non si trova nei dintorni di Betlemme e quindi non fu interessata dalla strage). Il luogo \u00e8 quello in cui secondo la tradizione abitava la famiglia di Zaccaria e in cui abit\u00f2 Maria nel tempo in cui and\u00f2 a trovare sua cugina Elisabetta.\nLa chiesa fu costruita, anch'essa sui resti di chiese pi\u00f9 antiche, nel 1955 dall'architetto italiano Antonio Barluzzi.\nMonastero delle sorelle di Nostra Signora di Sion.\nIl monastero in cui abitano le Religiose di Nostra Signora di Sion fu fondato da due fratelli francesi, ebrei convertiti al cristianesimo, Marie Alphonse e Th\u00e9odore Marie Ratisbonne. Nel monastero realizzarono anche un orfanotrofio e lo stesso Alphonse \u00e8 sepolto nel giardino del convento.\nMonastero Moscovia.\nQuesto monastero fu costruito alla fine del XIX secolo dalla chiesa ortodossa, fu soprannominato in questo modo (Mosca in arabo si dice Moskovia) dagli abitanti arabi del luogo perch\u00e9 le cupole somigliano alle chiese russe.\nSan Vincenzo.\nL'istituto di San Vincenzo-Ain Karem \u00e8 una casa di accoglienza per ragazzi con handicap fisici o psichici. Fu fondato nel 1954 come ente no-profit dalle Figlie della carit\u00e0 di San Vincenzo de' Paoli che ancora lo gestiscono.\nSorgente di Maria.\nAll'inizio della salita che porta alla Chiesa della Visitazione si trova una sorgente di acqua: secondo la tradizione \u00e8 il luogo in cui si incontrarono Maria ed Elisabetta. Le acque della sorgente sono state considerate sante dai pellegrini cristiani che hanno visitato questi luoghi nel corso dei secoli. Oggi queste acque sono inquinate dagli scarti dell'ospedale di Hadassah.\nUno scavo della Israel Antiquities Authority, diretto dall'archeologo israeliano Benyamin Storchan, ha portato alla luce nel 2018 il pi\u00f9 completo bagno rituale (\"Mikhv\u00e8\"), risalente al 30 d.C. e con elementi del tardo periodo del Secondo Tempio. Il sistema di alimentazione dell'acqua era formato da tre vasche di raccolta dell'acqua poste sul tetto e convogliata nella camera sotterranea, conforme al kashrut che vieta l'intervento diretto dell'uomo o che l'acqua possa filtrare nel terreno.\nLa mikhv\u00e8 \u00e8 una vasca di immersione utilizzata dagli ebrei prima di entrare nel luogo sacro, prima di ogni momenti di preghiera e prima di essere ospitati nell'abitazione altrui.\nSecondo la narrazione evangelica della Visitazione della B. V. Maria, la madre di Dio si rec\u00f2 dalla madre del Battista, dove preg\u00f2 il \"Magnificat\" e rimase ospite per tre mesi. Il fatto che Zaccaria, sposo di Elisabetta, fosse sommo sacerdote della classe di Ab\u00eca, non esclude la presenza di qualche elemento sacro nella medesima dimora, tale da richiedere una purificazione preventiva. \nIl Mikveh rinvenuto \u00e8 stato identificato col luogo nel quale si immerse Maria prima di recarsi da Elisabetta. Al tempo di Adriano, delle tre guerre giudaiche (70, 117, 135 d.C.) e poi in virt\u00f9 dei poteri della \"Lex de imperio Vespasiani\", furono proibiti molti degli usi, costumi e tradizioni del giudaismo: \"la mikhv\u00e8 serv\u00ec da cava e i suoi canali furono riempiti di terra\"."}
{"id": "1851014", "revid": "66387", "url": "https://it.wikipedia.org/wiki?curid=1851014", "title": "Bureau International des Poids et Mesures", "text": ""}
{"id": "1851019", "revid": "66387", "url": "https://it.wikipedia.org/wiki?curid=1851019", "title": "Comit\u00e9 International des Poids et Mesures", "text": ""}
{"id": "1851021", "revid": "339392", "url": "https://it.wikipedia.org/wiki?curid=1851021", "title": "Live....In The Shadow Of The Blues", "text": ""}
{"id": "1851024", "revid": "287204", "url": "https://it.wikipedia.org/wiki?curid=1851024", "title": "Ramon Iglesias i Navarri", "text": ""}
{"id": "1851026", "revid": "84184", "url": "https://it.wikipedia.org/wiki?curid=1851026", "title": "Nicolini", "text": ""}
{"id": "1851027", "revid": "785863", "url": "https://it.wikipedia.org/wiki?curid=1851027", "title": "Personaggi di Trainspotting", "text": ""}
{"id": "1851028", "revid": "110157", "url": "https://it.wikipedia.org/wiki?curid=1851028", "title": "The Original Remix Collection Volume 1", "text": "The Original Remixes Collection \u00e8 un album realizzato dai Goblin e pubblicato nel 1999.\nPi\u00f9 che una raccolta, si tratta di un rifacimento, cio\u00e8 con brani remixati, appunto, dal noto gruppo. Vi ritroviamo tutte le migliori colonne sonore risuonate in stile \"dance\", cio\u00e8 da poter ballare. Come sempre Claudio Simonetti alle tastiere, Massimo Morante alla chitarra elettrica ed acustica, Fabio Pignatelli al basso ed altre persone aggiunte e non accreditate come Goblin alla batteria."}
{"id": "1851031", "revid": "33689", "url": "https://it.wikipedia.org/wiki?curid=1851031", "title": "Soul Calibur 4", "text": ""}
{"id": "1851035", "revid": "36426", "url": "https://it.wikipedia.org/wiki?curid=1851035", "title": "Cristoforo Gherardi", "text": "Biografia.\nFu allievo di Raffaellino del Colle. Collabor\u00f2 successivamente con Giorgio Vasari diventandone un prezioso aiuto e amico. Sospettato di cospirazione contro i Medici di Firenze (1537), fugg\u00ec da Sansepolcro e si rifugi\u00f2 nella vicina Valtiberina pontificia (San Giustino, Citt\u00e0 di Castello). Lavor\u00f2 principalmente in Toscana e Umbria, segu\u00ec poi il Vasari a Bologna, Roma, Venezia e, finalmente riabilitato (1554), Firenze (perduta facciata del palazzo di Sforza Almeni e quartiere degli Elementi in Palazzo Vecchio). Tra le sue opere principali si segnalano gli interventi nel castello Bufalini di San Giustino e nei due palazzi Vitelli, alla Cannoniera e a San Giacomo, di Citt\u00e0 di Castello."}
{"id": "1851036", "revid": "197807", "url": "https://it.wikipedia.org/wiki?curid=1851036", "title": "Guitar Hero 4", "text": ""}
{"id": "1851037", "revid": "785863", "url": "https://it.wikipedia.org/wiki?curid=1851037", "title": "Rino Bolognesi", "text": "Biografia.\nLa sua voce \u00e8 nota soprattutto per il doppiaggio di Bruce Wayne, interpretato da Adam West nella serie televisiva \"Batman\". Altro supereroe da lui doppiato \u00e8 Hulk in \"L'incredibile Hulk\". Prest\u00f2 la sua voce anche nella serie \"Quelli della pallottola spuntata\" (1982); in seguito lavorer\u00e0 come doppiatore nei film \"Una pallottola spuntata\", \"Una pallottola spuntata 33\u2153 - L'insulto finale\".\nAltri suoi doppiaggi sono nei film \"La notte dei morti viventi\", \"I 3 dell'operazione Drago\", \"Nightmare - Dal profondo della notte\", \"Hot Shots!\", \"Good Night, and Good Luck.\", \"Rocky Balboa\".\nFu voce narrante in numerosi documentari, tra cui la serie \"I segreti della Seconda Guerra Mondiale\".\nCome doppiatore di serie animate, \u00e8 ricordato principalmente per la sua interpretazione nelle prime due serie animate di \"Star Blazers\" nella quale ricopriva ben tre ruoli diversi: il Supremo Desslok, Sandor ed il narratore. Nella serie \"The Monkey\" interpretava il narratore e vari personaggi secondari.\nLavor\u00f2 anche come attore in alcuni film, tra i quali \"Blue Jeans\" del 1975.\nScrisse due libri: \"La dissacra Bibbia\", rilettura ironica e talvolta sarcastica della Bibbia, e \"Un Itagliano qualunque\" che \u00e8 la sua autobiografia.\nRealizz\u00f2 diversi documentari, di cui uno sulla vita di Padre Pio, e uno su Roma \"I segreti di Roma, citt\u00e0 antica\", entrambi prodotti da Tiziana Valenti. Costitu\u00ec una propria societ\u00e0 di doppiatori e diresse molti lavori di doppiaggio.\nDalla doppiatrice Mirella Tosca (morta nel 2004) ebbe un figlio, Marco (1968-1997, deceduto a 29 anni in un incidente stradale), anch'egli doppiatore. Ebbe anche una figlia, Gaia. Era sposato con l'assistente al doppiaggio Donatella Fantini."}
{"id": "1851039", "revid": "197807", "url": "https://it.wikipedia.org/wiki?curid=1851039", "title": "Guitar Hero IV", "text": ""}
{"id": "1851042", "revid": "27723", "url": "https://it.wikipedia.org/wiki?curid=1851042", "title": "Jaroslav Heyrowsky", "text": ""}
{"id": "1851045", "revid": "287204", "url": "https://it.wikipedia.org/wiki?curid=1851045", "title": "Juan Mart\u00ed Alanis", "text": ""}
{"id": "1851046", "revid": "1282260", "url": "https://it.wikipedia.org/wiki?curid=1851046", "title": "Maliseti", "text": "Maliseti \u00e8 una frazione di oltre 6.000 abitanti del comune di Prato, al confine con il territorio comunale di Montemurlo.\nSorto lungo la direttrice Prato-Pistoia, l'odierna via Montalese, di impianto pressoch\u00e9 moderno, l'agglomerato si \u00e8 decisamente sviluppato a partire dagli anni '60 e '70. Al suo interno coesistono zone miste industriali e residenziali. Il nucleo originario data alla fine del XII secolo, quando, nella zona dell'odierna Maliseti, sorgeva uno \"spedale\" per pellegrini e viandanti, nato per volere del benefattore Martino Maleseti. Il nome di Maleseti \u00e8 rimasto pressoch\u00e9 inalterato nella toponomastica della frazione.\nNella frazione \u00e8 presente il penitenziario di Prato detto della Dogaia, costruito negli anni '80.\nMonumenti e luoghi d'interesse.\nLa parrocchia che presiede il paese \u00e8 quella della chiesa di San Giovanni Battista, costruzione degli anni Settanta.\nNei dintorni della frazione sorge l'area protetta del Monteferrato, importante complesso collinare ricchissimo di vegetazione mediterranea, gi\u00e0 abitato durante il paleolitico e di notevole interesse dal punto di vista geologico. Le rocce presenti, di struttura ofiolitica, sono infatti costituite da magma eruttivo di intrusione, formato da minerali diversissimi, tra i quali il serpentino, noto come marmo verde di Figline (o di Prato). Il particolare tipo di roccia fa s\u00ec che sul Monteferrato vegetino esemplari unici di licheni.\nSport.\nIl paese ha una societ\u00e0 hockeystica, l'H.P Maliseti, che gioca le sue partite in casa al Palarogai e attualmente milita in Serie A2. Nel calcio, invece, conta sull'A.C. Maliseti, attualmente militante nel campionato di Promozione, con un florido settore giovanile, che in passato, dal 1985 al 1991, ha avuto come giocatore delle giovanili Ighli Vannucchi, ex fantasista dell'Empoli FC in Serie A e della Nazionale Olimpica di Calcio.\nCultura.\nLe scuole presenti nel paese sono la scuola media \"Don Bosco\" e l'Istituto comprensivo \"Claudio Puddu\"."}
{"id": "1851052", "revid": "1924342", "url": "https://it.wikipedia.org/wiki?curid=1851052", "title": "Lemon Tree", "text": "Lemon Tree \u00e8 una canzone del gruppo tedesco Fool's Garden, estratta dall'album \"Dish of the Day\". Pubblicata come singolo nel 1995, \u00e8 diventata un successo internazionale nel 1996.\nIl singolo raggiunse la posizione #26 nel Regno Unito mentre nei Paesi Bassi rimase in vetta per 4 settimane. In Germania rimase in vetta alla classifica dei singoli pi\u00f9 venduti per diverse settimane.\n\u00c8 arrivata in vetta alla classifica anche in Irlanda, dove Dustin the Turkey ne registr\u00f2 una parodia intitolata \"Christmas Tree\". Anche la cantante sudcoreana Hye Kyung, ne ha registrato una cover.\nQuesta canzone \u00e8 stata usata dalla Stock per pubblicizzare il \"Limonc\u00e8\" e i prodotti derivati per poco pi\u00f9 di dieci anni."}
{"id": "1851064", "revid": "123234279", "url": "https://it.wikipedia.org/wiki?curid=1851064", "title": "Fahrenheit (programma radiofonico)", "text": "Fahrenheit \u00e8 un programma radiofonico pomeridiano, in onda sulle frequenze di Rai Radio 3 dal 27 settembre 1999. \n\u00c8 stato ideato da Marino Sinibaldi ed \u00e8 curato da Susanna Tartaro. Il nome della trasmissione \u00e8 tratto dal romanzo \"Fahrenheit 451\" di Ray Bradbury.\nIl suo palinsesto si compone di interviste su temi di attualit\u00e0 culturale e presentazioni di libri, incontri con gli autori e spazi dedicati alla letteratura per ragazzi, alla poesia, al mondo della scuola e dell'universit\u00e0, a giochi e ascolti musicali, alla ricerca di libri non pi\u00f9 presenti nelle librerie e desiderati dagli ascoltatori (nella rubrica \"Caccia al libro\") e a collegamenti con librerie, biblioteche e festival culturali.\nAl suo interno va in onda la rubrica \"Ad alta voce\", che propone un libro della letteratura mondiale letto ad alta voce come un audiolibro.\nTra le sue peculiarit\u00e0 si pu\u00f2 trovare quasi in ogni puntata una versione diversa di \"My Favorite Things\", canzone-manifesto del programma e inserita negli intermezzi tra una rubrica e l'altra.\nTra le voci che si avvicendano alla conduzione del programma vi sono quelle di Loredana Lipperini, Felice Cimatti, Carlo D'Amicis, Tommaso Giartosio e Graziano Graziani; la redazione \u00e8 composta da Benedetta Annibali, Giosu\u00e8 Calaciura, Michele De Mieri, Lea Gemmato, Laura Marinelli, Clementina Palladini, Daniela Pirastu e Laura Zanacchi."}
{"id": "1851066", "revid": "110157", "url": "https://it.wikipedia.org/wiki?curid=1851066", "title": "Seno mascellare", "text": "Il seno mascellare \u00e8 uno dei quattro seni paranasali. Questi sono cavit\u00e0 situate all'interno delle ossa del cranio e prendono il nome dalle ossa entro le quali sono scavate: sfenoidale, etmoidale, frontale e mascellare.\nI seni paranasali sono rivestiti da mucosa e comunicano tramite orifizi detti \"osti\" con le due cavit\u00e0 nasali. Attraverso questi orifizi, avviene il passaggio verso l'esterno del muco prodotto al loro interno.\nI seni paranasali, assieme alle altre strutture delle vie aeree superiori, intervengono nei processi di umidificazione e riscaldamento dell'aria inalata durante l'inspirazione, in modo da permettere un ottimale scambio gassoso a livello polmonare.\nMorfologia.\nIl seno mascellare \u00e8 morfologicamente il pi\u00f9 voluminoso dei seni paranasali. \u00c8 di forma piramidale, con base triangolare rivolta medialmente, tre facce ed un apice, quest'ultimo rivolto lateralmente.\nIn corrispondenza della base sono presenti due orifizi: quello inferiore \u00e8 completamente chiuso dalla mucosa, quello superiore comunica tramite un canale che termina con una doccia ossea (\"doccia semilunare\") e si apre nel \"meato medio\" delle cavit\u00e0 nasali, tra il cornetto inferiore e quello medio.\nOrigine evolutiva.\nIl complesso dei seni paranasali si \u00e8 formato e sviluppato probabilmente per processi di adattamento evolutivo mirati ad alleggerire il peso delle masse ossee del cranio."}
{"id": "1851069", "revid": "1566286", "url": "https://it.wikipedia.org/wiki?curid=1851069", "title": "Thomas Ian Griffith", "text": "Biografia.\nVita.\nGriffith \u00e8 nato a Hartford, nel Connecticut, figlio di Mary Ann (nata O'Neil), che lavorava in uno studio di ballo, e di Thomas Joseph Griffith. \u00c8 cintura nera di Karate Kempo e pratica il taekwondo.\nCarriera.\nE' principalmente noto per il ruolo di Terry Silver, l'antagonista principale del film \"Karate Kid III - La sfida finale\". Altri celebri film a cui ha partecipato sono stati \"Vampires\" di John Carpenter, in cui ha interpretato il ruolo del vampiro Jan Valek e \"xXx\", dove ha interpretato la parte dell'agente Jim McGrath. Ritiratosi dalla recitazione nel 2007, ha lavorato come sceneggiatore di serie televisive e fumetti, spesso collaborando con John Carpenter per la stesura di spin-off e seguiti a fumetti di molti suoi film. Dopo un'assenza di 14 anni dalle scene, nel 2021 \u00e8 tornato nuovamente a recitare, rivestendo i panni di Terry Silver nella serie sequel \"Cobra Kai\"."}
{"id": "1851070", "revid": "709565", "url": "https://it.wikipedia.org/wiki?curid=1851070", "title": "Episodi di Red Shoe Diaries", "text": ""}
{"id": "1851073", "revid": "1305772", "url": "https://it.wikipedia.org/wiki?curid=1851073", "title": "Messina (disambigua)", "text": ""}
{"id": "1851074", "revid": "124957342", "url": "https://it.wikipedia.org/wiki?curid=1851074", "title": "Borussia M\u00f6nchengladbach 1997-1998", "text": "Il Borussia M\u00f6nchengladbach nella stagione 1997/98 si classific\u00f2 al 15\u00ba posto in Bundesliga con un totale di 9 vittorie, 11 pareggi e 14 sconfitte.\nIl capocannoniere della squadra fu J\u00f6rgen Pettersson con 13 gol.\nIn Coppa di Germania fu sconfitto al secondo turno dall'.\nRosa calciatori.\nLa rosa del Borussia M\u00f6nchengladbach nella stagione 1997/98. Per ogni giocatore sono elencate le presenze e i gol in \"Bundesliga\"."}
{"id": "1851081", "revid": "287204", "url": "https://it.wikipedia.org/wiki?curid=1851081", "title": "Alfa Romeo Giulia TZ", "text": "LAlfa Romeo Giulia TZ (conosciuta anche come Alfa Romeo TZ o Tubolare Zagato) \u00e8 stata un'autovettura da competizione prodotta dall'Alfa Romeo dal 1963 al 1965.\nIl contesto.\nNel 1954 l'Abarth entr\u00f2 in contatto con l'Alfa Romeo, tramite la Ghia di Mario Boano, per la realizzazione di una vettura da record, su motorizzazione \"1900\". Pochi mesi dopo Boano lasci\u00f2 la Ghia e Carlo Abarth inizi\u00f2 a contattare direttamente la dirigenza tecnica del Portello con cui concord\u00f2 la realizzazione di una successiva auto da record, con motore derivato dalla \"Giulietta\".\nTale vettura, completata nel 1957, era dotata di telaio tubolare, carrozzeria aerodinamica in alluminio a guida centrale della Pininfarina e motore Alfa Romeo con cilindrata ridotta a 1088\u00a0cm\u00b3, allo scopo di tentare i record per la categoria \"1100\". Nello stesso anno, sul circuito di Monza, la Abarth-Alfa Romeo 1100 Pininfarina Record riusc\u00ec a conquistare 6 record di velocit\u00e0, prima di uscire dalla pista a causa della rottura di alcuni raggi delle ruote.\nLa vettura semidistrutta fu ricoverata al Portello e, qualche anno pi\u00f9 tardi, quel telaio tubolare serv\u00ec da base per la progettazione della futura \"TZ\".\nLa prima versione TZ.\nLa prima versione della \"TZ\" \u00e8 spesso chiamata impropriamente \"TZ1\", per distinguerla dalla successiva \"TZ2\".Progettata in Alfa Romeo da Orazio Satta Puliga e Giuseppe Busso, la \"TZ\" \u00e8 stata prodotta in collaborazione con l'Autodelta, che provvedeva all'elaborazione dei propulsori a all'assemblaggio, con la SAI Ambrosini, incaricata di realizzare i telai tubolari, e con la Zagato, incaricata di formare la carrozzeria con struttura tubolare, concettuale evoluzione della Giulietta SZ coda tronca.\nMontava il motore bialbero Alfa Romeo con cilindrata di 1570 cm\u00b3 derivato da quello della Giulia TI a doppio albero a camme, alimentato con due carburatori orizzontali doppio corpo Weber da 45 DCOE erogava una potenza di 112 bhp (82\u00a0kW) a 6500 giri/minuto (nel modello stradale), che arrivarono fino a 160\u00a0bhp (118\u00a0kW) nelle versioni elaborate per le competizioni.\nIl telaio era tubolare in acciaio al nickel-cromo con sezioni che variavano tra i 20 e i 30\u00a0mm dal peso di 62\u00a0kg, abbinato all'affidabile meccanica della Giulia, freni a disco sulle quattro ruote, cerchi ruota in lega di magnesio e sospensioni indipendenti, contenendo il peso in soli 660\u00a0kg, raggiungendo una velocit\u00e0 massima superiore a 215\u00a0km/h. La vettura fu progettata sia per l'uso stradale che per le competizioni. L'ultima versione montava un propulsore di 119 kW. Il motore fu installato nella scocca con lieve inclinazione a sinistra di 15\u00b0 rispetto alla verticale, per massimizzare l'afflusso dell'aria di raffreddamento.Il profilo aerodinamico era innovativo; per incrementare le prestazioni si applic\u00f2 un disegno a coda tronca, basandosi sugli studi aerodinamici di Wunibald Kamm (soluzione conosciuta anche come Kammback), e studiata in contemporanea anche da Zagato su alcune Giulietta SZ. Nella sua massima evoluzione, la \"TZ\" raggiungeva nella versione da corsa una velocit\u00e0 di circa 240\u00a0km/h.\nIl modello debutt\u00f2 nel novembre del 1963 al Tour de Corse: due vetture costrette al ritiro per incidente e rottura di un braccio della sospensione ma il primo successo non tard\u00f2 ad arrivare. Il 24 novembre, sempre del 1963, all'Autodromo di Monza in una competizione organizzata dalla FISA, la TZ si impose, occupando i primi quattro posti nella categoria prototipi (nell'ordine: Bandini, Bussinello, Baghetti, Sanesi). Dopo l'omologazione vinse molte altre gare in Europa ed Nord America. Tra il 1963 ed il 1965 furono prodotti 112 esemplari che consentirono l'omologazione nella categoria Sport 1600.\nTZ2.\nIl lancio della sua erede, la \"TZ2\", avvenne al Salone di Torino alla fine del 1964 e raggiunse il pieno successo agonistico tra il 1965 e il 1966. Si lavor\u00f2 sul fronte dell'abbassamento e dell'alleggerimento della vettura ottenendo un peso di 620\u00a0kg, grazie anche alla carrozzeria realizzata in fibra di vetro che fu anche rivista aerodinamicamente per abbassare il coefficiente di penetrazione.\nAnche la carrozzeria di questo \u00e8 opera della Carrozzeria Zagato e nel 1965 l'Autodelta assunse il ruolo di Squadra Corse ufficiale. Realizzata solo in versione da competizione, montava un motore da 170\u00a0bhp (127\u00a0kW) a 7600 giri/minuto dotato di accensione con doppia candela (Twin Spark), con valvole maggiorate e lubrificazione a carter secco. La vettura raggiungeva una velocit\u00e0 massima di 245\u00a0km/h.\nLa TZ montava un lunotto diviso in tre parti, mentre in questa evoluzione il vetro era unico. Lo sviluppo della vettura termin\u00f2 alla fine nel 1965, quando il nuovo regolamento sportivo internazionale decret\u00f2 il limite di 500 esemplari prodotti per la categoria \"GT\" e di 50 per la categoria \"Sport\", relegando la \"TZ2\" nella categoria \"Prototipi\". Anche per motivi di immagine e ritorno di mercato, l'Alfa Romeo, quindi, abbandon\u00f2 la \"TZ2\" per dedicarsi allo sviluppo della \"GTA\" e alla categoria Turismo insieme alle Tipo 33 due litri in quella Prototipi.\nFurono costruiti solamente 9 esemplari della \"TZ2\", con i numeri di telaio 104 (prototipo), 106, 110, 111, 112, 113, 115, 116 e 117. Il telaio n. 114, venne utilizzato dalla Pininfarina per carrozzare il prototipo \"Giulia Sport\", presentato al Salone dell'Automobile di Torino nel novembre 1965 e disegnato da Aldo Brovarone. Il telaio n. 101 fu carrozzato da Bertone, su disegno di Giorgetto Giugiaro, divenendo il celebre prototipo \"Canguro\" del 1964, al quale verr\u00e0 ispirato il prototipo della futura \"Montreal\".\nL'eredit\u00e0: TZ3 Corsa e TZ3 Stradale.\nL\"Alfa Romeo TZ3 Corsa\", che riprende il nome delle vetture storiche, \u00e8 stata presentata all'edizione 2010 del Concorso d'eleganza Villa d'Este, in onore dei 100 anni della casa del Biscione e ai 90 anni di collaborazione fra la Zagato e l'Alfa Romeo nelle competizioni.\nCommissionata da un collezionista privato di Alfa Romeo firmate Zagato, e nata da una collaborazione con l'Alfa Romeo stessa, si tratta di un esemplare unico non omologato per la circolazione su strada.\nQuesta vettura possiede un peso di 850\u00a0kg grazie al telaio in fibra di carbonio e alla carrozzeria in alluminio battuta a mano e sviluppa 420 cavalli grazie al motore V8 di 4,2 litri derivato da quello dell'Alfa Romeo 8C Competizione.\n\u00c8 equipaggiata con un cambio sequenziale a 6 marce e le prestazioni dichiarate parlano di un'accelerazione da 0 a 100\u00a0km/h in 3\"5 e una velocit\u00e0 superiore ai 300\u00a0km/h.\nNel 2011 la Zagato ufficializza la consegna del primo di 9 esemplari della versione stradale della TZ3 Corsa, denominata quindi TZ3 Stradale, su base Dodge Viper grazie al matrimonio Fiat-Chrysler."}
{"id": "1851093", "revid": "1652635", "url": "https://it.wikipedia.org/wiki?curid=1851093", "title": "Dimensione terrore", "text": "Dimensione terrore (\"Night of the Creeps\") \u00e8 un film horror statunitense del 1986 scritto e diretto da Fred Dekker. \u00c8 un omaggio dai toni umoristici del cinema fantastico e dell'orrore (a partire dal titolo originale, che ricorda quello de \"La notte dei morti viventi\"), e unisce gli zombi ad altri elementi chiave come le invasioni aliene. Nonostante l'insuccesso al botteghino, si guadagn\u00f2 negli anni lo status di film di culto.\nTrama.\nUn parassita extraterrestre arriva sulla Terra, entra attraverso le bocche delle vittime rimanendo poi nel cervello, trasformandole quindi in veri zombi. Mentre questi parassiti alieni seminano il terrore, alcuni adolescenti di un college capiscono la situazione ed iniziano a combattere contro di loro.\nDistribuzione.\nIl film usc\u00ec negli Stati Uniti il 22 agosto 1986, rivelandosi un fiasco al botteghino. Distribuito in settanta sale, incass\u00f2 591.366 dollari e venne smontato nel giro di poche settimane. Giunse nelle sale italiane dopo quasi un anno, il 18 giugno 1987.\nHome media.\nLa VHS italiana fu distribuita dalla Panarecord.\nNegli Stati Uniti il film \u00e8 disponibile in DVD e Blu-ray Disc in versione Director's cut (che rispetto alla versione cinematografica presenta una scena finale diversa)."}
{"id": "1851094", "revid": "339392", "url": "https://it.wikipedia.org/wiki?curid=1851094", "title": "Meteorite Mineo", "text": ""}
{"id": "1851096", "revid": "1442080", "url": "https://it.wikipedia.org/wiki?curid=1851096", "title": "John Linnell", "text": "Discografia.\nCon They might be giants.\nVedi discografia They Might Be Giants"}
{"id": "1851097", "revid": "767487", "url": "https://it.wikipedia.org/wiki?curid=1851097", "title": "Adimanto di Corinto", "text": "Visse nel V secolo a.C. e partecip\u00f2 alla battaglia di Salamina.\nAdimanto figlio di Ocito, e fu cittadino di Corinto che guid\u00f2 una flotta di quaranta navi.\nDopo la battaglia di Capo Artemisio, che non produsse esiti rilevanti, la flotta greca comandata da Euribiade si era ritirata nello stretto di Salamina. A causa dei successi ottenuti dall'esercito persiano e del ritardo dei rifornimenti, i Greci non riuscivano a trovare un accordo sulla strategia da adottare; da un lato il generale ateniese Temistocle voleva continuare ad attaccare le navi persiane con la flotta greca mentre i generali peloponnesiaci, tra cui Adimanto, preferivano optare per una linea difensiva presso l'istmo di Corinto, adducendo che a Salamina in caso di sconfitta gli assediati non avrebbero avuto scampo.\nOvviamente quest'ultima soluzione avrebbe significato abbandonare buona parte della Grecia centrale in mano all'esercito invasore. Prevalse, infine, la scelta di Temistocle, convinto che l'unico scacchiere utile alla flotta greca fosse quello tra il golfo Saronico e la baia di Eleusi ed ebbe la forza di imporla, ricorrendo alla minaccia di ritirare le navi ateniesi.\nSi arriv\u00f2 cos\u00ec alla battaglia di Salamina, nella quale le navi greche ebbero la meglio sulla flotta persiana.\nLa tradizione ateniese, ostile a Corinto, ne faceva un vile, ma la tradizione corinzia lo glorificava come un eroe."}
{"id": "1851102", "revid": "287204", "url": "https://it.wikipedia.org/wiki?curid=1851102", "title": "Avorio vegetale", "text": "Lavorio vegetale, conosciuto anche come corozo o tagua, \u00e8 un materiale ricavato dai semi di una palma, la \"Phytelephas macrocarpa\" che cresce nella foresta pluviale del Sud America. Il frutto (di cui si utilizza l'endosperma) una volta essiccato ha consistenza, colore e aspetto molto simile all'avorio animale e pu\u00f2 essere facilmente lavorato e tinto.\nViene utilizzato per la preparazione di: mosaici, pavimenti, rivestimenti, bottoni, perline, gioielli, pulsanti e particolari di strumenti musicali come le cornamuse. Un tempo sostituto economico dell'avorio, dopo la messa al bando della caccia agli elefanti ha ritrovato una sua importanza economica ed ecologica.\nCaratteristiche.\nIl nome corozo viene indicato per indicare i frutti di una specie di palma detta \"Phytelephas macrocarpa\" o di \"Hyphaene thebaica\". I frutti della prima specie possono raggiungere i 60\u00a0cm ed il peso pu\u00f2 raggiungere i 12\u00a0kg. Ogni seme \u00e8 suddiviso in sei-sette parti. Ognuna di queste parti racchiudono delle celle. Ogni cella pu\u00f2 contenere 6-9 semi dalla grandezza di un uovo di piccione. I semi freschi appena formati contengono un liquido incolore che in seguito alla maturazione diventa lattiginoso per l'aumento della emicellulosa.\nA prima vista i semi di questa pianta sembrano avere una struttura uniforme ma un accurato esame con una lente d'ingrandimento mostra dei canaletti paralleli colmati da un materiale pi\u00f9 vitreo che conferisce a questi semi porosit\u00e0 che consente a questi semi di essere tinti.\nI frutti della seconda specie sono costituiti da un solo seme costituito da emicellulosa. Il seme al suo centro ha una cavit\u00e0 che ne limita l'uso ed ha caratteristiche simili al corozo vero e proprio (ossia i semi della \"Phytelephas macrocarpa\").\nIl colore del corozo \u00e8 simile all'avorio animale, con cui presenta altre similitudini:\ntuttavia i due tipi di avorio differiscono mediante:\nIl materiale che caratterizza il corozo, essendo composto da cellulosa, in presenza di fuoco \u00e8 soggetto a bruciare e carbonizza assai velocemente.\nUtilizzi.\nInsieme alla madreperla il corozo \u00e8 utilizzato per fabbricare i bottoni, tuttavia il modesto valore del corozo stesso ancora non fa registrare l'utilizzo dell'avorio vegetale come imitazione dell'avorio animale."}
{"id": "1851103", "revid": "775372", "url": "https://it.wikipedia.org/wiki?curid=1851103", "title": "Mamelucchi di Delhi", "text": "I Mamelucchi di Delhi - urdu: \u0633\u0644\u0637\u0646\u062a \u063a\u0644\u0627\u0645\u0627\u0646 , \"Sul\u1e6danat ghul\u0101m\u0101n\", dal termine persiano \"ghul\u0101m\", \"servitore, schiavo\" (laddove \"mamelucco\" deriva dall'arabo \"maml\u016bk\", \"schiavo\") - furono la dinastia che diede inizio al Sultanato di Delhi in India, durata dal 1206 al 1290. Il fondatore della dinastia, Qutb al-D\u012bn Aybak, era un ex-schiavo cumano-kip\u010dako della trib\u00f9 Aybak e luogotenente di Muhammad di Ghur in India, che lo liber\u00f2.\nQuando Muhammad di Gh\u016br mor\u00ec nel 1206 senza un erede, designando Qu\u1e6db al-D\u012bn, questi prese possesso del suo impero indiano. Stabil\u00ec la sede della sua capitale prima a Lahore, e pi\u00f9 tardi a Delhi, dove inizi\u00f2 la costruzione del complesso di Qutb.\nQutb al-D\u012bn mor\u00ec accidentalmente nel 1210, e dopo una lotta di successione, Iltutmish, un altro ex-schiavo turco emerse come sultano e con la diplomazia riusc\u00ec ad impedire alle armate di Gengis Khan di assalire Delhi. Inoltre assicur\u00f2 agli ind\u00f9 lo stato di \"dhimmi\", e spos\u00f2 la figlia di Qu\u1e6db al-D\u012bn.\nLa figlia di Iltutmish, Raziya Sult\u0101na, succedette al trono del padre e fu l'unica donna musulmana a governare ufficialmente in India. Dopo la sua morte (venne uccisa nel 1240) il sultanato fu retto da \"i Quaranta\", ovvero le guardie turche di palazzo, tra le quali si distinse Balban.\nBalban si garant\u00ec il trono riuscendo a prevalere sui governatori delle provincie che cercavano di ottenere l'indipendenza dal governo centrale, e contrastando l'avanzata mongola. Dopo il breve regno di Balban e del nipote, la dinastia mamelucca venne rovesciata da Jal\u0101l al-D\u012bn F\u012br\u016bz Khalj\u012b, generale dell'esercito di Balban, che fond\u00f2 quella che fu la seconda dinastia di Delhi: la dinastia Khalji. I Khalj\u012b, di origine turca, si erano insediati nella regione del Bihar e del Bengala sotto il regno di Muhammad di Gh\u016br."}
{"id": "1851118", "revid": "1299641", "url": "https://it.wikipedia.org/wiki?curid=1851118", "title": "Sedi titolari cattoliche", "text": ""}
{"id": "1851132", "revid": "1543377", "url": "https://it.wikipedia.org/wiki?curid=1851132", "title": "Laboratorio europeo di spettroscopia non lineare", "text": "Il laboratorio europeo di spettroscopia non lineare, chiamato anche LENS dal suo acronimo , \u00e8 un centro di ricerca interdisciplinare italiano istituito nel 1991 presso l'Universit\u00e0 di Firenze grazie all'iniziativa di Salvatore Califano, professore di chimica fisica all'Universit\u00e0 di Firenze, e di Ruggero Querzoli, allora direttore dell'Istituto di Fisica.\nMissione.\nLa missione del LENS si articola in tre azioni principali: facilitare la collaborazione scientifica tra i ricercatori europei nel campo della spettroscopia lineare e non lineare; fornire a ricercatori qualificati la pi\u00f9 avanzata strumentazione disponibile e la relativa assistenza e consulenza; ideare, programmare e realizzare progetti di ricerca in collaborazione con altre universit\u00e0 ed enti a livello nazionale e internazionale.\nStruttura e organi direttivi.\nIn accordo con la sua vocazione europea, il LENS \u00e8 dotato di una struttura fortemente internazionale e multidisciplinare: nel consiglio direttivo siede il Direttore del LENS, un rappresentante dell'Universit\u00e0 di Firenze, due rappresentanti del CNR, uno dell'Istituto Max Planck di ottica quantistica di Garching, uno del FOM institute Amolf di Amsterdam, uno dell'Institute of Photonic Sciences (Icfo) di Barcellona e uno dell'Universit\u00e0 Pierre e Marie Curie di Parigi.\nL'attuale direttore del LENS, nominato dal rettore dell'Universit\u00e0 di Firenze su proposta del consiglio direttivo, \u00e8 Elisabetta Cerbai.\nIl direttore \u00e8 affiancato da un comitato europeo composta dal rettore dell'Universit\u00e0 di Firenze e da esponenti di quattro prestigiosi universit\u00e0 e centri di ricerca europei (oltre a quelli del consiglio direttivo, anche dai rappresentanti dell'Universit\u00e0 Complutense di Madrid e dell'Universit\u00e0 di Kaiserslautern) e da un consiglio scientifico composto da esperti internazionali nelle linee di ricerca attive presso il laboratorio.\nSede.\nDopo essere stato per molti anni situato sulla collina storica di Arcetri, dal fine 2001 il LENS si trova all'interno del Polo scientifico e tecnologico di Sesto Fiorentino.\nRicerca scientifica.\nLa fondazione del LENS \u00e8 avvenuta a partire da un gruppo di ricercatori impegnati nella fisica della spettroscopia laser atomica e molecolare, ma in tre decenni l'attivit\u00e0 di ricerca si \u00e8 ampliata e diversificata fino a includere anche la fisica degli atomi freddi (condensato di Bose-Einstein e gas di Fermi), la fisica dei sistemi complessi e disordinati, la fotochimica, la biochimica e la biofisica, la biologia quantistica, le scienze dei materiali, la fotonica, la biofotonica, la fisica degli stati solido e liquido della materia, l'analisi, la conservazione e il restauro delle opere d'arte. Tutti questi campi di ricerca condividono una metodologia di fondo: l'uso della luce laser per indagare la materia.\nI gruppi di ricerca attivi al LENS sono impegnati in tre principali linee di ricerca: scienze e tecnologie quantistiche, materiali fotonici e biofotonica.\nConsorzio europeo Laserlab.\nIl LENS fa parte del consorzio Laserlab-Europe fin dalla sua fondazione, garantendo l'accesso ai propri laboratori attraverso il programma di Accesso Transnazionale alle Infrastrutture di Ricerca (Transnational Access To Research Infrastructures Programme ) della Commissione europea. \u00c8 attivo in due delle cinque Attivit\u00e0 di Ricerca Congiunta (Joint Research Activities ) previste dal consorzio: ALADIN e OPTBIO.\nDidattica e formazione.\nPresso il LENS \u00e8 attiva una scuola di dottorato di ricerca, organizzata congiuntamente con l'Universit\u00e0 di Firenze e altre universit\u00e0 europee, e un programma di assegnazione di borse di ricerca post-doc. Entrambe le iniziative sono parzialmente finanziate dai programmi europei Marie Curie ed Erasmus Mundus.\nRiconoscimenti.\nNel 2017, l'Agenzia nazionale di valutazione del sistema universitario e della ricerca (ANVUR), nella sua valutazione triennale della ricerca (riferita al periodo 2011-2014), ha posizionato il LENS al primo e al secondo posto rispettivamente per la fisica e la chimica tra le piccole strutture di ricerca italiane."}
{"id": "1851143", "revid": "1048993", "url": "https://it.wikipedia.org/wiki?curid=1851143", "title": "Clyde Geronimi", "text": "Carriera.\nNasce a Chiavenna, in provincia di Sondrio in Lombardia, figlio di Nemesio Geronimi ed Enrichetta Nesossi, ed emigra giovanissimo negli Stati Uniti d'America.\nLa sua carriera ha inizio come animatore per la \"Hearst studios\" di New York. Passa presso la scuderia di Walt Disney, dove dirige numerosi film d'animazione, da \"I tre caballeros\", del 1944, a \"La carica dei cento e uno\", del 1961.\nPremi.\nNel 1950 e 1951 ottiene due candidature al Leone d'oro al Festival cinematografico di Venezia per i film \"Cenerentola\" (1950) e \"Alice nel Paese delle Meraviglie\" (1951).\nLe sue regie Disney.\nCon dieci direzioni (alcune in co-regia), Clyde Geronimi \u00e8 il regista \"disneyano\" con il maggior numero di regie di classici all'attivo, le seguenti:"}
{"id": "1851146", "revid": "3732", "url": "https://it.wikipedia.org/wiki?curid=1851146", "title": "Passo di Viamaggio", "text": "Il Passo di Viamaggio \u00e8 un valico (983 m) dell'Appennino tosco-romagnolo situato al confine tra i comuni di Pieve Santo Stefano e Badia Tedalda, in provincia di Arezzo. Il passo, che unisce la Valtiberina alla Valmarecchia, \u00e8 percorso dalla Strada Statale Marecchiese che collega Sansepolcro (Arezzo) con Rimini. \nConosciuto e frequentato fin dall'antichit\u00e0, si presume che in epoca romana vi transitasse la \"via Ariminensis\", collegamento tra Arezzo e la colonia di Ariminum, non seguendo per\u00f2 l'attuale tracciato della Strada Marecchiese, ma facendo capo a Pieve Santo Stefano e passando dalla valle del torrente Sinigiola (l'attuale via Cerbaiolo, con l'omonimo eremo, che si innesta a poche decine di metri dal passo). "}
{"id": "1851150", "revid": "486946", "url": "https://it.wikipedia.org/wiki?curid=1851150", "title": "Laboratorio europeo di spettroscopia non-lineare", "text": ""}
{"id": "1851152", "revid": "266222", "url": "https://it.wikipedia.org/wiki?curid=1851152", "title": "Lega della Decapoli", "text": ""}
{"id": "1851157", "revid": "486946", "url": "https://it.wikipedia.org/wiki?curid=1851157", "title": "Leuciscus multicellus", "text": ""}
{"id": "1851162", "revid": "308890", "url": "https://it.wikipedia.org/wiki?curid=1851162", "title": "Reazione alcali aggregati", "text": "La reazione alcali-aggregato \u00e8 una delle forme di degrado chimico del calcestruzzo che si innesca in presenza di aggregati caratterizzati da una particolare composizione mineralogica.\nLa reazione alcali-aggregato si verifica in due forme: \nIl primo fenomeno, osservato per la prima volta negli USA da T.E. Stanton nel 1940, \u00e8 il pi\u00f9 comune.\nReazione Alcali-Silice.\nCause.\nLa reazione alcali silice \u00e8 generalmente associata alla presenza di alcali (sodio e potassio) nel cemento e di silice amorfa o scarsamente cristallina in alcuni aggregati. \nSecondo Stanton in teoria qualsiasi forma di silice, anche quella cristallina come il quarzo, la tridimite e la cristobalite, pu\u00f2 interagire con il sodio ed il potassio per dar luogo ad una sorta di silicato alcalino gelatinoso capace di rigonfiarsi in ambiente umido, ma l'entit\u00e0 e la velocit\u00e0 della reazione aumentano proporzionalmente con il grado di disordine cristallino e con la porosit\u00e0 della roccia.\nDinamica del fenomeno.\nIl cemento contiene piccoli tenori di alcali (Na2O e K2O) derivanti dalla componente argillosa, che in seguito all'idratazione passano in soluzione sotto forma di idrossidi:\nLa provenienza degli alcali pu\u00f2 anche essere esterna, ad esempio quando il calcestruzzo entra in contatto con il cloruro di sodio che viene utilizzato come sale disgelante. \nGli aggregati reattivi reagiscono con gli ioni ossidrili (OH-) associati agli alcali dando luogo a prodotti espansivi.\nCome risultato della reazione, sulla superficie dei granuli si forma un gel di silicati alcalini, il quale imbevendosi di acqua, aumenta di volume sviluppando una pressione tra i granuli e la pasta di cemento.\nPoich\u00e9 tale processo \u00e8 lento , l'espansione si verifica quando il calcestruzzo ha gi\u00e0 fatto presa ed \u00e8 in fase di indurimento, pertanto l'aumento di pressione intergranulare pu\u00f2 dar luogo a rigonfiamenti localizzati e fessurazioni nel calcestruzzo con conseguente degrado dello stesso. \nIn prossimit\u00e0 della superficie del getto, alla fessurazione segue solitamente il distacco superficiale di una piccola porzione di area circolare di calcestruzzo (pop out) a causa dell'azione dirompente provocata dal rigonfiamento degli aggregati reattivi.\nParametri che influenzano il fenomeno.\nPer quanto l'esatto meccanismo della reazione fra alcali e aggregato non sia stato del tutto chiarito, sono stati individuati alcuni parametri fondamentali che concorrono al decorso del fenomeno distruttivo.\nLa reazione alcali-silice si manifesta tanto pi\u00f9 velocemente ed intensamente quanto pi\u00f9 aumentano:\n\u00c8 sufficiente che manchi una delle tre suddette condizioni perch\u00e9 il fenomeno non si manifesti o si manifesti senza danni apparenti.\nRimedi.\nPer prevenire la ASR si possono utilizzare i sali di litio, sotto forma di fluoruri, carbonati o nitrati.\ntali sali per\u00f2 hanno l'inconveniente del costo elevato, in alternativa si possono utilizzare:\nche hanno la peculiarit\u00e0 di neutralizzare la reazione alcali-aggregato.\nI sali di litio per\u00f2 diventano indispensabili nel caso di restauro di costruzioni danneggiate da ASR.\nIn questo caso al manifestarsi dei primi distacchi localizzati (pop-out) per bloccare il fenomeno si applicano sulla superficie della struttura danneggiata i sali di litio e successivamente si pu\u00f2 procedere con il ripristino volumetrico con prodotti cementizi tixotropici a ritiro compensato.\nCaratteristiche dell'acqua d'impasto.\nSe nel calcestruzzo si prevede, per motivi dimostrabili, di utilizzare aggregati alcali reattivi, nell'acqua di impasto il contenuto di sodio equivalente non deve superare 1500\u00a0mg/l (UNI EN 1008)."}
{"id": "1851174", "revid": "181699", "url": "https://it.wikipedia.org/wiki?curid=1851174", "title": "Procedimento in contumacia", "text": "Il procedimento in contumacia o processo contumaciale \u00e8 un tipo di svolgimento del processo civile in Italia (la dottrina lo considera uno \"svolgimento anomalo\" o una \"vicenda anormale\" del medesimo) che consegue alla mancata costituzione di una delle parti. Esso \u00e8 disciplinato dal Libro II, Titolo I, Capo VI del codice di procedura civile (artt. 290-294).\nDichiarazione di contumacia.\nSe una delle parti non si \u00e8 costituita nei termini, il giudice istruttore la dichiara contumace ai sensi dell'art. 171 c.p.c. Prima, per\u00f2, deve compiere le verifiche imposte dagli artt. 290-291. Queste verifiche sono diverse a seconda della parte che non si \u00e8 costituita.\nSvolgimento del processo in contumacia.\nDal momento in cui la contumacia \u00e8 dichiarata, il processo si svolge normalmente, ma le norme degli artt. 292-294 impongono una serie di garanzie in favore della parte contumace.\nQueste garanzie riguardano anzitutto il compimento di atti le cui conseguenze sono particolarmente gravi (ammissione dell'interrogatorio o del giuramento, comparse contenenti domande nuove o riconvenzionali, sentenze), che la legge impone di notificare personalmente. L'elenco di questi atti \u00e8 tassativo.\nInoltre, al contumace viene consentito di entrare nel processo costituendosi tardivamente, fino al momento della rimessione della causa al collegio. In questo caso, il contumace pu\u00f2 disconoscere le scritture private prodotte contro di lui, ed eccezionalmente chiedere al giudice di essere rimesso in termini per il compimento di alcuni atti. Deve per\u00f2 dimostrare di non essersi costituito a causa della nullit\u00e0 della citazione, della notificazione di essa o di altra causa a lui non imputabile."}
{"id": "1851185", "revid": "289247", "url": "https://it.wikipedia.org/wiki?curid=1851185", "title": "Indipendentemente e identicamenti distribuiti", "text": ""}
{"id": "1851192", "revid": "287204", "url": "https://it.wikipedia.org/wiki?curid=1851192", "title": "Franz Aschenbrenner", "text": "Carriera.\nDopo aver gareggiato dal 1996 al 2000 in competizioni di motocross, la sua carriera nel mondo del motociclismo su pista \u00e8 iniziata nel 2001 e le prime partecipazioni a competizioni internazionali risalgono a quelle del campionato Europeo Velocit\u00e0 nel 2005.\nPer quanto riguarda le competizioni del motomondiale, ha debuttato nel 2005 nella classe 250 correndo come pilota titolare con una Yamaha del Team UGT Kurz nei primi due Gran Premi della stagione, nei quali ha mancato la qualificazione alla gara. Nel corso della stagione si \u00e8 ripresentato in qualit\u00e0 di wildcard in occasione del GP di Germania con una Honda, senza giungere al traguardo.\nL'anno successivo ha partecipato ad altri quattro Gran Premi come pilota sostitutivo con una Aprilia del team Kiefer-Bos-Racing e ha usufruito di una wildcard per correre il Gran Premio casalingo con una Honda, sempre nella stessa classe ma senza conseguire punti validi per la classifica iridata."}
{"id": "1851197", "revid": "287204", "url": "https://it.wikipedia.org/wiki?curid=1851197", "title": "Pallavolo Brescia", "text": "La Pallavolo Brescia \u00e8 stata una societ\u00e0 pallavolistica maschile di Brescia.\nStoria.\nNel 1984 la Pallavolo Brescia, societ\u00e0 fondata nel 1974, approd\u00f2 in Serie B e, nel 1986, vincendo il proprio girone, riusc\u00ec nella conquista della Serie A2. Fu al termine della stagione 1990-91 che, giungendo prima in classifica alla pari con l'Olio Venturi Spoleto, la Siap Brescia ottenne la promozione in A1 e il diritto a disputare i play-off scudetto, persi al primo turno contro la Sisley Treviso.\nNel 1991-92 la Pallavolo Brescia, sponsorizzata dall'Aquater, ottenne il nono posto in classifica e l'accesso ai play-off, nei quali fu sconfitta nuovamente al primo turno contro la Sidis Tombolini Falconara. L'anno successivo (1992-93) concluse il campionato all'ultimo posto, ritornando in A2.\nNel 1995 il patrocinio della Colmark rilanci\u00f2 il club bresciano che, ingaggiati lo schiacciatore olandese Olof van der Meulen e il libero Daniele Vergnaghi, ottenne la promozione in A1 nell'annata 1995-96. Da neopromossa, disput\u00f2 nel 1996-97 un brillante campionato di A1, con allenatore Ljubomir Travica, concluso al quinto posto; nei play-off, la Colmark si ferm\u00f2 ai quarti di finale, contro la Lube Banca Marche Macerata.\nNell'estate 1997 la societ\u00e0 rinunci\u00f2 inaspettatamente all'iscrizione in A1, cedendo i diritti alla Com Cavi Multimedia Napoli."}
{"id": "1851201", "revid": "103646892", "url": "https://it.wikipedia.org/wiki?curid=1851201", "title": "Variabili indipendenti e identicamente distribuite", "text": "Nella teoria della probabilit\u00e0, una sequenza di variabili casuali \u00e8 detta indipendente e identicamente distribuita (i.i.d.) se: \nL'abbreviazione \"i.i.d.\" (spesso anche\" iid\", a volte\" IID\") \u00e8 particolarmente comune in statistica, dove le osservazioni di un campione sono presupposte (pi\u00f9 o meno) i.i.d per l'inferenza statistica. Il presupposto (o requisito) che le osservazioni siano i.i.d tende a facilitare la matematica di molti metodi statistici. Tuttavia, nelle applicazioni pratiche, questo pu\u00f2 non essere sempre realistico.\nCi\u00f2 \u00e8 importante nella forma classica del teorema del limite centrale, che dichiara che la distribuzione di probabilit\u00e0 della somma (o della media) delle variabili i.i.d con media e varianza finite si avvicina alla distribuzione normale.\nUso nei Modelli.\nDi seguito ci sono alcuni esempi o applicazioni di variabili casuali indipendenti e identicamente distribuite (i.i.d):"}
{"id": "1851204", "revid": "547034", "url": "https://it.wikipedia.org/wiki?curid=1851204", "title": "Campionato del mondo femminile di scacchi", "text": "Il Campionato del mondo femminile di scacchi \u00e8 un evento scacchistico organizzato dalla FIDE che assegna il titolo di Campionessa del Mondo. Fondato nel 1927 durante le Olimpiadi degli scacchi di Londra, dopo una serie di cambiamenti di formato, dal 2019 si svolge in forma di match tra la campionessa in carica e una sfidante, stabilita attraverso il Torneo dei candidati.\nStoria.\nLe prime edizioni, dal 1927 al 1939, furono organizzate in concomitanza con le Olimpiadi degli scacchi, e consistettero in un torneo a girone unico, dove la campionessa in carica non aveva nessun vantaggio di partenza sulle altre concorrenti. Queste prime edizioni furono dominate dalla campionessa cecoslovacca Vera Menchik.\nDopo la morte della Menchik, avvenuta nel 1944, il titolo rimase vacante fino al 1950, quando la FIDE organizz\u00f2 un nuovo torneo a girone unico, che fu vinto da Ljudmyla Rudenko. Da allora in poi il titolo fu assegnato in maniera simile al titolo \"open\", con la campionessa in carica che veniva sfidata da una scacchista proveniente da un torneo dei candidati. Dopo la vittoria di Elisaveta Bykova nel 1953, questa regola fu temporaneamente sospesa nel 1956, quando il titolo fu assegnato da un triangolare tra Bykova, Rudenko e Ol'ga Rubcova, vincitrice del torneo dei candidati, che si aggiudic\u00f2 il titolo, perdendolo due anni dopo a favore della Bykova.\nLe cinque edizioni tra il 1962 e il 1975 furono dominate da Nona Gaprinda\u0161vili, scacchista sovietica di origine georgiana, che difese il titolo tre volte contro Alla Ku\u0161nir e una volta contro Nana Aleksandrija. Durante il suo regno, nel 1972, la FIDE introdusse, cos\u00ec come era stato fatto nel campionato del mondo \"open\", il sistema dei tornei interzonali.\nGaprinda\u0161vili fu infine sconfitta nel 1978 dall'allora diciassettenne Majja \u010ciburdanidze, anche lei di origine georgiana, che conserv\u00f2 il titolo fino al 1991, quando fu sconfitta dalla cinese Xie Jun. Delle tre sorelle Polg\u00e1r (Zsuzsa, Judit e Zsofia), che giocavano principalmente tornei \"open\", solamente Zsuzsa compet\u00e9 per il titolo mondiale femminile, vincendolo nel 1996, ma non difendendolo nel 1999 a causa di contrasti con la FIDE. Il campionato fu cos\u00ec tenuto tra Xie Jun e Alisa Galljamova, e fu vinto dalla prima.\nNel 2000 la FIDE cambi\u00f2 la formula del torneo, rendendolo, come il campionato \"open\", una sfida ad eliminazione diretta. Il primo di questi eventi fu vinto ancora da Xie Jun, mentre il secondo, tenuto l'anno seguente, fu vinto dalla cinese Zhu Chen. Altri tre tornei sono stati indetti con questo sistema, nel 2004, nel 2006 e nel 2008: le vincitrici sono state, rispettivamente, Antoaneta Stefanova, Xu Yuhua e Aleksandra Kostenjuk.\nA partire dal 2010, per quattro anni, il campionato del mondo viene organizzato annualmente: negli anni pari (2010, 2012) con la formula del torneo ad eliminazione diretta, mentre negli anni dispari (2011, 2013) con la formula del \"match\" tra la campionessa in carica ed una sfidante. Nel 2010 \u00e8 diventata campionessa la sedicenne cinese Hou Yifan, la pi\u00f9 giovane ad avere raggiunto il titolo, che ha difeso con successo contro Humpy Koneru l'anno successivo. Nel 2012 invece il torneo \u00e8 stato vinto dall'ucraina Anna U\u0161enina, ma la Yifan ha riconquistato il titolo nell'anno successivo, battendo nello scontro diretto la campionessa ucraina.\nNel 2014 il Campionato mondiale non viene disputato, quindi l'alternanza tra torneo ad eliminazione diretta detto anche con formula KO e \"match\" continua dal 2015 fino al 2018 . \nNel 2015 il campionato \u00e8 stato organizzato a So\u010di in Russia, con il formato dell'eliminazione diretta. \u00c8 stato vinto dall'ucraina Marija Muzy\u010duk, che ha battuto nella finale la russa Natal'ja Pogonina. L'ex campionessa Hou Yifan, che non ha partecipato al campionato, ha avuto per\u00f2 diritto di disputare un match con la nuova campionessa con titolo in palio, svoltosi a Leopoli nel marzo 2016. La giocatrice cinese ha quindi riconquistato il titolo con il risultato di 6-3.\nNel 2017 il Campionato del mondo femminile si \u00e8 svolto dal 19 febbraio al 3 marzo a Teheran con formula KO ad eliminazione diretta, la Campionessa del Mondo in carica Hou Yifan non ha partecipato per protestare contro il tipo di formula decisa dalla FIDE . A vincere \u00e8 la cinese Tan Zhongyi che conquista il titolo battendo nella finale, negli spareggi rapidi per un punteggio complessivo di 3\u00bd-2\u00bd , l'ucraina Anna Muzy\u010duk.\nNel 2018 il campionato si \u00e8 svolto in due diverse citt\u00e0 cinesi, prima a Shanghai (3-9 maggio) per i primi 5 incontri e poi a Chongqing (12-18 maggio) per gli ultimi 5, ad affrontare la Campionessa in carica Tan Zhongyi \u00e8 la vincitrice del Grand Prix FIDE Femminile 2015-16, Ju Wenjun che \u00e8 riuscita a vincere l'incontro contro la connazionale. Nello stesso anno, ma in novembre si \u00e8 svolto a Chanty-Mansijsk il mondiale a eliminazione diretta (detto anche KO) che ha confermato il titolo della Ju Wenjun che ha battuto in finale Kateryna Lahno per 5-3 .\nIn seguito all'elezione di Arkadij Dvorkovi\u010d come nuovo presidente della FIDE, la formula del torneo ad eliminazione diretta viene abbandonata per allinearsi alla formula del mondiale open, che viene disputato in forma di match tra campione e sfidante ogni due anni. \nAll'inizio del 2020 il mondiale si \u00e8 svolto in forma di match tra la campionessa in carica del Mondiale 2018 Ju Wenjun e la vincitrice del Torneo dei candidati femminile, tenutosi nel 2019 a Kazan', Aleksandra Gorja\u010dkina. I primi 6 incontri si sono svolti a Shanghai dal 3 al 12 gennaio, i successivi a Vladivostok dal 16 al 24 gennaio. Dopo le 12 partite classiche concluse in parit\u00e0, si sono disputati gli spareggi rapid vinti dalla cinese 2,5-1,5, che ha conservato il titolo per il risultato complessivo di 8,5 a 7,5.\nPer il mondiale del 2021 e i successivi mondiali la FIDE ha riportato nel femminile la stessa formula in vigore nel mondiale open, dove il processo di qualificazione al Torneo dei candidati avviene attraverso il FIDE Grand Prix, la Coppa del Mondo di scacchi e il FIDE Grand Swiss.\nPrevisto inizialmente per il 2021, la quarantaquattresima edizione del mondiale verr\u00e0 disputata nel 2022 in seguito alle difficolt\u00e0 che ha incontrato il movimento scacchistico a causa della Pandemia di COVID-19."}
{"id": "1851206", "revid": "123567", "url": "https://it.wikipedia.org/wiki?curid=1851206", "title": "Statisticamente indipendenti", "text": ""}
{"id": "1851207", "revid": "1941276", "url": "https://it.wikipedia.org/wiki?curid=1851207", "title": "Shine (Estelle)", "text": "Shine \u00e8 il secondo album in studio della cantante inglese Estelle, pubblicato il 31 marzo 2008 dall'etichetta discografica Atlantic.\nIl disco contiene collaborazioni con artisti gi\u00e0 affermati nel mondo della musica ed \u00e8 stato trainato dal singolo \"American Boy\", duetto con Kanye West che ha portato l'artista alla popolarit\u00e0 internazionale."}
{"id": "1851209", "revid": "125189286", "url": "https://it.wikipedia.org/wiki?curid=1851209", "title": "Telecobaltoterapia", "text": "La telecobaltoterapia \u00e8 un trattamento radioterapico oramai considerato obsoleto. La cobalto terapia o la terapia al cobalto 60 \u00e8 l'uso medico dei raggi gamma irradiati dai radioisotopi di cobalto 60 per curare malattie come il cancro. Essa colpisce le cellule maligne senza distruggere il vicino tessuto sano. Questi raggi attaccano il cancro da diverse direzioni e i raggi gamma del cobalto lo deteriorano, invece le cellule sane colpite dalla terapia al cobalto si rigenerano e ritornano al loro stato normale.\nStoria.\nNel 1949, il dottor Harold E. Johns dell'Universit\u00e0 di Saskatchewan (Canada) invi\u00f2 una richiesta alla National Research Council (NRC) chiedendo di produrre isotopi di Cobalto-60 per l'uso di trattamenti radioterapici. Due apparecchiature, chiamate bombe al cobalto, furono quindi costruite. La prima a Saskatoon nell'Universit\u00e0 di Saskatchewan dove il dottor Johns raccolse i dati delle dosi percentuali profonde che furono poi usate come dosi standard in tutto il mondo. Il 27 ottobre del 1951, venne sottoposto il primo paziente alle radiazioni di Cobalto-60 al Victoria Hospital di London (Ontario). \nContemporaneamente la ricerca da parte di Stati Uniti e Canada di isotopi radioattivi, per scopi industriali e medici, port\u00f2 una societ\u00e0 canadese, la Eldorado Mining&amp;Refining Ltd., alla creazione del secondo apparecchio di radioterapia, prodotto nel reattore NRX dell'Atomic Energy of Canada Ltd.\nTra le prime 12 unit\u00e0 di telecobaltoterapia costruite dalla societ\u00e0 canadese ci fu anche l'apparecchio che venne portato, grazie all'operato di Claudio Valdagni, dalla Societ\u00e0 Lombarda di Televisione in Italia. La bomba al cobalto, chiamata Eldorado A, venne installata nell'Ospedale di S.\u00a0Lorenzo di Borgo Valsugana nel 1953, e divenne la prima nel suo genere in Europa, facendo di questo piccolo paese un centro d'eccellenza nella cura dei tumori.\nL'uso del Cobalto-60 in terapia con fasci collimati ha segnato una svolta storica per la radioterapia, soppiantando la roentgenterapia e la telecesioterapia.\nStrumenti.\nIn passato veniva utilizzata per la cura dei tumori una apparecchiatura che sfruttava la radiazione gamma emessa dall'isotopo cobalto-60 (Co-60 o 60Co), del metallo cobalto 59, che emette raggi gamma di energia pari a 1,17\u00a0MeV e 1,33\u00a0MeV. \nL'apparato di telecobaltoterapia \u00e8 formato da un involucro in acciaio e piombo e da una testa che contiene la sorgente radioattiva di cobalto-60.\nLe applicazioni vengono effettuate sempre con la sorgente esterna all'organismo e per questo il trattamento viene definito di \"telecobaltoterapia\". Tale sorgente \u00e8 di forma cilindrica e diametro variabile, generalmente dal peso di poche decine di grammi, ed \u00e8 costituita da dischi sovrapposti, o palettoni, di cobalto-60.\nEssa produce un cono di radiazione circondato da una zona di \"penombra\"; il cobalto metallico ha la indesiderata propriet\u00e0 di produrre una finissima polvere, causando problemi di protezione dalle radiazioni. Le radiazioni sono generate dalla disintegrazione degli atomi e vengono emesse in tutte le direzioni.\nPer evitare una diffusione impropria e incontrollata di radiazione gamma, la sorgente radioattiva \u00e8 rinchiusa nella testata di tungsteno o piombo, che le fa assumere la forma sferica \"bombata\", simile appunto a una bomba, da cui deriva l'espressione popolare di \"bomba al cobalto\".\nIn questa sfera viene praticato un canale, o collimatore, da cui fuoriesce un fascio di raggi gamma direzionato che serve all'irradiazione.\nLa testata, oltre alla sorgente radioattiva e all'involucro di protezione, comprende un otturatore e un diaframma. Questa testata viene sorretta da uno stativo che supporta la parte in movimento. Il cono di uscita \u00e8 riempito di mercurio per uno spessore di oltre 23\u00a0cm. che ha funzioni di sicurezza e di bloccaggio della fuoriuscita della radiazione quando lo strumento non \u00e8 funzionante .\nPoich\u00e9 la radioattivit\u00e0 della fonte diminuisce col tempo, a causa del progressivo decadimento radioattivo dei nuclei atomici, la durata di esposizione del paziente deve essere aumentata al passare del tempo, secondo un calcolo preciso della dose in modo da ottenere la stessa efficacia terapeutica.\nLe sorgenti di Co-60 hanno infatti una vita utile di circa cinque anni, che corrisponde al tempo di dimezzamento dell'isotopo; passato questo periodo non emettono pi\u00f9 raggi gamma in quantit\u00e0 sufficiente alla terapia e la sorgente deve essere sostituita o \"ricaricata\". Ma, se la sorgente radioattiva non rimane sufficientemente efficace per la terapia, le scorie che restano sono comunque molto radioattive; una delle ragioni questa, per cui in occidente l'uso delle macchine al cobalto \u00e8 sempre pi\u00f9 raro, sostituite dagli acceleratori lineari di particelle che si sono dimostrati anche pi\u00f9 efficaci in molti ambiti della cura dei tumori.\nCobalto 60.\nIl Cobalto 60 \u00e8 un isotopo radioattivo e instabile del cobalto che decadendo emette radiazioni ionizzanti. I raggi gamma prodotti dalla sorgente di Co-60 penetrano il materiale e deviano gli elettroni dalla loro orbita.\nPer le applicazioni a scopo di sterilizzazione, questo fenomeno ha un effetto disgregante sul DNA, rendendo innocuo qualsiasi microrganismo presente.\nVantaggi.\nRispetto alla roentgenterapia tradizionale la telecobaltoterapia presenta dei vantaggi quali:\nUn vantaggio della telecobaltoterapia \u00e8 la facilit\u00e0 d'uso delle macchine operative e i loro bassi costi di manutenzione.\nSvantaggi.\nUn aspetto negativo invece \u00e8 costituito dal periodo fisico di dimezzamento del 60Co che \u00e8 di 5,2 anni, il che obbliga a frequenti cambi della pastiglia di cobalto e a tener conto della rapida diminuzione dell'attivit\u00e0 (circa 1% al mese) che comporta dei corrispondenti aumenti del tempo di esposizione.\nSvantaggi, nel confronto con gli acceleratori lineari, sono rappresentati dall'energia dei fotoni pi\u00f9 bassa, dalla limitatezza dei campi di irradiazione e dai tempi di irradiazione lunghi."}
{"id": "1851211", "revid": "1106276", "url": "https://it.wikipedia.org/wiki?curid=1851211", "title": "Pax mongolica", "text": "Pax Mongolica \u00e8 un termine usato da molti storici per definire la condizione di relativa sicurezza all'interno dell'Impero mongolo. Nel Seicento Abdul Ghazi scrisse che \"una vergine con un piatto d'oro poteva girare indisturbata da un angolo all'altro dell'impero\".\nIl termine \u00e8 stato coniato sul modello di Pax Romana.\nContesto storico.\nAlla sua morte nel 1227 Gengis Khan possedeva un impero di 26 milioni di chilometri quadrati, esteso dalla Cina settentrionale alla Siberia all'Asia Centrale. Subito per\u00f2 si presentarono problemi per la successione: l'elezione di un Gran Khan richiedeva infatti la convocazione di una grande assemblea di tutti i capi mongoli (kuriltai), la cui organizzazione richiedeva molto tempo e costringeva a sospendere tutte le operazioni militari in corso. Inoltre l'elezione da parte del kurultai non garantiva che i candidati sconfitti al titolo di gran khan non si ribellassero o che riconoscessero il nuovo imperatore.\nIl potere del primo successore di Gengis Khan, \u00d6g\u00f6dei, fu incontestato. Dopo la morte di costui nel 1241 seguirono due anni di incerto potere di G\u00fcy\u00fck, una reggenza di cinque anni e infine un ultimo periodo di stabilit\u00e0 sotto M\u00f6ngke Khan. In seguito fu eletto Gran Khan Arig Bek, il quale fu per\u00f2 presto detronizzato da Kublai Khan: costui fu l'ultimo imperatore riconosciuto da tutto l'impero, e tuttavia si verificarono serie rivolte, e dopo la sua morte nel 1294, i vari khanati in cui si divideva l'impero si resero formalmente indipendenti.\nQueste lotte interne non impedirono per\u00f2 che i Mongoli continuassero la loro espansione: sotto Ogotai essi conquistarono gran parte delle odierne Russia e Ucraina, e sconfissero un esercito tedesco-polacco e uno ungherese nelle battaglie di Liegnitz e Mohi. In seguito essi irruppero nel Medio Oriente, saccheggiarono Bagdad (1258) e si spinsero fino alla Siria. L'espansione mongola fu per\u00f2 fermata dai Mamelucchi nella battaglia di Ayn Jalut (1260). Nel 1279 Kublai Khan riusc\u00ec a conquistare anche la Cina meridionale, fino ad allora retta dalla dinastia Song.\nConseguenze della Pax Mongolica.\nL'impero mongolo era sottoposto a un rigido assolutismo, le tasse erano pesanti e qualunque ribellione era punita con brutali repressioni. Anche il suo costo in vite umane fu pesante: si stima che almeno 40 milioni di persone siano morte in seguito alle invasioni e alle loro conseguenze dirette (carestie, epidemie). Tuttavia la pax mongolica ebbe anche conseguenze positive: la Via della Seta, per esempio, fu riaperta sotto la protezione imperiale, e in generale i traffici, nell'ordine imposto duramente dai Mongoli, fiorirono. Per gli europei i prezzi delle mercanzie asiatiche calarono, e la loro conoscenza del mondo (grazie ai viaggiatori che si recarono nell'impero, come Marco Polo, Giovanni da Pian del Carpine e Guglielmo di Rubruck) miglior\u00f2 enormemente."}
{"id": "1851221", "revid": "122731483", "url": "https://it.wikipedia.org/wiki?curid=1851221", "title": "Charles S. Howard", "text": "In un momento in cui l'America sub\u00ec una delle pi\u00f9 tremende crisi dovuta alla Grande depressione, Charles S. Howard divent\u00f2 famoso per essere stato il pi\u00f9 grande rivenditore di Buick della General Motors Corporation degli inizi del XX secolo. Il suo nome balz\u00f2 alle cronache soprattutto per essere stato il proprietario del leggendario cavallo da corsa Seabiscuit.\nBiografia.\nGli inizi.\nAll'et\u00e0 di 18 anni, Charles S. Howard si arruol\u00f2 nella cavalleria per partecipare alla Guerra ispano-americana. Pur non essendo mai sceso in battaglia, la sua formazione all'Alabama Camp Wheeler lo trasforma in un cavaliere qualificato e abile. Dopo il suo congedo, decise di entrare nel mercato della biciclette essendo un mezzo di trasporto promettente per le classi lavoratrici in quel periodo, diventando un riparatore di biciclette nella citt\u00e0 di New York. Durante questo periodo si spos\u00f2 ed ebbe due figli e all'et\u00e0 di 26 anni decise di partire per San Francisco con solo 21 centesimi in tasca, in cerca di successo nella costa occidentale degli Stati Uniti. Howard invest\u00ec fino all'ultimo centesimo, nel corso del tempo, per aprire un negozio di riparazioni in questa citt\u00e0, ma ben presto le cose cambiarono. Nel corso degli anni infatti, si avvicendarono alla sua porta ricchi uomini d'affari che chiedevano il suo aiuto per poter riparare quelle costose e nuove vetture chiamate automobili. Per Howard fu un'occasione unica dato che questo nuovo mercato lo fece affacciare alla nuova industria dell'automobilismo. All'et\u00e0 di 28 anni si rec\u00f2 a Detroit per incontrare l'uomo d'affari William C. Durant, proprietario della Buick Automobili e futuro fondatore della General Motors. Dopo questo fortunato incontro, nello stesso anno, Howard divent\u00f2 il responsabile della Buick franchising per la citt\u00e0 di San Francisco.\nIl futuro dell'automobile.\nIl successo in questo nuovo e innovativo campo tard\u00f2 ad arrivare. Nel 1906, San Francisco fu vittima di un terribile terremoto nel mese di aprile. Durante questo disastro, le operazioni di soccorso furono molto difficili dato che si utilizzavano carri trainati da cavalli che si spaventavano spesso a causa dei crolli e degli incendi che divampavano ovunque. Howard mise a disposizione delle forze di salvataggio alcune autovetture invendute che vennero trasformate nelle prime autoambulanze. Il suo gesto aiut\u00f2 in maniera significativa i salvataggi dei superstiti e dei feriti che vennero trasportati con maggiore sicurezza e velocit\u00e0 presso le navi di soccorso ormeggiate nella baia della citt\u00e0. Dopo questo terribile evento, la fabbrica di Howard rimase vittima dell'incendio, ma invece di incassare le assicurazioni sulle automobili perdute, decise di investire ancora in questo nuovo mercato e con il premio assicurativo si diede ad una grande campagna pubblicitaria per far conoscere alla popolazione la grande prospettiva che questo nuovo modo di muoversi poteva dare. Il suo enorme successo di venditore deriv\u00f2 dalla grande capacit\u00e0 di Howard di usufruire del potere della pubblicit\u00e0. Nel 1907, per poter arrivare alle cronache giornalistiche, si mise al volante di una Buick a due cilindri e inizi\u00f2 un viaggio pubblicitario da San Francisco a Oakland impiegando cinque ore. In questo modo, l'industria automobilistica cominci\u00f2 a destare l'interesse del pubblico, abituato a muoversi con i cavalli all'epoca e in un solo anno, Howard stabil\u00ec il numero di 85 autovetture vendute al prezzo di 1.000 dollari ciascuna.\nNel 1909, William C. Durant, grato del lavoro di Howard, gli diede la possibilit\u00e0 di controllare tutto il mercato e la distribuzione della zona occidentale degli Stati Uniti. Nel 1915, Durant, divenuto il capo della General Motors, si ritrov\u00f2 in grave difficolt\u00e0 finanziarie per aver esteso la propria attivit\u00e0 attraverso troppe acquisizioni. Charles Howard gli prest\u00f2 una cifra vicina ai 3.000.000 di dollari, con la quale la societ\u00e0 GM ritrov\u00f2 immediatamente la stabilit\u00e0 finanziaria. Nel 1920, i giornali affermarono che Charles S. Howard era il pi\u00f9 grande rivenditore d'auto di tutti i tempi.\nLa tragedia.\nDal 1920, l'America era finalmente volta all'acquisto delle automobili e il governo federale spese milioni di dollari per la costruzione di strade. Nel 1921, Howard acquist\u00f2 a Willits, Mendocino County, California, il Ridgewood Ranch, di 16000 ettari (65 km\u00b2) che utilizz\u00f2 come seconda residenza e come centro di formazione per purosangue di razza, essendo quella dei cavalli da corsa un'altra sua grande passione. Howard fu colpito da una terribile tragedia nel 1926: suo figlio Frankie di quindici anni, si mise alla guida di un vecchio camioncino di propriet\u00e0 del padre, ma durante il tragitto, per evitare una roccia, fin\u00ec fuoristrada e venne schiacciato dal ribaltamento del mezzo. Dopo questo sfortunato evento, Howard costruisce il Frank R. Howard Memorial Hospital, a Willitt, California. Dopo la morte del ragazzo, il matrimonio di Howard naufrag\u00f2 e lui inizi\u00f2 a viaggiare nel sud degli Stati Uniti, seguendo le corse dei cavalli.\nNel 1929, incontr\u00f2 a Tijuana, Marcela Zabala, un'attrice di origine messicana, di 27 anni pi\u00f9 giovane di lui. Con la giovane donna condivise la passione per i cavalli e nel 1932 i due convolarono a nozze. Nel 1934, Howard e il suo amico di lunga data, Bing Crosby, investirono del denaro insieme ad altri, per la costruzione del Santa Anita Park, uno dei migliori ippodromi della California, fuori Los Angeles.\nL'incontro con Seabiscuit.\nNel mese di agosto del 1936, Howard e sua moglie Marcela, si recarono al Saratoga Race Course per osservare alcuni cavalli che gareggiavano. La loro attenzione venne attirata da un cavallo che nella sua carriera aveva vinto poco o niente. Howard era indeciso sull'acquisto dell'animale e anche la moglie era della stessa opinione, ritenendolo di scarso valore. Spinto dalla sua voglia di scommettere e dalla sensazione che sentiva dentro di s\u00e9, Howard, d'accordo con il suo allenatore Tom Smith, decise di acquistare lo stesso per una cifra di $ 8\u00a0000 quello che molti ritenevano un ronzino, utilizzato fino a quel momento in pista per preparare gli altri corridori. Il nome del cavallo era Seabiscuit.\nHoward cominci\u00f2 ad affezionarsi molto al suo nuovo cavallo e per questo motivo, si propose di farlo diventare il pi\u00f9 grande campione di tutti i tempi. Si prodig\u00f2 di farlo viaggiare per tutta la costa occidentale degli Stati Uniti e grazie alla preparazione del suo nuovo allenatore, Seabiscuit divenne una delle leggende americane. Nonostante la sua scuderia fosse fornita di altri campioni di razza come Kayak II, Hall of Fame e Noor, Howard invest\u00ec molto a livello pubblicitario su Seabiscuit e le sue continue attenzioni verranno infine premiate. Spesso Howard cavalcava Seabiscuit in passeggiata nel suo ranch a Ridgewood.\nGli ultimi anni.\nLa mattina del 17 maggio del 1947, Marcela rifer\u00ec a suo marito che, all'et\u00e0 di soli 14 anni, Seabiscuit era deceduto. Howard, nonostante fosse abituato alle cronache e alla mondanit\u00e0, prese l'evento in un modo decisamente pi\u00f9 privato, seppellendo lui stesso il suo adorato cavallo segretamente in una zona del suo ranch e piantando sul sito una quercia. Il posto in cui le spoglie di Seabiscuit riposano, \u00e8 un segreto che Howard ha tramandato solo ai membri della sua famiglia.\nDopo questo ennesimo colpo, Charles S. Howard, che gi\u00e0 da qualche anno era malato di cuore, mor\u00ec per un attacco cardiaco all'et\u00e0 di 72 anni. Venne sepolto nel Cypress Lawn Memorial Park di Colma, California.\nNel 2003, Jeff Bridges interpret\u00f2 Charles S. Howard nel film di Gary Ross \"Seabiscuit - Un mito senza tempo\"."}
{"id": "1851228", "revid": "486946", "url": "https://it.wikipedia.org/wiki?curid=1851228", "title": "Diego Armando Maradona Jr", "text": ""}
{"id": "1851233", "revid": "112058735", "url": "https://it.wikipedia.org/wiki?curid=1851233", "title": "Ostarrichi", "text": "Ostarrichi \u00e8 l'antico nome tedesco che sta per il latino Marca Orientalis, in italiano traducibile con Marca dell'Est e che oggi significa \u00d6sterreich, in italiano Austria.\nIl primo documento in cui si legge Ostarrichi risale al 996 e designa quella zona governata dai Babenberg e che corrisponde all'incirca all'attuale Burgenland, la regione attraversata dal Danubio che scorre verso Vienna.\nIl documento in cui appare il toponimo Ostarrichi fu firmato dall'imperatore Ottone III che pone il territorio sotto la giurisdizione del vescovo di Frisinga."}
{"id": "1851236", "revid": "767487", "url": "https://it.wikipedia.org/wiki?curid=1851236", "title": "Meredith Brooks", "text": "Dopo essersi esibita nel corso degli anni ottanta in numerosi locali fra l'Oregon e Washington, ottenendo una certa popolarit\u00e0, Meredith Brooks si trasferisce a Los Angeles per dare una svolta alla propria carriera. Qui entra a far parte del gruppo \"The Graces\", con i quali registra l'album \"Perfect View\" nel 1989.\nNel 1995 ottiene un contratto con la Capitol Records, ed all'et\u00e0 di 38 anni, viene pubblicato il suo primo album \"Blurring the Edges\". \u00c8 soprattutto il singolo \"Bitch\" ad avere successo negli Stati Uniti ed in Europa, al punto di fare ottenere alla Brooks una nomination ai Grammy Award come \"Miglior performance rock femminile\".\nNel 1999 viene pubblicato il secondo album della cantautrice \"Deconstruction\", il cui stile \u00e8 completamente diverso da \"Blurring the Edges\", ma l'album si rivela un flop. Il brano \"Sin City\", presente in questo album era stato originariamente scritto per il film \"Omicidio in diretta\", diretto dal suo amico Brian De Palma.\nNel 2002, la Brooks lavora al suo terzo album \"Bad Bad One\", stavolta per l'etichetta indipendente \"Gold Circle Records\", ma anche stavolta le vendite si rivelano insoddisfacenti anche a causa del fallimento della casa discografica, che quindi impedisce una adeguata promozione. Per lo stesso motivo il tour estivo della Brooks, insieme a Melissa Etheridge, viene sospeso dopo pochissime date. Nello stesso anno Meredith Brooks produce l'album di Jennifer Love Hewitt \" BareNaked\", ed appare nella trasmissione \"Divas Las Vegas\", come chitarrista solista di C\u00e9line Dion e Anastacia.\nNel 2003, Meredith Brooks ha avuto il suo primo figlio, Troy, ed ha firmato un contratto con una nuova casa discografica, la \"SLG Records\", con la quale ha pubblicato \"Shine\" nel 2004 e \"If I Could Be...\" nel 2007, e contemporaneamente si occupa di produrre nuovi artisti per la Sony Music Entertainment, come la concittadina Becca."}
{"id": "1851242", "revid": "339392", "url": "https://it.wikipedia.org/wiki?curid=1851242", "title": "Processo in contumacia", "text": ""}
{"id": "1851244", "revid": "339392", "url": "https://it.wikipedia.org/wiki?curid=1851244", "title": "Processo contumaciale", "text": ""}
{"id": "1851248", "revid": "2153076", "url": "https://it.wikipedia.org/wiki?curid=1851248", "title": "Blurring the Edges", "text": "Blurring the Edges \u00e8 l'album di debutto della cantautrice statunitense Meredith Brooks pubblicato nel 1997."}
{"id": "1851253", "revid": "53508", "url": "https://it.wikipedia.org/wiki?curid=1851253", "title": "Luciano Bonetti", "text": "Biografia.\nFiglio di un commerciante di cereali e laureato in ingegneria elettrotecnica presso il Politecnico di Milano, entra nel 1976 nell'organico della Foppapedretti come responsabile di produzione fino al 1978 quando viene nominato direttore commerciale dell'azienda fondata una trentina d'anni prima dal suocero Ezio Foppa Pedretti. Bonetti ne ha sposato la primogenita, Pinangela. Allarga la produzione ai mobili per giardino affrontando subito un periodo di crisi: non solo c'\u00e8 la concorrenza della plastica ma l'intero settore vendite si trasferisce in un'azienda bresciana concorrente, la Reguitti. Supera il periodo difficile occupando le nicchie lasciate scoperte dalla plastica nel settore della prima infanzia e acquistando spot televisivi.\nNel 1981 diventa amministratore unico trasformando l'attivit\u00e0 dell'azienda da artigianale in industriale con una sessantina di dipendenti ed entrando nel 1985 nel settore dei mobili per la casa con prodotti originali e utili. Il suo slogan \u00e8: \"Se continui a fare quello che sai fare, non migliorerai mai\".. Sono cos\u00ec reinventate scarpiere, scale, assi da stiro, stendibiancheria. S'inventa anche il nuovo marchio dell'azienda, una quercia stilizzata che perennemente germoglia e cresce. \u00c8 \"l'albero delle idee\" che poi sar\u00e0 anche il marchio dei negozi (sei di propriet\u00e0 e cinque in \"franchising\") in Italia.\nResta amministratore unico fino al 1995, quando, conseguentemente alla trasformazione da S.r.l. a S.p.a., \u00e8 nominato presidente del CdA del gruppo Foppapedretti (con il nome tutto attaccato) che nel 1996 compra la Reguitti e nel 1998 trasferisce la sede da Telgate nel nuovo quartier generale di Grumello del Monte. Il gruppo comprender\u00e0 la \"Foppapedretti Technology srl\" (produzione nel settore legno e sede a qualche chilometro di distanza, a Bolgare), \"L'Albero delle Idee srl\" (commercio al dettaglio) e \"Plastikopolis srl\" (produzione nel settore plastico).\nDal 2003 \u00e8 presidente del Volley Bergamo, la societ\u00e0 di pallavolo femminile sponsorizzata dall'azienda e diventata in pochi anni una delle squadre pi\u00f9 blasonate avendo vinto sette volte in Europa la Coppa dei Campioni.\nNel 2015 viene selezionato come \"squalo\" per la trasmissione televisiva Shark Tank di Italia 1."}
{"id": "1851255", "revid": "921573", "url": "https://it.wikipedia.org/wiki?curid=1851255", "title": "Jamie Dornan", "text": "Noto principalmente con il ruolo di Christian Grey nella trilogia di film di Cinquanta sfumature di grigio (2016-18), Dornan ha interpretato ruoli nelle serie televisive C'era una volta (2011-13) e The Fall - Caccia al serial killer (2013-16) e in film come Marie Antoinette (2006), A Private War (2018) e Il profumo dell'erba selvatica (2020). Nel 2021 \u00e8 stato lodato per la sua interpretazione nel film Belfast, per il quale ha ricevuto la sua prima candidatura al Critics Choice Award e al Golden Globe nella sezione migliore attore non protagonista.\nBiografia.\nJamie Dornan cresce a Belfast, Irlanda del Nord, ha due sorelle pi\u00f9 grandi: Liesa, che lavora per la Disney a Londra, e Jessica, una stilista di moda con sede a Falmouth, in Inghilterra. Suo padre era un ginecologo, il professore Jim Dornan (1948-2021). Dornan perse la madre Lorna quando aveva 16 anni, a causa di un tumore del pancreas. \u00c8 pronipote dell'attrice Greer Garson, sua bisnonna.\nHa frequentato il Methodist College di Belfast dove fa il primo incontro con David Alexander con cui fonder\u00e0 i Sons of Jim nel 2002, fino al 2008, e successivamente un'etichetta discografica, la Doorstep Records. Ha frequentato l'Universit\u00e0 di Teesside che ha per\u00f2 lasciato per dedicarsi allo sport, ma non ottenendo successo, e si trasferisce a Londra per intraprendere la carriera di modello per la Select Agency.\nCarriera.\nModello.\nInizia la sua carriera come modello, ottenendo in breve tempo le copertine di varie riviste quali \"GQ\", \"Esquire\", \"Elle\", \"Glamour\", \"Interview\", \"Variety\", \"InStyle\", \"Men's Health\", \"The Sunday Times\", \"Num\u00e9ro\", \"Icon\", \"Details\", \"Attitude\", \"Arena Homme +\" e varie.\nDiventa testimonial dei brand Calvin Klein, Diesel, H&amp;M, Zegna, Hogan, Giorgio Armani, Desigual, Gap, Levi Strauss, Hugo Boss, Christian Dior, Abercrombie &amp; Fitch, John Richmond, Dolce &amp; Gabbana, Zara e Banana Republic.\nHa lavorato con i fotografi Bruce Weber e Terry Richardson.\nMusicista.\nCome musicista ha supportato, insieme ai suoi Sons of Jim, la cantante KT Tunstall nel suo tour.\nAttore.\nNel 2003, su un set fotografico, ha incontrato l'attrice inglese Keira Knightley che l'ha presentato al suo agente e al PFD portando al giovane modello i primi ruoli cinematografici.\nNel 2006 debutta al cinema recitando in \"Marie Antoinette\" di Sofia Coppola, interpretando il seducente conte svedese Hans Axel von Fersen. Nel 2008 lavora in \"Shadows in the Sun\", in cui recita al fianco di Jean Simmons.\nNel 2011 ha partecipato alla serie televisiva \"C'era una volta\", interpretando il ruolo del cacciatore di Biancaneve. Nel 2012 recita nella serie drammatica irlandese \"The Fall - Caccia al serial killer\", nei panni di Paul Spector, un serial killer che terrorizza Belfast. Viene nominato ai BAFTA come miglior attore nel 2014, vince il premio di \"stella emergente\" e \"miglior attore\" al Irish Film and Television Awards.\nIl 24 ottobre 2013 viene annunciato che interpreter\u00e0 Christian Grey nella trasposizione cinematografica del libro \"Cinquanta sfumature di grigio\", sostituendo Charlie Hunnam ritiratosi qualche giorno prima. Il film viene diretto da Sam Taylor-Johnson, e recita accanto a Dakota Johnson. Per prepararsi a questo ruolo si \u00e8 sottoposto ad esercizi fisici, ha imparato a fare nodi, a usare la frusta e le fibbie ed \u00e8 andato a vedere una sessione di BDSM in un dungeon.\nNel 2015 avrebbe dovuto essere nel cast della commedia \"Il sapore del successo\", nel ruolo di un cuoco accanto a Bradley Cooper, ma le sue scene sono state tagliate nel montaggio finale.\nNel 2016 \u00e8 protagonista del thriller psicologico \"The 9th Life of Louis Drax\", diretto da Alexandre Aja, e del thriller storico \"Anthropoid\" con Cillian Murphy: basato sulla vera storia dell'operazione Anthropoid (il nome in codice usato dai cecoslovacchi per identificare la missione per assassinare il generale delle SS Reinhard Heydrich), il film \u00e8 stato presentato in anteprima mondiale al Karlovy Vary International Film Festival il 1\u00ba luglio 2016. Inoltre viene diretto da Richie Smyth nella pellicola \"La battaglia di Jadotville\", in cui interpreta un ufficiale irlandese, Patrick Quinlan, alla guida di un battaglione di 150 uomini che nel 1961 furono assediati da 3000 soldati congolesi.\nNel febbraio 2017 e nel febbraio 2018 torna a vestire nuovamente i panni di Christian Grey, nei rispettivi sequel \"Cinquanta sfumature di nero\" e \"Cinquanta sfumature di rosso\". Entrambi i film sono stati girati in contemporanea e diretti da James Foley.\nNel 2017 entra nel cast di \"Untogether\", nel ruolo di un giovane medico divenuto famoso per avere scritto un libro d'amore che si svolge a Gaza. La pellicola \u00e8 stata trasmessa in anteprima al \"Tribeca Film Festival\", nell'aprile 2018. Nel mese di novembre interpreta Will Scarlet in \"Robin Hood - L'origine della leggenda\", diretto da Otto Bathurst. Inoltre interpreta Paul Conroy nel biografico \"A Private War\", adattamento cinematografico dell'articolo \"Marie Colvin\u2019s Private War\", uscito nel 2012 su \"Vanity Fair\", scritto da Marie Brenner. La pellicola narra la storia vera della giornalista Marie Colvin, corrispondente di guerra e simbolo del giornalismo mondiale. Nel mese di novembre \u00e8 tra i protagonisti della miniserie in tre puntate \"Death and Nightingales\", ambientata alla fine dell'Ottocento nelle campagne di Fermanagh, nell'Irlanda del Nord.\nNel 2019 entra nel cast della miniserie \"Dr. Death\".\nImmagine pubblica.\nNel 2009, assieme all'attrice Eva Mendes, \u00e8 il volto della campagna di intimo di Calvin Klein, per la linea CK Underwear autunno/inverno 2009-2010, e quella Calvin Klein Jeans primavera/estate 2010. Nel febbraio 2015 viene eletto dalla rivista \"Glamour\" UK \"l'uomo pi\u00f9 sexy dell'anno\", Nel settembre 2018 viene scelto come testimonial del profumo \"The Scent\" di Hugo Boss.\nVita privata.\n\u00c8 stato fidanzato dal 2003 al 2005 con l'attrice Keira Knightley.\nNel 2013 ha sposato Amelia Warner. La coppia ha tre figlie.\nRiconoscimenti.\nBAFTA Award\nBritish Independent Film Awards\nIrish Film and Television Awards\nMTV Movie &amp; TV Awards\nRazzie Awards\nDoppiatori italiani.\nNelle versioni in italiano delle opere in cui ha recitato, Jamie Dornan \u00e8 stato doppiato da:"}
{"id": "1851259", "revid": "599013", "url": "https://it.wikipedia.org/wiki?curid=1851259", "title": "Oblate dell'Assunzione religiose missionarie", "text": "Le Oblate dell'Assunzione Religiose Missionarie (in francese \"Oblates de l'Assomption Religieuses Missionnaires\") sono un istituto religioso femminile di diritto pontificio: le suore di questa congregazione pospongono al loro nome la sigla O.A.\nStoria.\nLa congregazione venne fondata da Emmanuel d'Alzon (1810-1880), vicario generale del vescovo di N\u00eemes. Nel 1850 aveva fondato gli Agostiniani dell'Assunzione che, su invito di papa Pio IX, iniziarono a lavorare per la riunione delle Chiese d'oriente e d'occidente: necessitando di collaboratrici per tale opera, il 24 maggio 1865 a Le Vigan diede inizio alle Oblate dell'Assunzione. Dal 1867 venne assistito nella direzione dell'istituto da Marie Correnson (1842-1900), ritenuta cofondatrice della congregazione.\nLe Oblate dell'Assunzione si diffusero inizialmente in Bulgaria, dove aprirono scuole, ospedali e dispensari, e poi anche in Italia, in Belgio, nei Paesi Bassi e in Inghilterra.\nDopo la morte di Alzon, sorse un forte contrasto tra la Correnson e il nuovo superiore generale degli assunzionisti, Fran\u00e7ois Picard, che voleva che le religiose dipendessero strettamente dal ramo maschile e chiedeva il trasferimento del noviziato da Le Vigan a Parigi. Le divergenze portarono alla divisione della congregazione in due rami autonomi: quello di N\u00eemes, soggetto alla Correnson, e quello di Parigi, diretto da Picard (la scissione fu sanzionata da Fran\u00e7ois-Marie-Benjamin Richard, arcivescovo di Parigi).\nIl ramo di N\u00eemes ricevette il pontificio decreto di lode il 14 febbraio 1893: negli anni successivi, grazie alla mediazione del nuovo superiore generale Gervais Qu\u00e9nard, si giunse al superamento delle divisioni tra i due rami della congregazione e la Santa Sede approv\u00f2 la riunione il 22 giugno 1926.\nLe Oblate dell'Assunzione vennero approvate il 3 giugno 1934 e le loro costituzioni definitivamente il 27 ottobre 1947. Nel 1963 confluirono nell'istituto le disciolte Suore Norbertine di Le Mesnil-Saint-Denis.\nAttivit\u00e0 e diffusione.\nLe Oblate dell'Assunzione si dedicano all'istruzione e all'educazione cristiana della giovent\u00f9, all'apostolato della stampa, alla pastorale parrocchiale e ad altre attivit\u00e0 di carattere sociale e sanitario. Al centro di ogni loro opera vi \u00e8 l'impegno missionario.\nSono presenti in Europa (Belgio, Bulgaria, Francia, Italia, Paesi Bassi, Regno Unito, Romania, Russia), in Africa (Burkina Faso, Repubblica del Congo, Repubblica Democratica del Congo, Costa d'Avorio, Ruanda, Tanzania), in Asia (Corea del Sud, Israele, Turchia) e nelle Americhe (Brasile, Paraguay); la sede generalizia \u00e8 in rue Lecourbe a Parigi.\nAl 31 dicembre 2008 la congregazione contava 487 religiose in 79 case."}
{"id": "1851265", "revid": "228587", "url": "https://it.wikipedia.org/wiki?curid=1851265", "title": "See It Through My Eyes", "text": "See It Through My Eyes \u00e8 una raccolta di incisioni della cantautrice statunitense Meredith Brooks, eseguite nel corso degli anni ottanta, ma pubblicate solo nel 1997, per sfruttare l'onda del successo dell'album \"Blurring the Edges\".."}
{"id": "1851267", "revid": "15756", "url": "https://it.wikipedia.org/wiki?curid=1851267", "title": "Sospensione del processo", "text": "La sospensione del processo \u00e8 un istituto del diritto processuale civile italiano, del procedimento penale e del processo amministrativo.\nProcesso civile.\nProcesso ordinario di cognizione.\nSospensione necessaria.\nLa \"sospensione necessaria\" (art 295 c.p.c.) \u00e8 disposta dal giudice in presenza di una controversia pregiudiziale rispetto a quella pendente. Pertanto occorre fare riferimento al concetto tecnico giuridico di pregiudizialit\u00e0, dovendosi individuare nella questione pregiudiziale, non solo l'astratta idoneit\u00e0 della medesima a influire direttamente nella soluzione della controversia principale \"pregiudicata\", ma altres\u00ec la necessit\u00e0 che essa, ex art 34 c.p.c, debba essere decisa con efficacia di giudicato (e non semplicemente incidenter tantum).In quel caso infatti avremo un nesso di pregiudizialit\u00e0 in senso tecnico giuridico tra le due cause, il quale imporr\u00e0 al giudice di disporre la sospensione della causa pregiudicata in attesa della soluzione del suo \"antecedente logico-giuridico\" (da decidersi con efficacia di giudicato), corrispondente proprio alla causa pregiudiziale. A seguito della recente riforma, \u00e8 stato eliminato il preciso riferimento alle possibili ipotesi di pregiudizialit\u00e0 insite nel nostro orientamento, in favore della clausola generale espressa oggi dal nuovo art 295 c.p.c. \nSe non sussiste alcun dubbio in merito al fatto che possa esistere un'ipotesi di pregiudizialit\u00e0 tra cause civili (interne o esterne al medesimo processo), nonch\u00e9 tra cause civili e amministrative (purch\u00e9 in queste ultime si tratti di diritti soggettivi e non di meri interessi legittimi, mai condizionanti vicende che attengono a diritti soggettivi) sono alimentati dubbi e contrasti, in dottrina e giurisprudenza, in merito alla cosiddetta pregiudizialit\u00e0 tra cause civili e penali. Infatti, anche se da un lato la Corte di Cassazione ha pi\u00f9 volte ribadito il principio di indipendenza tra giurisdizione civile e penale sulla base del dettato della norma dopo la revisione operata dalla riforma, buona parte della migliore dottrina ritiene che una possibile pregiudizialit\u00e0 penale nel processo civile possa ad ogni modo sussistere. Il legislatore del 2006 avrebbe infatti solo attenuato la precedente previsione di un necessario rapporto di pregiudizialit\u00e0 tra i due processi, senza estinguerla completamente. Infatti in relazione ad un medesimo fatto affrontato in un processo penale ed in uno civile, qualora nel primo si tratti di profili, idonei non solo ad integrare fattispecie di carattere penale, ma anche a essere rilevanti dal punto di vista civilistico quali fatti costitutivi, modificativi o estintivi di rapporti giuridici inerenti a diritti soggettivi, non potrebbe escludersi un rapporto di pregiudizialit\u00e0.\nSospensione volontaria.\nLa \"sospensione volontaria\" (art 296 c.p.c.) \u00e8 disposta su istanza delle parti, ove sussistano giustificati motivi, per una sola volta, per un periodo non superiore a tre mesi; il giudice fissa l'udienza per la prosecuzione del processo medesimo.\nProcesso esecutivo.\nLa sospensione del processo esecutivo \u00e8 disposta dal giudice in una pluralit\u00e0 di casi:\nProcedimento penale.\nQuestioni pregiudiziali (art. 3 c.p.p.).\nQuando la decisione dipende dalla risoluzione di una controversia sullo stato di famiglia o di cittadinanza, il giudice, se la questione \u00e8 seria e se l'azione a norma delle leggi civili \u00e8 gi\u00e0 in corso, pu\u00f2 sospendere il processo fino al passaggio in giudicato della sentenza che definisce la questione.\nLa sospensione \u00e8 disposta con ordinanza soggetta a ricorso per cassazione. La corte decide in camera di consiglio.\nLa sospensione del processo non impedisce il compimento degli atti urgenti.\nSospensione del processo a seguito di ricusazione (art. 41, comma 2 c.p.p.).\nFuori dei casi di inammissibilit\u00e0 della dichiarazione di ricusazione, la Corte dinanzi alla quale la dichiarazione \u00e8 stata proposta pu\u00f2 disporre, con ordinanza, che il giudice ricusato sospenda temporaneamente ogni attivit\u00e0 processuale o si limiti al compimento degli atti urgenti.\nSospensione del processo a seguito di rimessione (art. 47 c.p.p.).\nIn seguito alla presentazione della richiesta di rimessione, il giudice pu\u00f2 disporre con ordinanza la sospensione del processo fino a che non sia intervenuta l'ordinanza che dichiara inammissibile o rigetta la richiesta. La Corte di cassazione pu\u00f2 sempre disporre con ordinanza la sospensione del processo.\nIl giudice deve comunque sospendere il processo prima dello svolgimento delle conclusioni e della discussione e non possono essere pronunciati il decreto che dispone il giudizio o la sentenza quando ha avuto notizia dalla Corte di cassazione che la richiesta di rimessione \u00e8 stata assegnata alle sezioni unite ovvero a sezione diversa dall'apposita sezione di cui all'articolo 610, comma 1. Il giudice non dispone la sospensione quando la richiesta non \u00e8 fondata su elementi nuovi rispetto a quelli di altra gi\u00e0 rigettata o dichiarata inammissibile.\nLa sospensione del processo ha effetto fino a che non sia intervenuta l'ordinanza che rigetta o dichiara inammissibile la richiesta e non impedisce il compimento degli atti urgenti.\nIn caso di sospensione del processo si applica l'articolo 159 del codice penale e, se la richiesta \u00e8 stata proposta dall'imputato, sono sospesi i termini di cui all'articolo 303, comma 1. La prescrizione e i termini di custodia cautelare riprendono il loro corso dal giorno in cui la Corte di cassazione rigetta o dichiara inammissibile la richiesta ovvero, in caso di suo accoglimento, dal giorno in cui il processo dinanzi al giudice designato perviene al medesimo stato in cui si trovava al momento della sospensione. Si osservano in quanto compatibili le disposizioni dell'articolo 304.\nSospensione del procedimento per incapacit\u00e0 dell'imputato (art. 71 c.p.p.).\nSe, a seguito degli accertamenti previsti dall'articolo 70, risulta che lo stato mentale dell'imputato \u00e8 tale da impedirne la cosciente partecipazione al procedimento, il giudice dispone con ordinanza che questo sia sospeso, sempre che non debba essere pronunciata sentenza di proscioglimento o di non luogo a procedere.\nCon l'ordinanza di sospensione il giudice nomina all'imputato un curatore speciale, designando di preferenza l'eventuale rappresentante legale.\nContro l'ordinanza possono ricorrere per cassazione il pubblico ministero, l'imputato e il suo difensore nonch\u00e9 il curatore speciale nominato all'imputato.\nLa sospensione non impedisce al giudice di assumere prove, alle condizioni e nei limiti stabiliti dall'articolo 70 comma 2. A tale assunzione il giudice procede anche a richiesta del curatore speciale, che in ogni caso ha facolt\u00e0 di assistere agli atti disposti sulla persona dell'imputato, nonch\u00e9 agli atti cui questi ha facolt\u00e0 di assistere.\nSe la sospensione interviene nel corso delle indagini preliminari, si applicano le disposizioni previste dall'articolo 70 comma 3.\nNel caso di sospensione, non si applica la disposizione dell'articolo 75 comma 3.\nSospensione del processo per sopravvenuta necessit\u00e0 di autorizzazione a procedere (art. 344, comma 3, c.p.p.).\nIl giudice sospende il processo e il pubblico ministero richiede senza ritardo l'autorizzazione a procedere qualora ne sia sorta la necessit\u00e0 dopo che si \u00e8 proceduto a giudizio direttissimo ovvero dopo che sono state formulate le richieste previste dalla prima parte del comma 1. Se vi \u00e8 pericolo nel ritardo, il giudice provvede all'assunzione delle prove richieste dalle parti.\nSospensione del dibattimento.\nDalla sospensione del procedimento va tenuta distinta la sospensione del dibattimento (cui si rinvia).\nProcesso amministrativo.\nEx art. 79, comma 1, del \"codice del processo amministrativo\" (d.lgs. 104/2010), la sospensione del processo \u00e8 disciplinata dal codice di procedura civile, dalle altre leggi e dal diritto dell'Unione europea."}
{"id": "1851270", "revid": "110157", "url": "https://it.wikipedia.org/wiki?curid=1851270", "title": "Deconstruction (Meredith Brooks)", "text": "Deconstruction il secondo album della cantautrice statunitense Meredith Brooks, pubblicato nel 1999"}
{"id": "1851273", "revid": "767487", "url": "https://it.wikipedia.org/wiki?curid=1851273", "title": "Valentina (Pok\u00e9mon)", "text": ""}
{"id": "1851274", "revid": "6923", "url": "https://it.wikipedia.org/wiki?curid=1851274", "title": "Proton Savvy", "text": "La Proton Savvy \u00e8 un'utilitaria a cinque porte prodotta dalla casa automobilistica malese Proton a partire dal mese di giugno del 2005, restata in produzione sino al 2013.\nPresentata in sostituzione della Tiara, la Savvy \u00e8 inizialmente venduta solamente con il cambio manuale senza la versione con l'automatico. Quest'ultima viene resa disponibile a partire del mese di novembre dello stesso anno.\nNel 2007 il modello viene sottoposto a un leggero restyling e aggiornato.\nMotorizzazioni.\nLa Savvy \u00e8 equipaggiata con un unico motore 1.2 di origine Mitsubishi in grado di erogare 75 Cv che salgono a 78 nel caso si scelga la sportiva \"R3\" (dotata di spoiler posteriore e cerchi in lega da 15 pollici)."}
{"id": "1851276", "revid": "1342360", "url": "https://it.wikipedia.org/wiki?curid=1851276", "title": "FA Cup 1935-1936", "text": "La FA Cup 1935-1936 \u00e8 stata la sessantunesima edizione della competizione calcistica pi\u00f9 antica del mondo. \u00c8 stata vinta dall' contro lo Sheffield United."}
{"id": "1851278", "revid": "110157", "url": "https://it.wikipedia.org/wiki?curid=1851278", "title": "Bad Bad One", "text": "Bad Bad One \u00e8 il terzo album della cantautrice statunitense Meredith Brooks, pubblicato nel 2002."}
{"id": "1851281", "revid": "110157", "url": "https://it.wikipedia.org/wiki?curid=1851281", "title": "Basilica di San Tommaso Apostolo", "text": "La basilica di San Tommaso Apostolo di Ortona \u00e8 la concattedrale dell'arcidiocesi di Lanciano-Ortona, dove si custodiscono le reliquie di Tommaso dal XIII secolo. Nel dicembre del 1859, Papa Pio IX l'ha elevata alla dignit\u00e0 di basilica minore.\nStoria.\nLa Cattedrale basilica dedicata a San Tommaso apostolo fu costruita sul sito di un antico tempio romano. Distrutta dai Normanni nel 1060, fu ricostruita.\nDopo che un terremoto ne aveva provocato la distruzione, che in quel periodo aveva interessato le regioni meridionali della penisola italica, venne nuovamente ricostruita e riaperta al pubblico il 10 novembre 1127 e dedicata a Santa Maria degli Angeli, come risulta dall'epigrafe conservata nell'annesso museo diocesano.\nDal 6 settembre 1258 custodisce le Ossa di san Tommaso apostolo. Il navarca ortonese, il pio Leone, insieme con i commilitoni, riport\u00f2 sulla galea il corpo dell'Apostolo e la pietra tombale, dall'isola greca di Chios. Chios rappresentava uno spazio del secondo fronte di guerra, dove la flotta ortonese composta da tre galee, si era recato a combattere, al seguito dell'ammiraglio di Manfredi, Filippo Chinardo. Da quella data la basilica diventa centro di preghiera, richiamo di pellegrini, ma anche oggetto di varie distruzioni.\nIl 17 febbraio 1427 in questa chiesa \u00e8 stata solennemente proclamata la pace tra le citt\u00e0 di Lanciano e Ortona patrocinata da Giovanni da Capestrano.\nNel 1566 sub\u00ec l'assalto dei Turchi di Piyale Pasci\u00e0 e un incendio, che per fortuna non attacc\u00f2 in modo irrimediabile il Corpo dell'Apostolo. Nel 1570, con l'istituzione della diocesi, il tempio fu rinnovato e notevolmente migliorato e gli ortonesi poterono acclamare il loro pastore nella persona di Giandomenico Rebiba, imparentato con il cardinale Scipione Rebiba.\nPurtroppo nel 1799 la cattedrale sub\u00ec nuovamente un'altra aggressione da parte dei Francesi. Fu ancora restaurata. Il 5 novembre del 1943, il vicario della diocesi, mons. Luigi Carbone, il parroco di S. Tommaso don Pietro Di Fulvio e don Tommaso Sanvitale si ritrovarono insieme per un'importante decisione: dove e come salvare il busto d'argento di S. Tommaso. I Tedeschi, infatti, avevano mandato segnali contrastanti. Si erano informati del peso e del valore venale del busto. Un comandante cattolico si era impegnato a risparmiare la cattedrale e la torre semaforica. I tre sacerdoti, non sapendo a chi credere, dopo una meditata riflessione, decisero di \u201cmurare\u201d il busto dell'Apostolo al secondo piano del campanile, in un angolo scuro, ricoperto di legname umido abbandonato. Procedettero in assoluto segreto lo stesso giorno alle ore 14, aiutati da due muratori: Nicola Di Fulvio, fratello del Parroco, e Peppino Valentinetti.\nPoi venne la furia devastatrice della guerra, che caus\u00f2 alla citt\u00e0 di Ortona oltre 1300 vittime civili e la perdita di tutto il patrimonio edilizio. La cattedrale fu letteralmente sventrata, rimase in piedi a malapena la sacrestia, sia pure con il pavimento ricoperto di macerie. L'11 gennaio 1944, quando la linea del fronte si andava allontanando, mons. Tesauri, arcivescovo di Lanciano e vescovo di Ortona, fece demolire l'altare costruito sulla tomba di san Tommaso. Estrasse l'urna che rivide la luce dopo 150 anni. In corteo le Ossa dell'Apostolo furono trasferite nel rione Castello, a casa del parroco. Il notaio redasse il relativo verbale. Intanto fu avviato lo sgombero delle macerie dalla sacrestia della cattedrale. L'avvocato Tommaso Grilli cur\u00f2 il recupero dei pezzi artistici andati in frantumi con la guerra, quelli relativi al portone principale di epoca sveva e al portale gotico di Nicola Mancino.\nIl 16 luglio 1945, su un palco allestito nella piazza della cattedrale, tra la commozione degli ortonesi rientrati dallo sfollamento, mons. Tesauri celebr\u00f2 in ritardo la festa del Perdono, che ricorre la prima domenica di maggio. Il sacro busto, estratto dal muro dove era rimasto nascosto, venne nuovamente esposto alla venerazione dei fedeli. Le altre reliquie del santo furono ritrovate intatte sotto all'altare.\nLa cattedrale ricostruita fu riaperta al culto e ridedicata il 5 settembre 1949, con una solenne cerimonia celebrata da mons. Gioacchino Di Leo, vescovo di Ortona e dal cardinale Federico Tedeschini.\nArchitettura.\nLa struttura originaria \u00e8 testimoniata da dipinti settecenteschi e da foto dei primi del Novecento. La struttura era a pianta a croce latina di stampo barocco. La facciata era sormontata da due contrafforti a forma di costoloni classici che terminavano sulla sommit\u00e0 come un uncino. La facciata era inoltre decorata da un finestrone centrale rettangolare e da un portale medievale (oggi conservato) con arricchimenti barocchi. Davanti ad esso sorgeva un portico con ampie arcate.\nSulla sinistra c'era un torrione della chiesa medievale che fu riutilizzato come torretta dell'orologio con due campane per le ore. A destra della facciata vi era il campanile vero e proprio, pi\u00f9 piccolo della torre, con tre archi sul lato maestro (era a pianta rettangolare) e due maggiori sul sinistro.\nLa cupola era diversa da quella attuale perch\u00e9 pi\u00f9 bassa e maggiormente larga. La cupola di oggi ha pi\u00f9 un aspetto stretto ed elevato.\nAll'interno sorgevano gli affreschi che oggi vediamo ricostruiti dettagliatamente. La cappella con la cripta di San Tommaso era al posto esatto della ricostruzione attuale, solo che la nicchia era affrescata. Fortunatamente la bara aurea con le reliquie \u00e8 rimasta identica.\nEsterno.\nNelle linee generali, l'edificio presenta uno schema longitudinale che sembra seguire il modello delle grandi basiliche pugliesi impostosi lungamente gi\u00e0 nei primi decenni del Duecento.\nLa facciata \u00e8 stata ricostruita nel 1947 dopo la distruzione da parte dei tedeschi della facciata settecentesca con mezza cupola e il porticato a nove colonne del trecento. Rimase integro solo il portale secondario dell'epoca sveva.\nSulla piazza c'\u00e8 il portale principale ricostruito dopo la guerra da reperti recuperati dalle macerie: \u00e8 opera di Nicola Mancini (1311). Nella lunetta troviamo, Maria con il Bambino, Giovanni Battista e Giovanni l'evangelista. Fu costruito sull'asse longitudinale con pietre sapientemente lavorate. L'utilizzazione di particolari qualit\u00e0 di calcare provenienti da antiche cave costiere \u00e8 testimoniata fin dal secolo XIII; il loro utilizzo nell'architettura sveva \u00e8 determinato dal fatto che questo materiale \u00e8 particolarmente resistente all'azione del degrado da aerosol marino. La lavorabilit\u00e0 della pietra era un altro requisito per l'impiego, anche per fini decorativi di estrema raffinatezza, in particolare per la sua attitudine ad accogliere complessi motivi plastici tratti dal mondo vegetale e dal ricco repertorio geometrizzante tipico del periodo normanno-svevo.\nNella facciata si conservano archi ad ogiva, capitelli di epoca sveva, finestre con tribolatura di impianto gotico. Il nuovo campanile conserva il grande \"\u201ccampanone\u201d\" del 1605. L'abside risale al XIV secolo.\nInterno.\nVi sono reperti del XIII secolo. La volta della navata centrale \u00e8 stata realizzata nel Settecento, mentre quella dell'abside \u00e8 trecentesca. Nella sacrestia antica a sinistra dell'altare maggiore, interessanti teste-mensola che reggono i costoloni della volta a vela. Nella cripta sotto al presbiterio, l'urna di rame dorato e la lapide tombale dell'apostolo con scritta greca. Gli affreschi della cupola sono del pittore Luciano Bartoli; la figura di Matteo \u00e8 l'unica rimasta dopo la distruzione della basilica per opera dei tedeschi, che \u00e8 stata eseguita da pittore Antonio Piermatteo. Le immagini della Via Crucis sono dell'artista ortonese Stefano Durante. Nella cripta il crocifisso pendente \u00e8 stato eseguito dallo scultore Aldo D'Adamo\nCappella di San Tommaso.\nAll'interno conserva i bassorilievi a stucco della prima met\u00e0 dell'Ottocento da Vincenzo Perez. Ai suoi lati sono visibili le due ceramiche \u201c Gli ortonesi in Scio\u201d e \u201cL'arrivo a Ortona delle reliquie di San Tommaso\u201d eseguite da Tommaso Cascella. Inoltre in questa cappella \u00e8 custodito il busto d'argento reliquario di Tommaso (contiene alcuni frammenti delle ossa del cranio): \u00e8 il terzo in ordine di tempo, fuso dalla fonderia Pani di Napoli nell'aprile dell'Ottocento. Il primo fu rubato nel 1528 dalle milizie mercenarie, il secondo fu rubato dai Francesi nel 1799 e poi fuso.\nCappella del Santissimo Sacramento.\nPossiamo ammirare interessanti stucchi a due altorilievi \u201cUltima Cena\u201d e \u201cSinite Parvulos\u201d eseguiti nella prima met\u00e0 dell'Ottocento da Vincenzo Perez. Sulle pareti della cappella si possono osservare due dipinti a olio del 1985 del pittore Franco Sciusco.\nIl Museo diocesano.\nIl primo nucleo della collezione museale fu raccolto nel secondo dopoguerra al fine di conservare e tutelare le numerose e pregevoli opere artistiche che vanno dal XII al XIX secolo, provenienti dal Duomo e da altri edifici di culto del territorio, scampate alla distruzione dei bombardamenti patiti dalla citt\u00e0 di Ortona durante la Seconda Guerra Mondiale.\nIn occasione delle solenni celebrazioni per la festa del Perdono di San Tommaso Apostolo, il 3 maggio 1980, la struttura fu aperta al pubblico come Museo della cattedrale e solo dopo ulteriori lavori di restauro e riallestimento, nel 2003, venne riconosciuto come articolazione del Museo Diocesano di Lanciano-Ortona.\nLe opere in esso conservate, esposte in tre vasti ambienti, occupati nei secoli passati da altrettante cappelle collegate alla chiesa maggiore, rappresentano in maniera paradigmatica il livello artistico e culturale raggiunto da Ortona nel corso della sua storia ma soprattutto esse sono una testimonianza concreta della volont\u00e0 di salvaguardare il proprio patrimonio culturale a beneficio delle future generazioni, anche nelle sciagure pi\u00f9 devastanti, come fu certamente la distruzione alla quale la Citt\u00e0 fu sottoposta nel dicembre del 1943.\nTraslazione: le reliquie di San Tommaso.\nL'isola di Chios (Chio), compresa nell'arcipelago delle Sporadi e vicinissima alla costa turca, nell'antichit\u00e0 fu fiorente citt\u00e0 della Ionia d'Asia e vanta di aver dato i natali ad illustri uomini, quali i poeti Omero e Ione, lo storico Teopompo e il filosofo Metrodoro. Conquistata dai romani nel 70 a. C. successivamente fece parte dell'Impero bizantino. Fu saccheggiata dagli Arabi nell'VIII secolo e dai Turchi nel 1089. Dal 1204, inserita nell'Impero latino d'Oriente, poco dopo divenne oggetto di contesa tra Venezia e Genova, che cominci\u00f2 lo sfruttamento nel 1261. I Turchi la conquistarono nel 1566.\nTre galee ortonesi raggiunsero l'isola di Chios nel 1258. L'impero bizantino era in crisi, il regno di Nicea sostenuto dai Greci tentava di strapparle il primato. Manfredi, principe di Taranto e futuro re di Puglia e di Sicilia, legato per accordi al despota dell'Epiro, e al re di Gerusalemme suo nipote, aveva favorito degli accordi, con documentazioni giunte fino a noi, non solo con tutte le citt\u00e0 portuali dell'Adriatico Ortona compresa, ma anche con la stessa Genova, nemica dichiarata di Venezia. Manfredi aspirava non solo a conquistare l'Italia settentrionale, come in parte fece, ma anche a diventare imperatore d'Oriente. A tale scopo prepar\u00f2 una flotta di cento galee militari e affid\u00f2 il comando al suo grande ammiraglio Filippo Chinardo. La flotta raggiunse Nauplia di Rom\u00e0nia e poi si divise. Una parte combatt\u00e9 intorno al Peloponneso e alle isole dell'Egeo, l'altra nel mare che lambiva la costa siriana di allora. Le tre galee di Ortona si spostarono sul secondo fronte di guerra e raggiunsero l'isola di Chios. Il racconto che segue \u00e8 fornito da Giambattista De Lectis, medico e scrittore ortonese del Mille e cinquecento. Dopo il saccheggio, il navarca ortonese Leone si rec\u00f2 a pregare nella chiesa principale dell'isola di Chios e fu attratto da un oratorio adorno e risplendente di luci. Un anziano sacerdote, attraverso un interprete lo inform\u00f2 che in quell'oratorio si venerava il Corpo di san Tommaso apostolo. Leone, pervaso da un'insolita dolcezza, si raccolse in preghiera profonda. In quel momento una mano luminosa per ben due volte lo invit\u00f2 ad avvicinarsi. Il navarca Leone allung\u00f2 la mano ed estrasse un osso dal foro pi\u00f9 grande della pietra tombale, su cui erano incise delle lettere greche e raffigurato un vescovo nimbato a mezzo busto. Ebbe la conferma di quanto gli aveva detto l'anziano sacerdote e di trovarsi effettivamente in presenza del corpo dell'Apostolo. Torn\u00f2 sulla galea e progett\u00f2 il furto per la notte successiva, insieme al compagno Ruggiero di Grogno. I due cos\u00ec fecero. Sollevarono la pesante lapide e osservarono le reliquie sottostanti. Le avvolsero in candidi panni, le riposero in una cassetta di legno (conservata ad Ortona fino al saccheggio del 1566) e le portarono a bordo della galea. Leone, poi, insieme con altri compagni, torn\u00f2 nuovamente nella chiesa, prese la pietra tombale e la port\u00f2 via. Appena l'ammiraglio Chinardo venne a conoscenza del prezioso carico trasfer\u00ec tutti i marinai di fede musulmana su altre navi e ordin\u00f2 di prendere la rotta verso Ortona.\nLa galea che recava le Ossa dell'Apostolo navig\u00f2 in modo pi\u00f9 sicuro e veloce delle altre ed approd\u00f2 al porto di Ortona il 6 settembre 1258. Secondo il racconto di De Lectis, fu informato l'abate Iacopo responsabile della Chiesa ortonese, il quale predispose tutti gli accorgimenti per un'accoglienza sentita e condivisa da parte di tutto il popolo. Da allora il corpo dell'apostolo e la pietra tombale sono custoditi nella cripta della Basilica. Nel 1259 una pergamena redatta a Bari dal giudice ai contratti Giovanni Pavone, alla presenza di cinque testimoni, conservata a Ortona presso la Biblioteca diocesana, conferma la veridicit\u00e0 di quell'avvenimento, riportato, come detto, anche da Giambattista De Lectis, medico e scrittore ortonese del Cinquecento.\nNel 1475, alcuni gentiluomini ortonesi, con la speranza di arricchirsi, concordarono di asportare le Ossa di san Tommaso per offrirle al Signore di Venezia. L'unica chiave, che apriva la serratura della cassetta contenente i resti mortali dell'Apostolo, era custodita da don Mascio, che divenne loro complice. Il tentativo, perpetrato di notte, non riusc\u00ec perch\u00e9 i rei ebbero l'impressione di sentire la voce dell'Apostolo che ammoniva: lassa stare. Impauriti fuggirono, ma la notizia si diffuse rapidamente in citt\u00e0. Seguirono inchieste e arresti. Contemporaneamente furono costruite le inferriate con catene e aumentate le chiavi fino a cinque. Dopo quel triste episodio venne responsabilizzato il Consiglio della citt\u00e0. Infatti, da quel momento in poi, la custodia delle sacre Ossa divenne un incarico prestigioso e di forte responsabilit\u00e0, affidato contemporaneamente a due consiglieri, eletti dal Consiglio cittadino, e ai canonici scelti dal Vescovo della Diocesi.\nOggi le reliquie sono riposte sotto l'altare della cripta in un'urna di rame dorato con effigie realizzata nel 1612 dal pittore ortonese Tommaso Alessandrini.\nRicognizione scientifica.\nLa ricognizione scientifica delle Ossa di san Tommaso, con tutte le operazioni prescritte, \u00e8 durata dal 12 settembre 1983 al 25 aprile del 1986. La sera del 21 dicembre 1983, nel quarantesimo anniversario della distruzione della Cattedrale, sua Eccellenza mons. Enzio d'Antonio convoc\u00f2 un'assemblea popolare in cattedrale per la celebrazione eucaristica e per esporre un progetto di tutela e conservazione delle reliquie di san Tommaso apostolo.\nLa ricognizione ebbe inizio con l'estrazione del cranio dell'Apostolo dal busto d'argento custodito nell'urna posta al centro dell'altare della cappella dedicata a San Tommaso. Prosegu\u00ec con l'apertura del sarcofago e della cassetta contenente le reliquie, e successivamente con l'esame macroscopico del cranio e dei reperti contenuti nell'urna metallica. La commissione era costituita dal Arnaldo Capelli, preside della facolt\u00e0 di medicina dell'Universit\u00e0 di Chieti, Sergio Sensi, direttore dell'Istituto di clinica medica dell'Universit\u00e0 di Chieti, Luigi Capasso, docente di paleopatologia dell'Universit\u00e0 di Chieti, Fulvio Della Loggia, aiuto clinica medica Universit\u00e0 di Chieti.\nLa perizia antropologica sui resti dello scheletro doveva stabilire:\nCome approfondimento degli studi furono anche effettuate indagini istologiche ed istochimiche. Le reliquie ricomposte furono esposte alla pubblica venerazione e poi si procedette alle operazioni per l'intervento conservativo. I lavori si conclusero con la sistemazione delle reliquie, la chiusura del cilindro e la sua sistemazione, dopo interventi tecnici altamente specializzati sotto l'altare della cripta, dove tuttora il corpo dell'Apostolo \u00e8 conservato.\nNelle proposizioni riassuntive si legge: \u201c\"(\u2026) i resti scheletrici sono quelli di un longitipo con ossatura genericamente gracile, di statura 160 + - 10 cm, di et\u00e0 scheletrica compresa tra i 50 e i 70 anni, con caratteri sessuali secondari scheletrici di tipo maschile, affetto fra l'altro da una malattia reumatica che molto probabilmente \u00e8 inquadrabile come spondilo-artrite anchilopoietica di Strumpell-Marie\u201d\". Inoltre nella relazione scientifica emerge che l'individuo esaminato \"\u201c mostra le tracce di una frattura dell'osso zigomatico marginali al taglio dimostra che non dovette trattarsi di un fendente pesante, ma soprattutto di un tagliente ben affilato, la cui azione si \u00e8 limitata al taglio, piuttosto che alla spezzatura meccanica\u201d.\"\nNegli Atti di Tommaso, il martirio dell'Apostolo viene narrato in questi termini: \u201c\"[\u2026] Quand'ebbe terminata la suddetta preghiera, disse ai soldati: Su, eseguite gli ordini di chi vi ha inviato. Quelli vennero e lo trapassarono tutt'insieme con le lance. Cadde e mor\u00ec\u201d.\"\nAnche in passato furono fatte molte ricognizioni scientifiche, a causa delle ripetute distruzioni della citt\u00e0 e della cattedrale. La prima ricognizione fu fatta dopo l'assalto dei Turchi ad Ortona del 1566. Il documento relativo, redatto dal notaio Giuseppe Massari di Ortona, alla presenza di numerose autorit\u00e0 e testimoni, del vescovo mons. Rebiba, dei canonici, del sindaco, del fisico e dottore Giovan Battista De Lectis e di tanti altri, porta la data del 16 novembre 1575. La seconda ricognizione \u00e8 del 26 aprile 1800, dopo l'aggressione fatta dai Francesi alla citt\u00e0 di Ortona nel 1799. Le Ossa dell'Apostolo furono messe al sicuro in una cassetta, chiusa con una chiave e due lucchetti. Fu inaugurato il nuovo busto d'argento, dal momento che il precedente era stato fuso dai Francesi. La terza verifica \u00e8 del 20 gennaio 1944, dopo la liberazione di Ortona dai Tedeschi, che comunque non avevano arrecato nessun danno n\u00e9 alle Ossa conservate in un sarcofago sotto l'altare, n\u00e9 al Busto \u201cmurato\u201d in un luogo segreto del campanile. L'atto notarile \u00e8 firmato dal notaio Tommaso Pettinelli. Le ricognizioni del 1952 e del 1958 mirarono ad un rigoroso elenco e ad una denominazione tecnica di tutte le Ossa dell'Apostolo.\nRelazione sull'osservazione di una reliquia ossea attribuita a San Tommaso custodita nella basilica di San Nicola di Bari.\nNel Tesoro della basilica di San Nicola di Bari sono custoditi moltissimi reliquiari. Tra essi vi \u00e8 quello contenente una reliquia ossea attribuita all'Apostolo Tommaso. Il reliquiario viene fatto risalire al 1602-1618 ha la forma di un braccio destro che impugna una lancia, nella iconografia antica simbolo del martirio subito dall'Apostolo, e poggia su una base contenente una reliquia della Maddalena.\n\"\"Trattasi di un osso lungo (lunghezza prevalente sugli altri diametri), conservato in Bari dal 1102, che presenta l'estremit\u00e0 superiore, o epifisi prossimale, a forma di disco rotondeggiante, scavato in corrispondenza della faccia libera. [...] Da quanto esposto si possono trarre le seguenti conclusioni:\"\n\"1) Il valore dell'altezza del soggetto ricostruita con l'osso radio custodito nella Basilica di san Nicola di Bari (163,40 cm. + 2.006) non ha rilevato una diversit\u00e0 statisticamente significativa (p &gt; 0.05) con il valore dell'altezza ricostruita con i femori delle reliquie conservate nella Basilica di San Tommaso Apostolo in Ortona (160 cm. + 10). \u00c8 possibile perci\u00f2 che l'osso radio di Bari e le Reliquie di Ortona siano appartenute, in vita, allo stesso soggetto.2) La mancanza nelle Reliquie custodite in Ortona dell'osso radio sinistro rende la Reliquia portata a Bari nel 1102 compatibile e complementare con quelle portate in Ortona da Chios nel 1258\".\"\nDevozione.\nSan Tommaso Apostolo \u00e8 il compatrono dell\"Arcidiocesi di Lanciano-Ortona\" insieme alla Madonna del Ponte cui \u00e8 dedicata la Cattedrale-Basilica di Lanciano. La festa liturgica \u00e8 il 3 luglio e la festa patronale \u00e8 la prima domenica di maggio, detta del \u201cPerdono\u201d per la concessione papale dell'Indulgenza Plenaria.\nPellegrinaggi.\nIl 3 giugno 2005 nella concattedrale venne ospitata per un giorno il simulacro della Madonna del Ponte patrona dell'arcidiocesi per l'Anno eucaristico-mariano e dal 1\u00b0 al 15 dicembre 2009 vennero ospitate e custodite la sacre spoglie di papa Celestino V in occasione dell'Anno giubilare celestiniano."}
{"id": "1851294", "revid": "216000", "url": "https://it.wikipedia.org/wiki?curid=1851294", "title": "Tribuni consolari", "text": ""}
{"id": "1851295", "revid": "767487", "url": "https://it.wikipedia.org/wiki?curid=1851295", "title": "Bryan Money", "text": "Biografia.\nNasce come Bryan Money Jr. da madre Peruviana nel nord di Las Vegas, dove vive tutt'ora. Suo nonno gli regal\u00f2 la sua prima chitarra, una Jackson 7 corde, all'et\u00e0 di 14 anni e questo lo influenz\u00f2 molto nel suo percorso artistico. \nTra gli artisti pi\u00f9 influenti nella sua formazione nomina Van Halen, Zakk Wylde.\nEscape the fate (2004\u20132013).\nFu uno dei fondatori degli Escape the Fate, insieme a Max Green e Ronnie Radke.\nNell'agosto 2011 decide di lasciare momentaneamente la band, impegnata in un tour, per una pausa e viene sostituito da Kevin \"Thrasher\", seconda voce e chitarrista dei LoveHateHero.\nA settembre 2013 il gruppo comunica che i fratelli Money si erano rifiutare di partecipare al \"Wrong Side of Heaven Tour\" con i Five Finger Death Punch, costringendo cercare dei sostituti, che si rivelano essere TJ Bell, promosso a chitarrista, ed il bassista Max Green.\nBeyond Unbroken (2013\u2013presente).\nDi l\u00ec a poco Monte e suo fratello Micheal lasciano definitivamente la band a seguito di disguidi e litigi emersi con Craig Mabbitt, frontman del gruppo. Subito dopo formano il gruppo Money Brothers (scritto anche Money Brother$) e con questo nome rilasciano due singoli: \"Break Free\" e \"Clarity (Behind the Curtain)\".\nIl duo in seguito cambia nome in Beyond Unbroken e nel 2015 viene pubblicato il loro primo singolo: \"Under Your Skin\". Nel nuovo progetto vengono reclutati nuovi membri, tra cui Matti Hoffman alla chitarra, Daimen Horrell al basso e Zach Snell alla batteria.\nI singoli \"Losing My Mind\" e \"Overdose\" hanno anticipato l'uscita dell'EP \"Don't Wake the Dead\", pubblicato il 1\u00ba settembre 2017 e prodotto da Matt Good dei From First to Last.\nDue singoli, \"Enemy\" e \"In My Head\", preludono al primo album in studio del gruppo, \"Running Out of Time\", pubblicato il 3 aprile 2020."}
{"id": "1851296", "revid": "111334766", "url": "https://it.wikipedia.org/wiki?curid=1851296", "title": "Shine (album Meredith Brooks)", "text": "Shine \u00e8 il quarto album della cantautrice statunitense Meredith Brooks, pubblicato nel 2004."}
{"id": "1851298", "revid": "767487", "url": "https://it.wikipedia.org/wiki?curid=1851298", "title": "If I Could Be...", "text": "If I Could Be... \u00e8 il quinto album della cantautrice statunitense Meredith Brooks, pubblicato nel 2007"}
{"id": "1851302", "revid": "49074", "url": "https://it.wikipedia.org/wiki?curid=1851302", "title": "Vita sentimentale di un camionista", "text": "Vita sentimentale di un camionista \u00e8 il romanzo d'esordio di Alicia Gim\u00e9nez-Bartlett.\nTrama.\nRafael \u00e8 un giovane uomo di 34 anni, di professione camionista. Il suo lavoro lo porta a spostamenti continui, ed \u00e8 proprio in questa vita senza radici fisse che Rafael si sente \"vivo\", disprezzando invece gli uomini che praticano mestieri sedentari. \"la vera vita \u00e8 sulla strada\", afferma. Rafael disprezza qualsiasi legame stabile, e nonostante sia sposato e sia padre di due bambine vive il matrimonio come un legame oppressivo, motivo per cui conta numerose \"fidanzate\" (come lui le chiama) nelle varie citt\u00e0 dove si ferma durante il viaggio. Se invece non ha voglia di vedere le sue numerose e spesso invadenti fidanzate, Rafael ricorre alle prostitute. \nRafael incarna il prototipo maschile dell'uomo indipendente, sicuro di s\u00e9, amante delle donne ma sostanzialmente maschilista e sessista, che crede di avere il diritto di calpestare il prossimo in virt\u00f9 del suo essere \"vincente\".\nLa situazione iniziale comincia per\u00f2 a ribaltarsi quando Rafael incontra una strana donna, Tona, poco pi\u00f9 anziana di lui, cameriera in un autogrill che lo seduce sul retro del suo camion. La donna gli lascia il suo numero di telefono, ma quando lui la richiama non sembra particolarmente interessata a rivederlo. I due comunque si rivedono e si frequentano durante le soste lavorative di Rafael nella citt\u00e0 di Tarragona, dove lei vive. Tona, pur bella e delicata nell'aspetto, \u00e8 connotata da una forte componente caratteriale mascolina: interessata solo al lato fisico del rapporto con il camionista, non sembra minimamente intenzionata a condividere con lui il proprio tempo, n\u00e9 a scambiarsi confidenze sulla propria vita passata. \"Sembra che sia lei a scoparsi me\", riflette Rafael, senza rendersi conto che la ragazza di comporta con lui esattamente come lui finora si \u00e8 comportato con le fidanzate da lui disseminate nelle varie citt\u00e0 (in particolare Adela, una delle fidanzate fisse di Rafael).\nDall'incontro con Tona comincia il lento declino di Rafael. La fidanzata Adela, disperata per essere stata lasciata, tenta il suicidio, e la sua coinquilina informa Rafael telefonandogli a casa. La moglie, che gi\u00e0 nutriva dei sospetti circa la fedelt\u00e0 di Rafael, intercetta la telefonata, e decide di lasciarlo definitivamente. Rafael si trasferisce per un certo periodo da Tona, nonostante la ritrosia di lei ad ospitarlo. Ma verr\u00e0 cacciato di casa quando un collega camionista decide di vendicarsi di Rafael, con cui aveva avuto una lite per via di una prostituta, picchiando la donna.\nRafael finisce da solo, senza la moglie, senza pi\u00f9 fidanzate se non le puttane a cui occasionalmente ricorre, senza una casa (vive solo negli alberghi).\nTematiche.\nPur avendo un protagonista maschile, il romanzo tratta la condizione della donna, spagnola in particolare, nelle sue molteplici sfaccettature. Personaggio secondario ma chiave della vicenda \u00e8 la moglie di Rafael. Sposatasi da ragazzina per essere rimasta incinta, frustrata in un matrimonio infelice in cui viene ignorata dal marito, trova finalmente la sua indipendenza grazie all'amica del cuore, la vicina di casa: le due donne decidono di lasciare i rispettivi mariti e aprire un'attivit\u00e0 tutta loro, un negozio di abiti per neonato, segno che solo la cooperazione tra donne pu\u00f2 portare all'indipendentizzazione dal dominio maschile."}
{"id": "1851304", "revid": "1543377", "url": "https://it.wikipedia.org/wiki?curid=1851304", "title": "Primo tono cardiaco", "text": "Durante l'esame obiettivo del cardiologo, egli sente tramite auscultazione i toni cardiaci, Il primo tono cardiaco che manifesta l'inizio della sistole coincide con la chiusura delle valvole mitrale e tricuspide.\nComponenti.\nIl primo tono \u00e8 composto da due componenti: quella iniziale \u00e8 di facile individuazione (al momento della chiusura della valvola mitrale) mentre la seconda la cui presenza non \u00e8 certa \u00e8 di difficile ascolto dal medico.\nPatologie correlate.\nAll'auscultazione pu\u00f2 apparire:"}
{"id": "1851305", "revid": "767487", "url": "https://it.wikipedia.org/wiki?curid=1851305", "title": "Primavera (film 1937)", "text": "Primavera (\"Maytime\") \u00e8 un film del 1937 diretto da Robert Z. Leonard. L'operetta \"Maytime\", su cui si basa la sceneggiatura, fu scritta da Rida Johnson Young su musiche di Sigmund Romberg. Venne presentata in prima a Broadway il 16 agosto 1917 allo Shubert Theatre ed \u00e8 basata a sua volta sulla commedia musicale tedesca \"Wei einst im Mai\".\nIl film \u00e8 uno degli otto girati dalla coppia Jeanette MacDonald e Nelson Eddy: i due cantanti attori furono, dalla met\u00e0 degli anni trenta alla met\u00e0 degli anni quaranta, tra i pi\u00f9 ammirati per i loro film musicali non solo negli Stati Uniti ma in tutto il mondo.\nTrama.\nL'anziana Miss Morrison cerca di consolare il suo giovane amico Kip, la cui innamorata Barbara ha ricevuto un'offerta di lavoro teatrale. Barbara cerca conforto da Miss Morrison, la quale le rivela di essere stata la famosa diva dell'opera Marcia Mornay.\nMiss Morrison le racconta la sua storia: Marcia, una giovane cantante americana a Parigi, viene portata al successo dal suo insegnante di canto Nicolai Nazaroff, che la introduce alla corte di Napoleone. Per riconoscenza, Marcia accetta di sposarlo, nonostante non lo ami. Pi\u00f9 tardi, fa un giro in carrozza ed entra in una \"cave\" del Quartiere Latino, dove incontra lo studente americano Paul Allison, un cantante come lei ma non cos\u00ec ambizioso.\nPur sentendosi attratta da lui, Marcia inizialmente rifiuta di rivederlo per riguardo a Nicolai, ma poi gli promette di pranzare con lui il giorno dopo. Dopo il pranzo per\u00f2 Marcia gli dice di nuovo che non potr\u00e0 rivederlo: Paul allora va a vederla a teatro, si reca nel suo camerino e si fa promettere che andranno insieme ad una festa cittadina per il May Day. Quel giorno Paul confessa a Marcia i suoi sentimenti, ma lei gli dice che non pu\u00f2 rompere la sua promessa a Nicolai. I due dunque si separano, promettendosi di ricordare sempre quella giornata insieme.\nSette anni dopo, Marcia, che ha sposato Nicolai, ritorna in America. A New York, Nicolai fa comporre per lei l'opera \"Czaritza\", da interpretare con Paul, che \u00e8 diventato un baritono famoso.\nNicolai inizia ad avere dei sospetti su Marcia e Paul alle prove e riconosce Paul come il giovane che era uscito dal camerino di Marcia anni prima a Parigi.\nAlla prima, Nicolai diventa geloso nel vedere il modo passionale e sincero con cui i due innamorati cantano sul palco. Pi\u00f9 tardi, Marcia gli chiede di lasciarla andare via con Paul e lui accetta, ma poi esce con una pistola, intenzionato ad andare da Paul. Marcia capisce le sue intenzioni e gli corre dietro, ma quando arriva da Paul \u00e8 troppo tardi: Nicolai gli ha sparato e a Paul non restano che pochi istanti di vita.\nDopo averle raccontato la sua storia, Miss Morrison fa capire a Barbara di anteporre l'amore per Kip alla sua carriera teatrale. Guardando i due giovani riconciliarsi, Miss Morrison muore. La sua anima pu\u00f2 finalmente ricongiungersi con quella del suo amato.\nProduzione.\nIl film fu prodotto dalla Metro-Goldwyn-Mayer. Venne girato dal 21 agosto alla fine di settembre del 1936 e dal 29 ottobre al 29 gennaio 1937.\nDistribuzione.\nDistribuito dalla Metro-Goldwyn-Mayer, il film usc\u00ec nelle sale cinematografiche statunitensi il 26 marzo 1937."}
{"id": "1851306", "revid": "124697917", "url": "https://it.wikipedia.org/wiki?curid=1851306", "title": "Franco Bonisoli", "text": "Biografia.\nMembro della direzione strategica delle Brigate Rosse e del Comitato esecutivo, conosciuto con il nome di battaglia di \"Luigi\", il 2 giugno 1977 Bonisoli partecip\u00f2, insieme a Calogero Diana e Lauro Azzolini, al ferimento del giornalista Indro Montanelli e l'anno seguente al sequestro dell'onorevole Aldo Moro. Nell'agguato di via Fani Bonisoli fa parte del gruppo di fuoco travestito da aviere (insieme a Valerio Morucci, Raffaele Fiore e Prospero Gallinari); armato di un mitra FNA-B Mod.43 ha il compito di neutralizzare l'Alfetta di scorta (insieme a Gallinari).\nDopo aver sparato un caricatore, utilizza anche la sua pistola Beretta 51 contro l'agente Iozzino che tentava di reagire. Pur non essendo un esperto militare, la sua azione in via Fani risult\u00f2 efficace (forse spar\u00f2 il maggior numero di proiettili fra i quattro del nucleo di fuoco) e si \u00e8 parlato anche di alcuni suoi 'colpi di grazia' sparati dal lato destro della strada al termine della sanguinosa azione. Il 1\u00ba ottobre 1978 fu arrestato con Nadia Mantovani, Lauro Azzolini e Antonio Savino dalle forze dell'ordine nel noto covo terrorista di via Montenevoso a Milano.\nCondannato a 4 ergastoli nel processo romano Moro-Uno del 24 gennaio 1983, a met\u00e0 degli anni ottanta si dissoci\u00f2 dalla lotta armata. In seguito \u00e8 stato sottoposto a regime di semilibert\u00e0. Franco Bonisoli divent\u00f2 amico del giornalista Indro Montanelli, tanto che proprio l'ex brigatista fu l'ultimo a lasciare la camera ardente ai funerali di Montanelli, redigendo alcune parole sul registro delle partecipazioni. Raccont\u00f2 le sue esperienze di terrorista nel corso di interviste rilasciate a Giorgio Bocca e Sergio Zavoli. Risiede a Milano e lavora in una societ\u00e0 di servizi ambientali."}
{"id": "1851307", "revid": "767487", "url": "https://it.wikipedia.org/wiki?curid=1851307", "title": "Robert Ortiz", "text": ""}
{"id": "1851308", "revid": "287204", "url": "https://it.wikipedia.org/wiki?curid=1851308", "title": "Humberto Rosa", "text": "Carriera.\nGiocatore.\nClub.\nDopo aver fatto tutta la trafila delle giovanili nella squadra della sua citt\u00e0, il , Rosa debutta appena sedicenne nella massima serie argentina. Ne seguirono annate nelle quali si mise in evidenza tanto da suscitare l'interesse sia di squadre nazionali che straniere. Nel dicembre 1954 viene acquistato per la somma di 1.250.000 \"pesos moneda\" (circa 30 milioni di lire dell'epoca) dalla squadra italiana della . Appena il tempo di convolare a nozze con Livia Sappietro che il giovane Humberto si trasferisce a Genova, dove debutta nel campionato di Serie A il 2 gennaio 1955, nel pareggio interno contro il (1-1), segnando tra l'altro la rete doriana. Nella prima stagione genovese disputa 20 gare segnando 8 reti. Confermato nell'annata successiva, nonostante le 28 presenze segna solo 2 reti. \nNell'estate 1956 viene ceduto al allenato da Nereo Rocco, divenendo per il successivo lustro uno degli elementi cardine della formazione biancoscudata e venendone ricordato come \u00abl'architetto del centrocampo\u00bb. Con i patavini fu tra i protagonisti della stagione 1957-1958 che valse loro il terzo posto in campionato, tuttora il miglior risultato della squadra in massima serie. Nelle cinque annate padovane disputa 150 gare segnando 19 reti.\nNella stagione 1961-1962 Rocco lascia Padova per trasferirsi al , mentre Rosa coglie l'occasione di andare alla quale possibile successore di Giampiero Boniperti, nel frattempo ritiratosi dal calcio agonistico. Sar\u00e0 una stagione particolarmente complicata per i colori bianconeri, e nonostante compagni di valore quali S\u00edvori e Charles il campionato si conclude con un deludente tredicesimo posto. Rosa trova modo tuttavia di debuttare in Coppa dei Campioni dove i torinesi raggiungono i quarti di finale, sconfitti solo alla gara di spareggio di Parigi dal (casa 0-1, fuori 1-0, spareggio 1-3); 5 le gare europee disputate da Rosa con i bianconeri, con 2 reti segnate. In quello stesso anno in Coppa Italia la Juventus viene eliminata inopinatamente in semifinale dalla ; 4 presenze e 1 rete per Rosa.\nNell'estate 1962 Rosa viene ceduto al con cui disputa gli ultimi due campionati della sua carriera agonistica. Non saranno stagioni ricche di soddisfazioni dato che con i partenopei retrocede immediatamente in Serie B, mentre l'annata successiva tra i cadetti si conclude con un ottavo posto.\nComplessivamente Rosa ha disputato 240 gare in Serie A, segnando 31 reti. Ufficiosamente ha indossato anche la maglia della , con cui disput\u00f2 solamente 3 gare in una \"tourn\u00e9e\" amichevole nel 1957.\nNazionale.\nDopo essere stato naturalizzato italiano, il 29 novembre 1959 Rosa debutta con la maglia della nazionale B, in occasione di un'amichevole persa a Budapest contro l' (0-2). Rimarr\u00e0 questa l'unica esperienza azzurra di Rosa.\nAllenatore.\nIn seguito si dedic\u00f2 alla carriera di allenatore tornando inizialmente al , dove subentra dalla diciannovesima giornata a Serafino Montanari durante il campionato di Serie B 1965-1966. In biancoscudato rimane anche nelle successive quattro stagioni, ottenendo il suo miglior risultato in panchina con l'accesso alla finale della Coppa Italia 1966-1967, con i patavini all'epoca militanti in Serie B, e superati di misura dal pi\u00f9 blasonato . Nella stagione 1968-1969 non riesce a salvare il Padova dalla retrocessione in Serie C; confermato, sar\u00e0 esonerato dopo poche giornate del campionato successivo.\nNella stagione 1970-1971 scende di categoria subentrando a Celestino Celio sulla panchina del . In seguito allener\u00e0 anche , , , , , ancora Sandon\u00e0, e infine ."}
{"id": "1851314", "revid": "767487", "url": "https://it.wikipedia.org/wiki?curid=1851314", "title": "FA Cup 1949-1950", "text": "La FA Cup 1949-1950 \u00e8 stata la settantanovesima edizione della competizione calcistica pi\u00f9 antica del mondo. \u00c8 stata vinta dall' contro il ."}
{"id": "1851315", "revid": "88329148", "url": "https://it.wikipedia.org/wiki?curid=1851315", "title": "Semnone", "text": "Biografia.\nNel 277, una volta portate a termine le operazioni militari contro i Goti nei Balcani, il nuovo imperatore, Marco Aurelio Probo, decise di marciare verso la Gallia per ripulirne i suoi territori dalla recente invasione germanica. La tattica di Probo fu quella di affrontare separatamente le varie forze avversarie, che seppure numericamente superiori, furono sconfitte una ad una. \nI primi ad essere battuti dalle armate romane dei generali dell'imperatore, furono i Franchi, penetrati nella zona nord orientale della Gallia Belgica. Poi fu la volta dei Lugi, il cui capo, Semnone, dopo essere stato battuto in violente battaglie, fin\u00ec per venir catturato insieme al figlio. "}
{"id": "1851316", "revid": "767487", "url": "https://it.wikipedia.org/wiki?curid=1851316", "title": "Bathman dal pianeta Eros", "text": "Bathman dal pianeta Eros \u00e8 un film pornografico del 1982 diretto da Antonio D'Agostino con lo pseudonimo di Richard Bennett.\nIl film \u00e8 una parodia in chiave pornografica del fumetto di Batman. I personaggi sono volutamente grotteschi e ridicoli. La sceneggiatura \u00e8 stata scritta dallo stesso Antonio D'Agostino.\n\u00c8 stato distribuito in home video con il titolo Klito-Bell.\nTrama.\nNew York: un commissario si batte contro il crimine e la malavita organizzata. Ad aiutarlo nella quotidiana lotta c'\u00e8 Bathman, eroe mascherato un po' impacciato, che scorrazza quotidianamente per le campagne a bordo di uno sgangherato velocipede. Bathman proviene dal remoto pianeta Eros, pianeta presso il quale era noto con il nome di Eroticon. Nello stesso pianeta viveva anche Bathbaby, nota, invece, con il nome di Klito Bell. Entrambi erano conosciuti nel pianeta per le loro eccellenti doti sessuali. Ma dopo essersi recati sulla Terra avevano definitivamente messo da parte la loro prerogativa all'amore per battersi esclusivamente contro il crimine. Quindi il signore del pianeta Eros, sconcertato da ci\u00f2, invia Elios, un robot \"imbecille\", sulla Terra per far redimere i due improvvisati eroi.\nNel frattempo la delinquenza impera nella metropoli americana: giovani donne vengono violentate da misteriosi criminali assoldati dal Poker. Il commissario viene tramutato in omosessuale grazie ad un portentoso raggio adoperato da Catwoman e la moglie del commissario viene anch'essa violentata (per volere del Pinguino), anche se sembrerebbe poi apprezzare. In tutte queste situazioni interviene goffamente Bathman con l'aiuto della fedele consorte.\nMa l'ordine verr\u00e0 ristabilito ben presto: con un ingegnoso piano Elios far\u00e0 in modo che tutti i personaggi, buoni e cattivi, si ritrovino soli in una sala (con la scusa di un invito ad una festa), verranno spogliati nudi grazie ai poteri del robot e, dopo una inevitabile orgia, metteranno da parte le loro divergenze e non saranno pi\u00f9 nemici.\nLocation.\nIl film \u00e8 stato girato nel comune di Rignano Flaminio."}
{"id": "1851318", "revid": "262457", "url": "https://it.wikipedia.org/wiki?curid=1851318", "title": "Mapp\u014d", "text": ""}
{"id": "1851319", "revid": "1904508", "url": "https://it.wikipedia.org/wiki?curid=1851319", "title": "Isabella d'Orl\u00e9ans-Braganza", "text": "Biografia.\nInfanzia.\nIsabella era la figlia maggiore di Pietro d'Orl\u00e9ans-Braganza, principe di Gr\u00e3o Para, e di sua moglie la contessa Elisabetta Dobrzensky de Dobrzenicz. Fu battezzata in onore di sua nonna materna. \nI suoi nonni paterni furono Luigi Ferdinando Filippo Maria Gastone, Conte d'Eu e Isabella, principessa imperiale del Brasile. Gastone era figlio maggiore di Carlo Luigi Filippo Raffaello, duca di Nemours, e della principessa Vittoria di Sassonia-Coburgo-Gotha, duchessa in Sassonia. Isabella era stata la figlia maggiore di Pietro II del Brasile e di Teresa Cristina di Borbone-Due Sicilie.\nQuando suo nonno Pietro II del Brasile mor\u00ec, nel 1891, suo padre Pietro divenne per i monarchici Principe Imperiale del Brasile. Tuttavia, nel 1908, il principe Pietro voleva sposare una donna non sufficientemente nobile, violando cos\u00ec le leggi dinastiche della sua casa. Pietro, pertanto, per sposarla dovette rinunciare ai propri diritti di successione ed al titolo di erede al trono. Comunque, lui ed i suoi discendenti hanno continuato ad utilizzare il titolo di famiglia di Principi d'Orl\u00e9ans-Braganza.\nPer coloro che negano la validit\u00e0 della rinuncia di Pietro ai suoi diritti nel 1908, Isabella d'Orl\u00e9ans-Braganza \u00e8 stata Principessa del Brasile con il titolo imperiale ed il trattamento di altezza reale.\nDopo la morte dei suoi nonni materni, i genitori di Isabella si trasferirono dal Pavillon des Ministres, trascorrendo mesi invernali in una casa a Boulogne-sur-Seine. Nel 1924, il cugino di suo padre, il principe Adam Kazimierz Czartoryski, messo a disposizione degli appartamenti nel sontuoso H\u00f4tel Lambert, dove Isabella e i suoi fratelli hanno intrapreso gli studi. La famiglia viaggi\u00f2 molto, comunque. Gran parte della prima giovinezza di Isabella fu spesa per le visite ai suoi parenti materni, nella loro grande tenuta a Chot\u011bbo\u0159, in Cecoslovacchia, ad Attersee, in Austria, e a Go\u0142uch\u00f3w, in Polonia. Con suo padre, Isabella visit\u00f2 Napoli, Costantinopoli, Rodi, Smirne, Libano, Siria, Il Cairo, Palestina e Gerusalemme.\nNel 1920 il Brasile ha revocato la legge di esilio contro l'ex famiglia imperiale e li ha invitati a portare a casa le spoglie di Pietro II, anche se il nonno di Isabella, il Conte d'Eu, \u00e8 morto in mare durante il viaggio. Ma dopo le visite annuali nel decennio successivo, i suoi genitori decisero di riportare la loro famiglia a Petr\u00f3polis in modo permanente e la famiglia si stabil\u00ec nel vecchio palazzo imperiale di Gr\u00e3o Par\u00e1. Fino ad allora, Isabella fu istruita privatamente da una serie di governanti e tutori.\nMatrimonio.\nIsabella era imparentata con entrambi i genitori del suo futuro marito. Nel 1920 incontr\u00f2 per la prima volta il giovane principe Enrico, conte di Parigi. Nell'estate del 1923 fu ospite a casa dei suoi genitori al Castello d'Eu, quando Isabella, di 12 anni, decise che un giorno lo avrebbe sposato. Durante una visita a casa dei suoi genitori, il Manoir d'Anjou, a Bruxelles nella pasqua del 1928, il principe Enrico cominci\u00f2 a mostrare interesse per Isabella, interesse che si dimostr\u00f2 pi\u00f9 evidente durante una riunione di famiglia nel luglio del 1929. \nEnrico si propose il 10 agosto 1930 mentre partecipava a una battuta di caccia nella tenuta di Chot\u011bbo\u0159. La coppia mantenne il loro fidanzamento segreto fino ad una riunione di famiglia ad Attersee nell'estate successiva, ma furono obbligati dal Duca di Guisa ad aspettare fino a quando Enrico non avesse finito i suoi studi all'Universit\u00e0 di Louvain. Il fidanzamento fu annunciato ufficialmente il 28 dicembre 1930.\nL'8 aprile 1931 nella cattedrale di Palermo, Isabella ed Enrico si sposarono. Il matrimonio si svolse in Sicilia, poich\u00e9 la legge dell'esilio contro gli eredi delle precedenti dinastie francesi non era stata ancora abrogata. Le due famiglie selezionarono Palermo perch\u00e9 la famiglia di Isabella possedeva un palazzo l\u00ec, che era stata la sede di tre precedenti matrimoni reali.\nIl matrimonio diede luogo a numerose dimostrazioni monarchiche e la strada che conduceva alla cattedrale era fiancheggiata da centinaia di visitatori provenienti dalla Francia che consideravano Enrico come il legittimo erede al trono francese. Fu accolto da grida come \"Vive le roi, Vive le France\" insieme ad altre grida e canzoni monarchiche. A questi sostenitori si unirono membri delle famiglie degli sposi e rappresentanti di altre dinastie reali. Divenne un pretendente al trono di Francia dal 1940 in poi.\nPartecip\u00f2 molto attivamente ai viaggi nelle province dopo all'abrogazione della fine sull'esilio del 1950. A partire dagli anni 1970, la Contessa visse tra il vasto appartamento parigino, di appartenenza alla famiglia Orl\u00e9ans, e il padiglione Montpensier nella parte privata del parco del Castello d'Eu.\nDivide il suo tempo tra la sua famiglia, attivit\u00e0 sociali e molteplici sollecitazioni, la scrittura e molte associazioni alle sue cure, primo fra tutti l'Associazione degli Amici del Louis-Philippe Museum Chateau d'Eu, fondato nel 1985 e il premio letterario Hugues-Capet.\nPubblic\u00f2 le sue memorie nel 1978 e 1981 e le biografie storiche come \"Blanche de Castille\" o di \"Marie-Am\u00e9lie, reine des Fran\u00e7ais\", cos\u00ec come le opere autobiografiche come \"Mon bonheur d\u2019\u00eatre grand-m\u00e8re\" (1995) e \"L'Album de ma vie\" (2002).\nMorte.\nIsabella mor\u00ec il 5 luglio 2003 e fu sepolta nella Cappella Reale di Dreux.\nDiscendenza.\nIsabella ed Enrico, conte di Parigi hanno avuto undici figli:"}
{"id": "1851321", "revid": "6923", "url": "https://it.wikipedia.org/wiki?curid=1851321", "title": "Rifugio Sibilla", "text": "Il rifugio Sibilla \u00e8 situato sul monte Sibilla, a 1540 m s.l.m. nel territorio del comune di Montemonaco, in provincia di Ascoli Piceno. Il rifugio \u00e8 di propriet\u00e0 del Comune di Montemonaco(AP) ed \u00e8 in fase di ristrutturazione."}
{"id": "1851325", "revid": "1846281", "url": "https://it.wikipedia.org/wiki?curid=1851325", "title": "FA Cup 1970-1971", "text": "La FA Cup 1970-1971 \u00e8 stata la novantesima edizione della competizione calcistica pi\u00f9 antica del mondo. \u00c8 stata vinta dall' contro il ."}
{"id": "1851330", "revid": "1543377", "url": "https://it.wikipedia.org/wiki?curid=1851330", "title": "Weyala", "text": "Un weyala \u00e8 un uomo che, nei taxi collettivi etiopici (assimilabili nel funzionamento ai Daladala tanzaniani e, come per molte altre nazioni africane, effettuato con minibus come il Toyota Hiace), raccoglie i soldi dei biglietti dei passeggeri.\nInoltre egli grida alla gente per la strada la destinazione del taxi, avvisa il conducente quando un passeggero deve scendere e, in generale, mantiene l'ordine sul mezzo. I weyala possono essere di et\u00e0 diverse, e, recentemente, anche alcune donne hanno preso a svolgere questo mestiere."}
{"id": "1851332", "revid": "547034", "url": "https://it.wikipedia.org/wiki?curid=1851332", "title": "Brett Lancaster", "text": "\u00c8 stato campione olimpico nell'inseguimento a squadre nel 2004 ad Atene e campione mondiale nella stessa specialit\u00e0 nel 2002 e 2003. \u00c8 stato professionista su strada dal 2003 al 2015.\nCarriera.\nCome molti altri connazionali \u00e8 cresciuto svolgendo attivit\u00e0 su pista. Ai campionati del mondo su pista di Stoccarda del 2003 la Nazionale australiana, di cui Lancaster faceva parte, stabil\u00ec il nuovo record mondiale nell'inseguimento a squadre, confermando la medaglia d'oro gi\u00e0 vinta anche l'anno precedente a Ballerup. Sempre con la Nazionale nel 2004 Lancaster conquist\u00f2 l'oro nella stessa specialit\u00e0 ai Giochi olimpici di Atene.\nSu strada inizi\u00f2 a gareggiare nel 2002, in patria. Pass\u00f2 professionista nel 2003, con la Ceramiche Panaria-Fiordo di Bruno Reverberi, per poi vestire le divise di Team Milram, Cerv\u00e9lo TestTeam, Garmin-Cerv\u00e9lo e infine GreenEDGE/Orica. Si \u00e8 generalmente ritagliato un ruolo come apripista per i velocisti compagni di squadra; risulta competitivo anche nelle cronometro brevi, tanto da aver vinto il prologo del Giro d'Italia 2005 indossando la maglia rosa per un giorno. Si ritira a fine 2015 e diventa Direttore Sportivo del Team Sky."}
{"id": "1851333", "revid": "1318658", "url": "https://it.wikipedia.org/wiki?curid=1851333", "title": "Robert Eisenman", "text": "La sua fama si deve alle sue controverse interpretazioni dei rotoli del Mar Morto e alle sue teorie sulle origini della cristianit\u00e0.\nBiografia.\nAttivit\u00e0 correnti.\n\u00c8 stato professore di Religioni e Archeologia del Medio Oriente e Direttore dell'\"Institute for the studies of Judeo-Christian Origins\" presso la California State University, Long Beach (CSULB). \u00c8 \"visiting senior member\" del Linacre College, Oxford University e membro del \"National Endowment for the humanities\" e dell'\"Albright Institute of Archaelogical Research\" a Gerusalemme. \u00c8 stato inoltre membro dell'\"Oxford Centre\" per studi superiori sull'ebraismo.\nLa divulgazione dei Rotoli del Mar Morto.\nDagli anni ottanta \u00e8 stato uno dei principali sostenitori della campagna mondiale per il diritto d'accesso ai rotoli del Mar Morto, rimasti inaccessibili fin dalla loro scoperta nel 1947 ad opera di un gruppo di studiosi cattolici guidati dal padre domenicano Roland de Vaux.\nNel 1991-92, come consulente della Huntington Library in San Marino (California), presso la quale era conservata la raccolta completa delle fotografie dei rotoli, decise di aprire i suoi archivi e rendere accessibili gratuitamente alla comunit\u00e0 internazionale degli studiosi i rotoli fino ad allora inediti.\nScavi archeologici.\nA partire dal 1990, Eisenman ha diretto la spedizione archeologica \"Judean Desert Exploration/Excavation\" a Qumran con gli studenti della CSULB, alla ricerca di possibili nuove grotte che potessero contenere altri rotoli. Durante la stagione di scavi 2002-03 due suoi studenti identificarono un recinto funerario all'ingresso del cimitero di Qumran.\nTeorie.\nEisenman contesta la tesi fornita dal gruppo di studiosi, guidati dal domenicano Roland de Vaux, che per primi studiarono i rotoli del Mar Morto, i quali rifiutano di ascrivere l'origine dei rotoli stessi al I secolo, ma anzi li datano molto pi\u00f9 avanti nel tempo. Egli ritiene che i rotoli del Mar Morto siano documenti di ispirazione messianica redatti da un partito ebraico ultra conservatore, pietista e patriottico, quello dei Sadducei, che si opponeva alla classe romano-erodiana al potere in Palestina nel I secolo a.C. e che si ritir\u00f2 a Qumran. Eisenman identifica in Giacomo il Giusto, \"fratello di Ges\u00f9\", il \"Maestro di Giustizia\" a capo di questo movimento di opposizione fino alla sua morte per ordine del grande sacerdote Anano ben Anano nel 62. Egli sostiene che la popolarit\u00e0 di Giacomo il Giusto e l'illegalit\u00e0 della sua morte possano aver scatenato la prima rivolta ebraica contro l'Impero romano, durata dal 66 fino al 73.\nEisenman ha rivendicato la tesi secondo la quale Giacomo il Giusto e i Sadducei, noti ora con il nome di Ebrei Nazorei, fossero contrastati da un erodiano di nome Paolo di Tarso e dai suoi seguaci. La versione della cristianit\u00e0, che pi\u00f9 tardi ebbe la meglio nell'ambiente dei cristiani gentili (i non ebrei) guidati da Paolo, trasform\u00f2 l'insegnamento militante e di opposizione dei sadducei, nazionalisti, xenofobi e pietisti in una dottrina universale e pacifista. \nLe tesi di Eisenman sono dunque fondate sugli elementi proto-cristiani da lui identificati nei rotoli di Qumran, tra cui si evidenziano quelli che egli interpreta come contrasti tra i giudeo-cristiani e i seguaci di Paolo; partendo da questo assioma, Eisenman tenta di \"recuperare\" quella che lui crede essere la dottrina autentica di Ges\u00f9 e Giacomo.\nLe opinioni di Eisenman sono rigettate dalla maggioranza degli studiosi e il biblista Bart Ehrman le ha definite \"fantasiose, congetturali, nonch\u00e9 ampiamente screditate\"."}
{"id": "1851336", "revid": "977683", "url": "https://it.wikipedia.org/wiki?curid=1851336", "title": "Othnielia rex", "text": ""}
{"id": "1851348", "revid": "1573940", "url": "https://it.wikipedia.org/wiki?curid=1851348", "title": "Chiesa dei Santi Fabiano e Sebastiano (Fara Novarese)", "text": "La chiesa dei Santi Martiri Fabiano e Sebastiano \u00e8 l'attuale parrocchiale di Fara Novarese, in provincia e diocesi di Novara, ed \u00e8 ubicata nella piazza al centro del paese. Si tratta di un edificio in stile barocco pi\u00f9 volte modificato, con campanile sul lato destro e nartece a sette arcate. L'interno \u00e8 scandito in tre navate. Al lato sinistro della parrocchiale sono addossati altri edifici di epoche diverse: l'oratorio di Santa Marta, lo scurolo di san Damiano, il battistero ottagonale.\nStoria.\nLa prima notizia dell'esistenza di una chiesa dedicata ai santi Fabiano e Sebastiano si estrapola da una visita pastorale senza data ma sicuramente anteriore al 1569: il Vescovo impart\u00ec l'ordine agli \"Homines Farae\" di non conservare pi\u00f9 l'eucaristia nella chiesa di San Pietro e Paolo, ritenuta campestre, ma nella chiesa dei santo Fabiano e Sebastiano. Qui venne collocato anche il fonte battesimale.\nIn una seconda visita pastorale del canonico Michelangelo Marchesi, inviato dal vescovo Bascap\u00e8 il 20 dicembre 1598, la chiesa viene descritta come scura, indecorosa ed orientata a settentrione. Si trattava di una mononave absidata con tetto di tegole a vista. Al suo interno, oltre l'altare maggiore, ve ne era un secondo dedicato a sant'Anna e a sant'Agata. Il campanile era posto al di fuori dell'edificio sul lato della facciata, conteneva due campane datate 1581 e 1593.\nL'attuale chiesa venne costruita sulla precedente tra il 1601 ed il 1616. Il progetto originale fu affidato all'architetto e frate cappuccino Cleto da Castelletto Ticino, progettista anche del Sacro Monte di San Francesco ad Orta. Per problemi di spazio, si scelse di orientare la chiesa con l'altare ad ovest anzich\u00e9, canonicamente, ed est, pur di mantenere la facciata sulla piazza centrale dell'abitato. L'edificio venne incassato in modo da risparmiare l'antico oratorio di Santa Marta, al quale si addoss\u00f2 il presbiterio.\nLa pianta era pressoch\u00e9 quadrata, divisa in tre navate intervallate da due gruppi di tre colonne di serizzo.\nIn origine gli altari erano tre: l'altare maggiore, fiancheggiato, a nord, da un secondo altare dedicato, nuovamente, a sant'Anna e a sant'Agata, ed a sud da uno dedicato al Rosario. Nella facciata era stato inglobato l'antico campanile della primitiva chiesa ed era stato realizzato un primo portichetto a due colonne che proteggeva soltanto la porta centrale.\nNel 1698 si cominciarono i lavori della nuova torre campanaria, attualmente esistente, sul lato destro dell'edificio, occupante probabilmente lo spazio del primitivo battistero. Contemporaneamente venne allargato il portico creando l'attuale nartece sporgente sulla piazza.\nNel 1745 venne aggiunta una cappella dedicata al santo martire Damiano, realizzata per custodire le reliquie del santo giunte a Fara alla met\u00e0 del XVII secolo.\nData la forte affluenza di pellegrini, si sent\u00ec l'esigenza di creare una sistemazione pi\u00f9 strutturata dove accogliere il corpo del Santo. Nel 1787 s'iniziarono i lavori per la costruzione dello scurolo, una cappella rialzata di forma rettangolare lungo il fianco sinistro della parrocchiale. L'opera risult\u00f2 molto dispendiosa: i lavori, diretti dall'architetto Luigi Orelli di Novara, si protrassero per molti anni. Il progetto prevedeva un altare rialzato sul quale adagiare l'urna del Santo ed una grata aperta sul fondo della precedente cappella di San damiano che permettesse la vista dei resti dalla navata sinistra della chiesa.\nI lavori vennero conclusi nel 1801, il corpo di san Damiano venne trasportato nella sua posizione definitiva l'anno successivo. Ancora oggi, lo scurolo permette la vista dell'urna con i resti del Martire direttamente dalla navata sinistra della chiesa, attraverso una finestra a grata.\nNei primi del novecento venne incastrato tra lo scurolo e la piazza un piccolo battistero ottagonale neogotico sormontato da cupola e lanterna, opera del Geom. Eugenio Reale di Fara Novarese.\nArte.\nSulla portale centrale, nella mezzaluna, vi \u00e8 un affresco del 1621 raffigurante \"San Fabiano e san Sebastiano\" del pittore valsesiano Cristoforo Martinolio detto il Rocca di Roccapietra, allievo del Morazzone.\nDel 1621, sono le porte lingee della facciata della chiesa, del maestro Battista del Grosso di Campertogno.\nL'interno della chiesa risulta piuttosto rimaneggiato nel corso dei secoli.\nLe colonne di serizzo originarie sono state stuccate e marmorizzate nell'Ottocento.\nL'altare originario \u00e8 stato spostato indietro nel 1911 nell'intento di allargare la chiesa. In occasione di questo intervento venne costruito il tempietto in cima all'altare, che conteneva una statua del sacro Cuore. Questa statua venne rimossa nel 1938 e posta su una mensola a sinistra dell'altare. Venne collocato invece il crocifisso ligneo attualmente visibile, opera delle famiglie di scultori Insam e Prinoth di Ortisei. Il pavimento del nuovo presbiterio \u00e8 invece opera di Giuseppe Portigliotti, autore anche della Fonte della Salute.\nNel coro \u00e8 custodita una grande tavola nella quale \u00e8 rappresentata l\"'Assunta\", dipinta da Giuseppe Antonio Tosi detto il Cuzzio nel 1729. In alto \u00e8 rappresentata la Madonna, seduta su una nuvola con Ges\u00f9 Bambino in grembo; in basso a sinistra \u00e8 raffigurato san Pietro, in piedi, e san Fabiano, in ginocchio con indosso i paramenti papali; sulla destra, infine, san Paolo e san Sebastiano.\nLa statua della Madonna del Rosario presente sull'omonimo altare, non \u00e8 originaria della chiesa: collocata nella chiesa del Carmine di Novara, fu confiscata dalle truppe napoleoniche ed infine arriv\u00f2 a Fara nel 1810.\nD'interesse \u00e8 il pulpito ligneo datato 1614 di Bernardo Milanese, autore anche dei cinque pannelli in rilievo costituenti la balaustra.\nIl soffitto, affrescato da Paolo Maggi e Alessandro Pugno tra il 1887 ed il 1888, ha rappresentato, in tre riquadri centrali, \"San Pietro visitato dall'angelo\" in carcere, l\"'Assunzione di Maria\" e \"San Damiano in Paradiso\". Nei pennacchi sono rappresentati angeli e nei tondi corrispondenti alle finestre santi.\nSul soffitto del coro \u00e8 rappresentata la \"Resurrezione di Cristo\" tra i quattro Evangelisti. in una vela, \u00e8 rappresentato Dio Padre tra angeli.\nL'organo, del 1802, \u00e8 opera dell'organaro Eugenio Biroldi di Varese.\nNella navata destra \u00e8 custodita una tavola a mosaico ed intarsio ligneo dell'artista contemporaneo Bruno Polver rappresentante \"San Damiano\".\nLo scurolo di San Damiano.\nIl fondo dell attuale cappella di San Damiano \u00e8 ornato da una ricca cancellata in ferro battuto contorniata da une statue neoclassiche in terracotta dorata: quella di destra regge un ramo di palma ed una colonna, rappresentando cos\u00ec il \"Martirio\"; quella di sinistra regge una cornucopia affiancata da un leone, probabilmente l\"'Abbondanza\" dei doni nella Resurrezione (Leone = Cristo risorto). Di fronte alla grata, una statua di San Giuseppe con in braccio Ges\u00f9 bambino del 1919.\nAllo scurolo si accede lateralmente, tramite un portone del 1791 fatto realizzare da Gi\u00f2 Bardello. Il piano pavimentale \u00e8 rialzato rispetto al livello della chiesa, per accedervi si sale una rampa di scale.\nLo scurolo \u00e8 di forma rettangolare, decorata con quattro colonne, stucchi e dorature di stile neoclassico. Nei pressi dei quattro spigoli sono posizionate quattro statue in terracotta imbronzata rappresentanti due delle Virt\u00f9 teologali, \"Fede\" e \"Speranza\", e due delle Virt\u00f9 cardinali, \"Giustizia\" e \"Fortezza\".\nDi fronte alla grata che d\u00e0 sulla chiesa, al centro della stanza, \u00e8 collocata l'ara marmorea sulla quale \u00e8 posta l'urna in vetro e legno dorato contenente il corpo di San Damiano, adagiato supino ed abbigliato come un soldato romano.\nLo scurolo \u00e8 coperto da una volta a padiglione rettangolare, illuminata da feritoie orizzontali lungo i quattro lati nascoste dal cornicione e pressoch\u00e9 invisibili dal basso. La volta, dipinta tra il 1796 ed il 1798 da Gaudenzio Prinetti, \u00e8 decorata da un ovale centrale rappresentante \"San Damiano accolto in Paradiso\". Negli spicchi laterali, le Virt\u00f9 ed un Cristo Ristorto.\nNello Scurolo \u00e8 custodito anche un quadro su tavola ex voto. Riporta una vicenda datata 1851, di cui si \u00e8 persa memoria. Il quadro rappresenta un uomo appostato su di un fienile mentre si appresta a sparare con un fucile ad un secondo uomo di schiena che sistema una carrozza. sotto l'intercessione di un terzo personaggio orante che esce dalla porta del fienile, interviene San Damiano, raffigurato in cielo in alto a sinistra, probabilmente rendendo inoffensivo il colpo.\nSi tratta dell'unico ex voto conservato in ricordo di una grazia di san Damiano.\nOgni anno, a Natale, nella Parrocchiale viene realizzato un presepe monumentale, a cura dell'Associazione italiana Amici del presepio sezione di Fara Novarese."}
{"id": "1851349", "revid": "767487", "url": "https://it.wikipedia.org/wiki?curid=1851349", "title": "Live Wire (M\u00f6tley Cr\u00fce)", "text": "Live Wire \u00e8 il singolo di debutto dei M\u00f6tley Cr\u00fce, tratto dal loro album del 1981 \"Too Fast for Love\".\nIl video del singolo fu diretto dagli stessi membri della band, e durante la registrazione la gamba di Nikki Sixx prese fuoco. Nel mese di maggio del 2006 il brano omonimo fu inserito alla posizione #17 del sito VH1 nella lista delle pi\u00f9 belle canzoni Heavy metal di sempre."}
{"id": "1851350", "revid": "112641924", "url": "https://it.wikipedia.org/wiki?curid=1851350", "title": "Akh-Menu", "text": "Akh-Menu che significa \"luminoso di monumenti\" era il tempio giubilare di Thutmosis III, ubicato nel Cortile del Medio Regno a Karnak, e chiamato Tempio di Milioni di Anni.\nG25*Aa1-mn:n:W24*W24*W24\n3\u1e2b mn w - Akh menu\n\u00c8 anche chiamato, in modo generico, Sala delle Feste per le celebrazioni che vi venivano svolte in occasione della ricorrenza giubilare del re, chiamata festa Sed e per le numerose ricorrenze sacre che vi venivano celebrate come la festa di Opet.\nDisposizione.\nLa Sala delle Feste si trova alla fine della corte del Medio Regno, con il suo asse ad angolo retto rispetto all'asse est-ovest principale del tempio. \u00c8 stata originariamente costruita per celebrare il giubileo (Heb-Sed) del faraone della diciottesima dinastia Tutmose III, e in seguito venne usato come parte della festivit\u00e0 annuale dell'Opet. Sembra essere decorato per richiamare una gigante tenda che funge da tempio, completa di tende e pali. Situata in questo tempio, la lista dei re di Karnak mostra Tutmose III con alcuni dei primi re che contribuirono a costruire parti del complesso del tempio.\nRisulta costituito da vestiboli, magazzini, camere, due cappelle, giardino botanico, dalla grande sala delle feste e dalla sala degli antenati."}
{"id": "1851355", "revid": "6923", "url": "https://it.wikipedia.org/wiki?curid=1851355", "title": "Ted Benoit", "text": "Biografia.\nBenoit studi\u00f2 dapprima cinema all'IDHEC (una scuola di cinema francese), e solo in un secondo tempo si dedic\u00f2 al fumetto.\nIl suo primo libro, \"H\u00f4pital\" (ed. Les Humano\u00efdes Associ\u00e9s), ricevette il premio per la sceneggiatura al Festival d'Angoul\u00eame del 1979.\n\u00c8 stato scelto per riprendere la serie di Blake e Mortimer (interrotta dopo la morte dell'autore); in questo ambito egli disegn\u00f2 due libri: \"L'affare Francis Blake\" e \"Lo strano appuntamento\".\nTed Benoit \u00e8 membro di \"Crayon\", un'associazione di disegnatori."}
{"id": "1851360", "revid": "22475", "url": "https://it.wikipedia.org/wiki?curid=1851360", "title": "Luolishania longicruris", "text": "La luolishania (Luolishania longicruris) \u00e8 un animale estinto, appartenente al gruppo dei lobopodi (Lobopodia). I suoi resti risalgono al Cambriano inferiore (circa 520 milioni di anni fa) e sono stati rinvenuti nelle argilliti di Chengjiang, in Cina.\nDescrizione.\nIl corpo di questo animale era sottile e allungato, lungo non pi\u00f9 di due centimetri. Le zampe della luolishania erano anch'esse allungate e portavano artigli ricurvi. Si ritiene che questi artigli servissero all'animale per strisciare e arrampicarsi su altri organismi. I fossili di \"Luolishania\", infatti, sono stati rinvenuti in associazione con alcuni resti di poriferi (spugne); \u00e8 possibile quindi che la luolishania si nutrisse di spugne, arrampicandosi su di esse. Un altro lobopode proveniente dal giacimento di Burgess Shales in Canada, \"Aysheaia pedunculata\", possedeva gli stessi adattamenti ed \u00e8 stato rinvenuto in associazione con spugne. Alcuni studiosi pensano che \"Luolishania\" fosse strettamente imparentata anche con un altro lobopode, il grande \"Xenusion\", proveniente dalla Germania. I fossili di \"Luolishania longicruris\" sono molto rari: dal momento della sua scoperta, avvenuta nel 1984 ad opera di Hou Xian-guang, sono stati ritrovati solo sei esemplari."}
{"id": "1851364", "revid": "767487", "url": "https://it.wikipedia.org/wiki?curid=1851364", "title": "Xianguangia sinica", "text": "La xianguangia (Xianguangia sinica) \u00e8 un animale estinto dalle affinit\u00e0 incerte. I suoi resti fossili provengono dal giacimento di Chengjiang in Cina, e risalgono al Cambriano inferiore (circa 520 milioni di anni fa).\nCnidario o ctenoforo?\nLa classificazione di questo animale \u00e8 fonte di dibattito tra i ricercatori. Gli scopritori di \"Xianguangia\" lo ritennero uno dei pi\u00f9 antichi appartenenti agli cnidari (anemoni di mare) e lo ricostruirono come una creatura lunga due \u2013 tre centimetri, molto simile alle forme attuali. La base striata e arrotondata del fossile sembrerebbe confermare questa ipotesi. Altri studiosi, invece, considerano questo animale uno dei primi rappresentanti degli ctenofori. Lo stile di vita di questa creatura rimane enigmatico: potrebbe essere stato un organismo natante libero, oppure un animale che si fissava alle rocce sul fondale, come gli odierni anemoni di mare."}
{"id": "1851365", "revid": "22356", "url": "https://it.wikipedia.org/wiki?curid=1851365", "title": "Xianguangia", "text": ""}
{"id": "1851366", "revid": "22356", "url": "https://it.wikipedia.org/wiki?curid=1851366", "title": "Luolishania", "text": ""}
{"id": "1851375", "revid": "1718925", "url": "https://it.wikipedia.org/wiki?curid=1851375", "title": "Precedente", "text": "Il precedente (in lingua inglese precedent), in diritto, \u00e8 una decisione, contenuta in un provvedimento giurisdizionale (generalmente una sentenza), pronunciata in passato da un giudice, nell'ambito di un processo, in merito ad una fattispecie identica o analoga a quella in esame.\nTipologie.\nPer rilevanza.\nRispetto ad un determinato giudice i precedenti possono avere \"rilevanza orizzontale\", se provengano dallo stesso giudice (\"autoprecedenti\") o da un giudice posto allo stesso livello nella gerarchia degli uffici giudiziari, oppure \"rilevanza verticale\", se provengono da un giudice di diverso livello gerarchico.\nVincolanti e persuasivi.\nIl precedente \u00e8 \"vincolante\" quando il giudice \u00e8 obbligato a conformarsi alla decisione precedentemente adottata. Negli ordinamenti contemporanei la forza vincolante dei precedenti \u00e8 tipica dei sistemi di \"common law\", dove vige il principio dello \"stare decisis\", non \u00e8 invece presente, salvo rare eccezioni, negli ordinamenti di \"civil law\".\nAnche quando non \u00e8 vincolante, il precedente pu\u00f2 avere una certa forza persuasiva (si parla, infatti, di precedente \"persuasivo\"), in genere promanante dall'autorit\u00e0 del giudice che ha pronunciato la decisione e, ancor di pi\u00f9, dalla solidit\u00e0 della linea argomentativa seguita.\nDove vincolante, il precedente rientra tra le fonti del diritto; si tende, invece, ad escludere che lo stesso valga per i precedenti persuasivi.\nPrecedenti vincolanti, ove esistano, sono quelli provenienti da giudici di livello superiore ed eventualmente quelli a rilevanza orizzontale; gli altri possono essere al pi\u00f9 persuasivi. D'altra parte, un precedente proveniente da un giudice di livello superiore e specialmente da una corte suprema, anche se non vincolante, avr\u00e0 comunque un'indubbia forza persuasiva, quantomeno perch\u00e9 la decisione che non si conforma ad esso potr\u00e0 essere sottoposta, mediante impugnazione, all'esame al giudice che l'ha stabilito.\nNel mondo.\nItalia.\nCon l'emanazione della legge 18 giugno 2009, n. 69 \u00e8 stato stabilito che il ricorso per Cassazione \u00e8 inammissibile allorquando il provvedimento impugnato ha deciso questioni di diritto in modo conforme alla giurisprudenza della Corte e l'esame dei motivi non offre elementi per confermare o mutare l'orientamento della stessa.\nStati Uniti.\nIl precedente giuridico di norma sorge nelle corti federali statunitensi a seguito di un \"consent decree\", vale a dire se in causa le parti preventivamente rinunciano a far valere il diritto (anche soggettivo) a favore di una transazione economica (monetaria, o un nuovo rapporto negoziale tra le parti), per evitare un procedimento costoso e dagli esiti incerti, e dall'altra parte l'eventualit\u00e0 di una sentenza di condanna in sede civile e penale (quindi non c'\u00e8 detenzione, e si ottiene un risarcimento danni parziale). Non si tratta di una mediazione o di un lodo extra-giudiziale perch\u00e9 \u00e8 il giudice stesso a mediare, dare efficacia legale e monitorare l'effettiva attuazione dell'accordo. \nTale accordo \u00e8 equivalente ad un lodo arbitrale che \u00e8 reso esecutivo dalla firma di un giudice (e non di arbitri scelti dalle parti), e vincola le altre corti federali nelle cause che riguardano la negoziazione, approvazione, interpretazione e modifica di accordi tra le parti in lite, dello stesso tipo e intercorsi in cause aventi oggetto simile: non \u00e8 un precedente per una sentenza di condanna, ma per ulteriori transazioni intra-giudiziali.\n\u00c8 frequente soprattutto verso le persone giuridiche (imprese e industrie) per l'applicazione di ambiti della Responsabilit\u00e0 sociale d'impresa: diritto antitrust, della non-discriminazione e parit\u00e0 di trattamento dei lavoratori, e diritto ambientale.\nConsiglio d'Europa.\nIl precedente della Corte europea dei diritti dell'uomo \"in relazione allo sviluppo della sua giurisprudenza non \u00e8 un precedente vincolante, ma un precedente persuasivo che promana da una Corte superiore e che, per questa ragione, \u00e8 dotato non solo di forza di convincimento e di razionalit\u00e0, ma anche di autorevolezza\"."}
{"id": "1851378", "revid": "767487", "url": "https://it.wikipedia.org/wiki?curid=1851378", "title": "Megalancosaurus", "text": "Megalancosaurus \u00e8 un genere di rettili estinti del Tardo Triassico e uno dei meglio conosciuti Drepanosauridi. La specie tipo \u00e8 \"M. preonensis\".\"\nI suoi resti sono stati rinvenuti in Italia settentrionale, in Val Preone, nei pressi di Udine, in strati risalenti al Triassico superiore (circa 215 milioni di anni fa)."}
{"id": "1851379", "revid": "22356", "url": "https://it.wikipedia.org/wiki?curid=1851379", "title": "Drepanosaurus", "text": ""}
{"id": "1851380", "revid": "76963", "url": "https://it.wikipedia.org/wiki?curid=1851380", "title": "Raffaele Bagnulo", "text": "Apprese la lingua esperanto nel 1902; fu pioniere del movimento esperantista italiano e della promozione dell'esperanto a Napoli.\nFu cofondatore della prima organizzazione esperantista italiana e dei primi periodici in lingua. Partecip\u00f2 al Congresso Universale di Esperanto del 1905 insieme a Daniele Marignoni, Clarence Bicknell, Albert Gallois, Rosa Junck, e Gaspard Blanc. In tale sede fu eletto membro del Lingva komitato (Comitato Linguistico) ed inizi\u00f2 cos\u00ec una corrispondenza epistolare con Ludwik Lejzer Zamenhof, l'iniziatore della lingua.\nFu avvocato dello Stato in diverse citt\u00e0 (da ultimo a Bologna), il che gli permise di promuovere l'esperanto presso personalit\u00e0 politiche."}
{"id": "1851381", "revid": "272827", "url": "https://it.wikipedia.org/wiki?curid=1851381", "title": "Grygorij Savy\u010d Skovoroda", "text": ""}
{"id": "1851383", "revid": "124123", "url": "https://it.wikipedia.org/wiki?curid=1851383", "title": "Antonio Musa", "text": "Biografia.\nL'episodio pi\u00f9 celebre che ci tramandi il nome di Antonio Musa risale al 23 a.C., quando il medico cur\u00f2 Augusto, che, dopo aver domato la Cantabria, era gravemente malato al fegato e prossimo alla morte. Avendo constatato l'inefficacia delle fomentazioni calde, Musa speriment\u00f2 quelle fredde, salvando l'imperatore. Quando Augusto torn\u00f2 sano, decise di far erigere una statua di Antonio e la pose accanto all'altare privato di Esculapio.\nOltre agli onori, Musa riscosse fama e fiducia, divenendo il medico pi\u00f9 importante del tempo. Le proprie terapie a base di bagni freddi indussero malati di ogni genere a recarsi nelle localit\u00e0 dove potevano usufruirne, trascurando ad esempio, come fece Orazio, le acque termali di Baia. Antonio Musa non ebbe uguale fortuna quando tent\u00f2 di guarire Marco Claudio Marcello, il primo marito di Giulia, l'unica figlia di Augusto.\nIn famiglia, Antonio non era l'unico a interessarsi di medicina. Anche suo fratello, Euforbo, fu medico di una casa reale, quella di Giuba II, re della Numidia: pare che i due fratelli insieme sperimentassero una idroterapia a bassa temperatura.\nLe opere.\n\u00c8 piuttosto probabile che Musa sia stato l'autore di un'opera botanica intitolata \"De herba vettonica liber\", dedicata a Marco Vipsanio Agrippa."}
{"id": "1851384", "revid": "26244", "url": "https://it.wikipedia.org/wiki?curid=1851384", "title": "Turkish Delight", "text": ""}
{"id": "1851385", "revid": "1983171", "url": "https://it.wikipedia.org/wiki?curid=1851385", "title": "Yves Sente", "text": "Nato a Bruxelles nel 1964, si laure\u00f2 in Legge specializzandosi in Affari pubblici e internazionali.\nNel 1991 fu assunto come redattore capo dalle \u00c9ditions du Lombard, e l'anno successivo ne divenne direttore editoriale.\nSente ha sceneggiato sette storie di \"Blake e Mortimer: La macchinazione Voronov\", \"I sarcofagi del sesto continente,\" \"Il santuario di Gondwana, Il giuramento dei cinque lord, Il bastone di Plutarco, Il testamento di William S.\" e \"La valle degli immortali.\"\nInoltre ha sceneggiato i due numeri della serie \"Il Conte Skarbek\" ed ora cura ufficialmente sia la serie di \"Thorgal\" che quella di \" XIII\""}
{"id": "1851387", "revid": "767487", "url": "https://it.wikipedia.org/wiki?curid=1851387", "title": "Bitch (Meredith Brooks)", "text": "Bitch \u00e8 il singolo di esordio da solista della cantautrice Meredith Brooks, pubblicato nel 1997 ed estratto dal suo primo album \"Blurring the Edges\". La canzone \u00e8 stata scritta dalla Brooks e da Shelly Peiken.\nStoria.\nInizialmente, alcune stazioni radio preferirono evitare di menzionare il nome della canzone (\"bitch\" vuol dire \"puttana\") riferendosi ad essa semplicemente come \"una canzone di Meredith Brooks\". Tuttavia, con l'aumentare della popolarit\u00e0 del brano, divenne indispensabile chiamare la canzone con il proprio nome. Quando la canzone fu trasmessa per la prima volta, molti ascoltatori pensarono si trattasse di Alanis Morissette, per via della somiglianza vocale e stilistica delle due artiste. Ancora oggi molti ritengono - erroneamente - che \"Bitch\" sia cantata dalla Morissette.\nSuccesso.\nIl singolo sal\u00ec rapidamente nella Billboard Hot 100, riuscendo ad arrivare alla posizione numero 2, ed in seguito diventando un successo in tutto il mondo, soprattutto in Europa e Nuova Zelanda. In realt\u00e0 ad oggi, si \u00e8 trattato dell'unico successo degno di nota della cantante, al punto che nonostante la sua carriera sia continuata, per molti Meredith Brooks \u00e8 considerata un classico esempio di One-hit wonder.\nParodia.\nIl comico australiano Chris Franklin ha scritto una parodia del brano chiamata \"Bloke\", in cui viene descritto il classico modello di vita di un uomo medio australiano. La canzone sorprendentemente \u00e8 riuscita ad arrivare in vetta alla classifica dei singoli pi\u00f9 venduti in Australia nel 2000.\nIl video.\nIl video che accompagna il brano vede Meredith Brooks alla chitarra mentre esegue il brano, su un cangiante sfondo floreale. Per tutto il corso della canzone diversi oggetti tipicamente femminili vengono mostrati fluttuare intorno alla cantante.\nIl video di \"Bitch\" \u00e8 stato girato nell'aprile 1997 dal regista Paul Andresen e prodotto da Nina Dluhy per la \"Squeak Pictures\". La coloratissima fotografia del video invece \u00e8 stata affidata a Anghel Decca."}
{"id": "1851394", "revid": "1892736", "url": "https://it.wikipedia.org/wiki?curid=1851394", "title": "Zomba (Malawi)", "text": "Zomba \u00e8 una delle principali citt\u00e0 del Malawi, capoluogo del distretto omonimo. Si trova nella parte meridionale del paese, sull'altopiano di Shire e ai piedi dell'altopiano omonimo. Fu la capitale del Nyasaland fino al 1964, prima capitale del Malawi fino al 1974 e sede del parlamento del Malawi fino al 1998. La citt\u00e0 \u00e8 anche la sede dell'Universit\u00e0 del Malawi e di un importante mercato agricolo. \u00c8 collegata da una strada rotabile e da un servizio di pullman a Blantyre.\nAlle spalle di Zomba si sviluppa lo scenografico Zomba Plateau, con singolari conifere che contrastano con la tradizionale vegetazione dell'Africa australe."}
{"id": "1851395", "revid": "237256", "url": "https://it.wikipedia.org/wiki?curid=1851395", "title": "Ivan Kotljarevskij", "text": ""}
{"id": "1851397", "revid": "838137", "url": "https://it.wikipedia.org/wiki?curid=1851397", "title": "John Francis Kinney", "text": "Biografia.\nJohn Kinney \u00e8 nato a Oelwein, nello stato dell'Iowa, da John e Marie. Ha frequentato la DeLaSalle High School di Minneapolis, prima di entrare nel Nazareth Hall Seminary di St. Paul. Laureatosi nella Saint Paul Seminary School of Divinity nel 1963, \u00e8 stato ordinato sacerdote dall'arcivescovo Leo Binz il 2 febbraio 1963 nella cattedrale di San Paolo.\n\u00c8 stato cappellano nella parrocchia di San Tommaso a Minneapolis fino al 1968, quando \u00e8 stato nominato vice-cancelliere dell'arcidiocesi di Saint Paul e Minneapolis. Dal 1968 al 1971 ha completato gli studi alla Pontificia Universit\u00e0 Lateranense a Roma, ottenendo il dottorato in diritto canonico. Al ritorno negli Stati Uniti, ha ripreso il posto di vice-cancelliere. Nel 1973 \u00e8 diventato cancelliere, servendo anche come parroco della comunit\u00e0 di San Leonardo in Port Maurice.\nIl 9 novembre 1976 \u00e8 stato eletto vescovo ausiliare di Saint Paul e Minneapolis con il titolo di Caorle. Ha ricevuto la consacrazione episcopale il 25 gennaio 1977 nella basilica concattedrale di Santa Maria dall'arcivescovo John Roach, co-consacranti l'arcivescovo Leo Binz ed il vescovo James Richard Ham. \u00c8 stato vicario diocesano per le parrocchie dal 1979 al 1982.\nIl 28 giugno, 1982 \u00e8 stato nominato nominato quinto vescovo di Bismarck, nel Dakota del Nord; ha fatto il solenne ingresso in diocesi il successivo 23 agosto. Dal 1993 al 1998 ha preso parte al tavolo del consiglio delle missioni della Chiesa cattolica.\nIl 9 maggio 1995 \u00e8 stato nominato nono vescovo di Saint Cloud, nel Minnesota; ha fatto il suo ingresso in diocesi il 6 luglio dello stesso anno.\nNell'ambito della Conferenza dei vescovi cattolici degli Stati Uniti ha fatto parte del comitato per la vita consacrata e per i migranti. \u00c8 stato presidente del comitato sugli abusi sessuali e del diaconato permanente.\nGenealogia episcopale.\nLa genealogia episcopale \u00e8:"}
{"id": "1851398", "revid": "344646", "url": "https://it.wikipedia.org/wiki?curid=1851398", "title": "Chiesa filippina indipendente", "text": "La Chiesa filippina indipendente (in tagalog e spagnolo: \"Iglesia Filipina Independiente\") fu fondata nel 1902 con a capo Gregorio Aglipay, ragion per cui \u00e8 anche detta Chiesa aglipayana.\nDal 1960 \u00e8 in piena comunione con la Chiesa episcopale degli Stati Uniti d'America, e per suo tramite con l'intera Comunione anglicana, e dal 1965 con i Vecchi cattolici dell'Unione di Utrecht. Oggi la Chiesa filippina indipendente \u00e8 la terza maggior denominazione cristiana nelle Filippine dopo la Chiesa cattolica e la Iglesia ni Cristo, con membri in tutte le Filippine e grandi congregazioni anche negli Stati Uniti e in alcune parti dell'Asia. Il nucleo originario dei fedeli proviene dal nord dell'isola di Luzon, in particolare dalla regione di Ilocandia (patria di Aglipay). Attualmente la Chiesa \u00e8 suddivisa in 10 diocesi, compresa una diocesi per Stati Uniti e Canada. Tuttavia, a causa dello scarso numero di sacerdoti, molte parrocchie statunitensi sono senza prete.\nL'attuale \"obispo maximo\" \u00e8 il vescovo Godofredo David, che risiede a Manila.\nNascita del nazionalismo.\nAlla fine del XIX secolo emerse il nazionalismo filippino, il quale precedette le lotte delle altre nazioni colonizzate in Asia come l'India britannica e l'Indocina francese, e la lotta per l'indipendenza fece strada alla rivoluzione. Nello stesso periodo le nazioni latinoamericane stavano ottenendo l'indipendenza dalla Spagna. In seguito all'esecuzione di importanti chierici di etnia filippina come fra Jos\u00e9 Burgos per mano delle autorit\u00e0 reali spagnole, le riforme ecclesiastiche divennero un aspetto del movimento indipendentista filippino.\nLa Chiesa coloniale.\nMentre molti frati spagnoli protestavano per abusi da parte del governo e dell'esercito spagnolo, altri frati commettevano abusi. Molti filippini si arrabbiarono quando i frati spagnoli bloccarono l'ascesa del clero filippino nella gerarchia cattolica. Ci furono anche casi molto noti di abusi sessuali compiuti da preti nei confronti di donne. \"Anak ni Padre D\u00e1maso\" (\"figlio di Padre D\u00e1maso\", con allusione ad un personaggio di un romanzo di Rizal) \u00e8 divenuto un clich\u00e9 o uno stereotipo per riferirsi a un figlio illegittimo, specialmente quello di un prete. Si dice che la morte di fra Jos\u00e9 Burgos, fra Zamora, e fra Gomez abbia indirettamente alimentato la rivoluzione filippina e abbia avuto un profondo effetto su Jos\u00e9 Rizal.\nFrammentazioni e stato odierno.\nDopo aver guadagnato molti adepti nei suoi primi anni grazie alle sue radici nazionaliste, il numero di aderenti alla Chiesa aglipayana cal\u00f2 per via di scissioni interne e dispute dottrinali. Alcune fazioni, inclini a riforme pi\u00f9 radicalmente criptoprotestanti, aderirono formalmente ad altre denominazioni come la Chiesa episcopale e the American Unitarians.\nOggi la Chiesa filippina indipendente \u00e8 in piena comunione con le Chiese vetero-cattoliche e con la Comunione anglicana. Gli aglipayani sono circa 1.000.000, in particolare nella regione di Ilocos. Sono circa l'1% della popolazione totale delle Filippine, mentre l'83% della popolazione sono membri della Chiesa cattolica.\nGran parte dei membri della Chiesa, come i fondatori Aglipay e De Los Reyes, sono attivisti, spesso implicati in gruppi progressisti.\nNel 2002 i vescovi Aglipayan registrarono la loro obiezione alla presenza delle truppe delle Forze Speciali USA nelle Filippine.\nPrimati.\nAl primate della Chiesa indipendente filippina spetta il titolo di \"obispo maximo\"\nChiese in piena comunione.\nComunione anglicana.\nIn virt\u00f9 del concordato con le Chiese anglicane, la Chiesa filippina indipendente ha il privilegio di inviare delegati al Consiglio delle Chiese dell'Asia Orientale organizzato dalle Province anglicane in Asia orientale nel 1962. Dal 1964 i vescovi della Chiesa filippina indipendente sono anche membri regolari della Conferenza di Lambeth.\nNote.\nStruggle for Freedom: The Philippine Independent Church. Lewis Bliss Whittemore. Greenwich, CT: SPCK, 1961."}
{"id": "1851409", "revid": "1919892", "url": "https://it.wikipedia.org/wiki?curid=1851409", "title": "Emma Tettoni", "text": "Fu la prima donna a sostenere esami universitari con Giosu\u00e8 Carducci all'Universit\u00e0 di Bologna. \nDopo aver iniziato la sua carriera di insegnante nell'istituto Uccellis di Udine, nel 1883 fu nominata insegnante di pedagogia e direttrice della scuola normale femminile di Rovigo. \nFu autrice di poesie, prose educative e racconti, spesso a sfondo autobiografico, che in parte trovarono posto nella raccolta intitolata \"Anime buone\", edita a Firenze (Le Monnier) nel 1890, con alcune illustrazioni di Enrico Mazzanti. \nLe sue lettere a Carducci e la sua fisionomia di intellettuale positivista, rigorosa ed emancipata, studiosa di problemi pedagogici, \u00e8 stata oggetto di recente recupero in sede storiografica."}
{"id": "1851410", "revid": "10431", "url": "https://it.wikipedia.org/wiki?curid=1851410", "title": "Monte Entoto", "text": "Il monte Entoto \u00e8 la pi\u00f9 alta cima della citt\u00e0 di Addis Abeba, capitale dell'Etiopia, ed \u00e8 alto 3.200 metri. Il monte fa parte della catena montuosa dei monti Entoto. Qui Menelik II visse e costru\u00ec il suo palazzo, quando venne a risiedere ad Addis Abeba.\nLa montagna \u00e8 fittamente ricoperta di eucalipti, alberi piantati all'epoca dell'imperatore Menelik II; per questo \u00e8 a volte chiamata \"il polmone di Addis Abeba\". La foresta sul monte \u00e8 un'importante fonte di legna da ardere per i cittadini della metropoli sottostante."}
{"id": "1851413", "revid": "1123126", "url": "https://it.wikipedia.org/wiki?curid=1851413", "title": "Vicariato apostolico delle Isole di Saint-Pierre e Miquelon", "text": "Il vicariato apostolico delle Isole di Saint-Pierre e Miquelon (in latino: \"Vicariatus Apostolicus Insularum Sancti Petri et Miquelonensis\") \u00e8 stato una sede della Chiesa cattolica in Francia immediatamente soggetta alla Santa Sede. Nel 2017 contava 5.550 battezzati su 6.200 abitanti.\nTerritorio.\nLa diocesi comprendeva le isole di Saint-Pierre e Miquelon, possedimento francese al largo della costa canadese.\nSede del vicariato era la citt\u00e0 di Saint-Pierre, dove fungeva da cattedrale la chiesa di San Pietro.\nIl territorio era suddiviso in 2 parrocchie: San Pietro e \"Notre Dame des Ardilliers\".\nStoria.\nLa prefettura apostolica delle Isole di Saint-Pierre e Miquelon fu eretta nel 1763, ricavandone il territorio dalla diocesi di Qu\u00e9bec (oggi arcidiocesi).\nIl 16 novembre 1970 la prefettura apostolica fu elevata a vicariato apostolico con la bolla \"Catholicae Ecclesiae\" di papa Paolo VI.\nNel 2018 il vicariato apostolico \u00e8 stato soppresso e accorpato alla diocesi di La Rochelle; il decreto \"La situation eccl\u00e9siale\" della Congregazione per l'evangelizzazione dei popoli del 1\u00ba marzo \u00e8 entrato in vigore il 10 marzo.\nStatistiche.\nLa diocesi nel 2017 su una popolazione di 6.200 persone contava 5.550 battezzati, corrispondenti all'89,5% del totale."}
{"id": "1851416", "revid": "767487", "url": "https://it.wikipedia.org/wiki?curid=1851416", "title": "Stefano Mobili", "text": "Carriera.\nGiocatore.\nMobili cresce nell'Ostiamare dove raggiunge la Serie C2, facendosi notare dal Cagliari che lo porta in Serie A nel 1990 e dove rimane due stagioni. Nel 1992 scende di categoria tra le file del (in cui rimane per tre anni) dove al termine della seconda stagione retrocede in Serie C1. Rimane in terza serie con l' (tre stagioni) e con il (una stagione), prima di scendere ulteriormente di categoria in Serie C2 con il dove vince il campionato. Successivamente passa al con cui chiude con i professionisti, prima di abbandonare definitivamente con una parentesi al Rondinella.\nAllenatore.\nLa sua carriera di allenatore comincia a Montevarchi dove per due stagioni guida la squadra Berretti della societ\u00e0 valdarnese.\nIn seguito diviene stretto collaboratore di Guido Carboni: \u00e8 il suo secondo nelle esperienze del tecnico aretino sulle panchine di , Crotone e .\nDopo una parentesi all'estero torna in Italia. Diviene allenatore titolare nella stagione 2009-2010, quando viene chiamato in corso d'opera sulla panchina del .\nNella stagione 2010-2011 passa alla guida della Sestese.\nIl 16 giugno 2011 riceve l'incarico di allenatore del Citt\u00e0 di Marino in Serie D venendo esonerato a novembre..\nDal 19 febbraio 2013 allena il San Giovanni Valdarno in Eccellenza Toscana.\nNella stagione 2013/2014, trasferitosi per lavoro in Liguria, allena la squadra Allievi Sperimentali del Ceriale Progetto Calcio, con la quale va vicino ai vertici regionali."}
{"id": "1851418", "revid": "1573940", "url": "https://it.wikipedia.org/wiki?curid=1851418", "title": "Carlo Chiurazzi", "text": "\u00c8 impegnato sin da giovanissimo in gruppi giovanili di carattere cristiano. Viene eletto consigliere comunale del comune natale e nel 1985 \u00e8 nominato presidente dell'unit\u00e0 sanitaria locale di Montalbano Jonico.\nNel 1990 viene eletto consigliere regionale della Basilicata e in quest'ambito \u00e8 presidente della seconda commissione consiliare (1990-1995), componente della commissione regionale per l'impiego e del \"comitato per l'accordo di programma in Val Basento e infine presidente del \"comitato di gestione per la reindustrializzazione della Val Basento.\nTra il 1995 e il 2000 \u00e8 assessore regionale alle Attivit\u00e0 Produttive nella giunta guidata dal presidente Dinardo; \nDal 1 ottobre 1999 \u00e8 iscritto all'ordine degli avvocati e procuratori di Matera, n. 808.\nNella successiva giunta regionale guidata dal presidente Bubbico \u00e8 successivamente assessore all'Ambiente e al Territorio (2000-2002), alle Infrastrutture e alla Mobilit\u00e0 (2002-2004), alla Sicurezza e alla Solidariet\u00e0 Sociale (2004-2005) e assessore presso il dipartimento di Formazione, Lavoro, Cultura e Sport.\n\u00c8 stato eletto senatore nel Partito Democratico nel 2008 ed \u00e8 membro della \"seconda commissione permanente\" (giustizia) e della \"commissione parlamentare per le questioni regionali\"; \u00e8 inoltre membro sostituto del \"comitato parlamentare per i procedimenti di accusa\".\nDal Dicembre 2014 \u00e8 Amministratore Unico del Consorzio per lo Sviluppo Industriale della provincia di Matera."}
{"id": "1851421", "revid": "486946", "url": "https://it.wikipedia.org/wiki?curid=1851421", "title": "Leuciscus souffia souffia", "text": ""}
{"id": "1851423", "revid": "339392", "url": "https://it.wikipedia.org/wiki?curid=1851423", "title": "Cintura ferroviaria di Milano", "text": ""}
{"id": "1851431", "revid": "466539", "url": "https://it.wikipedia.org/wiki?curid=1851431", "title": "Jeanette MacDonald", "text": "Biografia.\nJeanette MacDonald manifest\u00f2 sin da piccola uno spiccato talento per il canto, sviluppando con la giovinezza una voce dal timbro di soprano leggero. Decise di intraprendere la carriera nel mondo dello spettacolo assieme alla sorella maggiore Edith Marie pi\u00f9 conosciuta con il nome d'arte di Blossom Rock, trasferendosi a New York, dove inizi\u00f2 la sua attivit\u00e0 di cantante, alla fine degli anni dieci, come corista negli spettacoli di Broadway. Grazie a una voce non comune, ma anche a un bell'aspetto fisico, si fece presto notare da vari impresari teatrali.\nNei primi anni venti divenne protagonista di vari spettacoli musicali, soprattutto nel campo dell'operetta e nel music hall. Il 28 dicembre 1925 interpret\u00f2 Sylvia Metcalf nella prima assoluta di \"Tip-Toes\" di George Gershwin con Allen Kearns per il Broadway theatre di New York e nel 1928 Ginette Bertin nella prima assoluta di \"Sunny Days\" di Jean Schwartz a New York.\nDopo un provino presso gli Studi della Paramount, venne notata dal regista Ernst Lubitsch, che le fece firmare il suo primo contratto cinematografico per un film con Maurice Chevalier, \"Parata d'amore\", conosciuto anche come \"Il principe consorte\" (1929). Per la Paramount la MacDonald gir\u00f2 altri tre film: \"Se io fossi re\" (1930), con Dennis King, \"Un'ora d'amore\" (1932) e \"Amami stanotte\" (1932), entrambi ancora con Maurice Chevalier.\nLa MGM.\nNel 1933 Louis B. Mayer convinse la MacDonald a firmare un contratto che la port\u00f2 a diventare una delle maggiori stelle della Metro. Il primo film fu \"Il gatto e il violino\" (1934), accanto a Ram\u00f3n Novarro. La pellicola presentava al pubblico la particolarit\u00e0 della sequenza finale, girata in Technicolor a due colori.\nNello stesso anno, con \"La vedova allegra\" (1934), la MacDonald ebbe di nuovo come affiatato coprotagonista Maurice Chevalier. Diretto da Ernst Lubitsch e girato contemporaneamente anche in versione francese, il film ottenne grande successo e le doti canore della protagonista raggiunsero i massimi livelli. Nella pellicola successiva, \"Terra senza donne\" (1935), la MacDonald recit\u00f2 con un nuovo partner maschile, il giovane baritono Nelson Eddy, con cui girer\u00e0 otto film e canter\u00e0 il brano \"Indian Love Call\" premiato nel 2008 con il Grammy Hall of Fame Award. La nuova coppia di divi diventer\u00e0 famosa nella storia del cinema musicale americano quasi quanto quella di Fred Astaire e Ginger Rogers.\nIl 16 giugno 1937 Jeanette MacDonald spos\u00f2 Gene Raymond, attore, cantante e compositore. Alcune canzoni di Raymond vennero eseguite dalla MacDonald in vari concerti e spettacoli radiofonici. Il matrimonio, nonostante numerosi contrasti e incomprensioni, dur\u00f2 sino alla morte dell'attrice. Nel 1949 la MacDonald gir\u00f2 il suo ultimo film, \"Primavera di sole\", sempre per la MGM. Dopo vent'anni da protagonista in pellicole di successo, il suo pubblico la pot\u00e9 ancora ascoltare alla radio, in televisione o nei teatri, dove continu\u00f2 ad esibirsi per anni.\nLa scomparsa.\nVerso la fine degli anni cinquanta, l'attrice inizi\u00f2 ad avvertire i primi disturbi cardiocircolatori. Venne ricoverata in vari ospedali e sottoposta a diversi interventi di chirurgia, l'ultimo dei quali presso l'Ospedale Metodista di Houston, nel Texas, dove operava il famoso cardiochirurgo Michael E. DeBakey, pioniere dei trapianti di cuore e di chirurgia vascolare.\nNonostante i trattamenti medici a cui fu sottoposta, Jeanette MacDonald mor\u00ec il 14 gennaio 1965, all'et\u00e0 di 61 anni."}
{"id": "1851433", "revid": "1543377", "url": "https://it.wikipedia.org/wiki?curid=1851433", "title": "Campionato del mondo femminile di scacchi 1935", "text": "Il campionato del mondo femminile di scacchi del 1935 fu il quinto campionato del mondo femminile di scacchi organizzato dalla FIDE. Si svolse a Varsavia, contestualmente alla sesta edizione delle Olimpiadi degli scacchi, dal 16 al 31 agosto.\nLe dieci giocatrici iscritte si affrontarono in un girone all'italiana; la vincitrice fu la campionessa uscente, la cecoslovacca Vera Menchik."}
{"id": "1851434", "revid": "1543377", "url": "https://it.wikipedia.org/wiki?curid=1851434", "title": "Martiri di Abitina", "text": "I Martiri di Abitina (III-IV secolo d.C.), 49 cristiani giustiziati nel 304 in Africa, nell'attuale Tunisia, per non aver rinunciato alla loro fede, sono venerati come santi dalla Chiesa cattolica.\nBiografia.\nI martiri di Abitina erano un gruppo di 49 cristiani ritenuti colpevoli, nel 304, durante il regno dell'imperatore Diocleziano, di avere celebrato illegalmente il culto eucaristico domenicale ad Abitina, citt\u00e0 della provincia romana nota come Africa.\nIl 24 febbraio dell'anno precedente, Diocleziano aveva pubblicato il suo primo editto contro i Cristiani, ordinando la distruzione dei loro testi e dei luoghi di culto in tutto l'Impero Romano, e proibendo loro di riunirsi per le celebrazioni religiose.\nSebbene Fundano, il vescovo di Abitina, avesse obbedito all'editto e consegnato i testi sacri alle autorit\u00e0, alcuni cristiani continuarono a incontrarsi illegalmente sotto la guida del presbitero Saturnino. Essi vennero arrestati e condotti davanti ai magistrati locali, che li inviarono a Cartagine, la capitale della provincia, per il processo.\nIl processo inizi\u00f2 il 12 febbraio, davanti al proconsole Anulino. Un componente del gruppo, di nome Dativo, era senatore. Interrogato, dichiar\u00f2 di essere cristiano e di aver preso parte alle riunioni dei cristiani, ma anche sotto tortura rifiut\u00f2 di rivelare chi le avesse presiedute. Durante gli interrogatori l'avvocato difensore Fortunaziano, fratello di Vittoria, una degli accusati, incolp\u00f2 Dativo di avere istigato lei e altre ingenue giovani a partecipare alla funzione religiosa; ma lei replic\u00f2 di avere partecipato con libera volont\u00e0 e piena consapevolezza. Il proconsole sospese la tortura per chiedere a Dativo se avesse preso parte alla riunione, e Dativo conferm\u00f2 la sua partecipazione. Alla domanda su chi fosse l'istigatore, rispose: \"Il presbitero Saturnino e tutti noi\". Condotto in prigione, presto mor\u00ec a causa delle torture subite.\nIl presbitero Saturnino, interrogato, non abiur\u00f2 la sua fede nemmeno sotto tortura; il suo esempio fu seguito da tutti gli altri, uomini e donne, compresi i suoi quattro figli.\nUna delle risposte degli accusati \u00e8 stata citata spesso. A Emerito, che aveva dichiarato che i cristiani si erano incontrati nella sua casa, fu chiesto perch\u00e9 avesse disobbedito all'ordine dell'Imperatore. Rispose: \"Sine dominico non possumus\", cio\u00e8: \"Non possiamo vivere senza celebrare il giorno del Signore\". Si riferiva alla celebrazione che l'Imperatore aveva messo fuori legge, alla quale avevano deciso di partecipare anche a costo della tortura e della condanna a morte.\nSanta Restituta \u00e8 considerata uno dei martiri di Abitina.\nLa loro festa \u00e8 il 12 febbraio: in tale data li ricorda il Martirologio Romano.\nQuesti i loro nomi, tratti dal testo di Pio Franchi dei Cavalieri:\nCon i figli:\nAltri martiri:"}
{"id": "1851451", "revid": "339392", "url": "https://it.wikipedia.org/wiki?curid=1851451", "title": "Stazione di Malpensa", "text": ""}
{"id": "1851454", "revid": "1825398", "url": "https://it.wikipedia.org/wiki?curid=1851454", "title": "La Barceloneta", "text": "La Barceloneta \u00e8 un quartiere marinaro di Barcellona costruito nel secolo XVIII su progetto dell'ingegnere Pr\u00f2sper de Verboom per alloggiare gli abitanti del quartiere de La Ribera che avevano perso le loro case, demolite su ordine di Filippo V per costruire la \"Ciutadella\". \nIl quartiere ha una forma quasi triangolare ed \u00e8 delimitato dal Mar Mediterraneo, dal \"Moll d'Espanya\" del \"Port Vell\" e dal quartiere \"El Born\".\nLa Barceloneta \u00e8 servita da una propria fermata sulla linea 4 della metropolitana di Barcellona, ma il quartiere pu\u00f2 essere visitato anche grazie alle prendendo le \"golondrinas\" che partono dal porto davanti al monumento a Colombo. Altro modo per arrivare nel quartiere \u00e8 attraverso il \"transbordador a\u00e9reo\" che collega \"La Barceloneta\" con il Montju\u00efc attraversando il \"Port Vell\"."}
{"id": "1851457", "revid": "729019", "url": "https://it.wikipedia.org/wiki?curid=1851457", "title": "Ansaldo 149/40 Mod. 1935", "text": "L'Ansaldo 149/40 Mod. 1935 era un cannone pesante di fabbricazione italiana, adottato dal Regio Esercito nel 1935 e da questo utilizzato nel corso della seconda guerra mondiale; dopo l'8 settembre 1943, il pezzo fu utilizzato anche dalla Wehrmacht con la denominazione 15\u00a0cm K 408(i).\nLe origini.\nNel 1929 l'Ispettorato di Artiglieria chiese all'Ansaldo, all'AREN (Arsenale del Regio Esercito di Napoli) ed alla OTO di sviluppare un nuovo cannone da 149\u00a0mm con cui sostituire i pezzi da 149/35, da 152/45 e da 152/37 (questi ultimi di preda bellica) risalenti alla Grande Guerra. Mentre l'Ansaldo e l'AREN presentarono i propri progetti, la OTO prefer\u00ec concentrarsi sull'obice da 210 mm. I due pezzi sperimentali, realizzati nel 1933, dovevano rispondere a numerose richieste di cui le principali erano: una gittata minima di 20\u00a0km, un peso in batteria non superiore alle 11 tonnellate, la possibilit\u00e0 di traino meccanico scomposto in due o tre parti, il tempo di messa in batteria non superiore a mezz'ora, eventualmente utilizzando il personale dei due pezzi.\nTanto il progetto dell'AREN, un cannone da 149/37 con bocca da fuoco direttamente derivata da quella del vecchio 149/35, quanto quello dell'Ansaldo, un cannone da 149/40, superarono i test, ma la commissione esaminatrice scelse quest'ultimo, che fu provato a Nettunia, tra il dicembre 1933 ed il dicembre 1934. All'inizio del 1935 il progetto Ansaldo fu rinviato a Genova per attuare qualche modifica volta a migliorare la stabilit\u00e0 del pezzo durante il tiro e per ridurre a due il numero di pezzi scomponibili per il trasporto. Nel luglio del 1935, il cannone 149/40 (ufficialmente designato come Cannone da 149/40 mod.35) venne adottato dal Regio Esercito, e venne inviato all'Ansaldo un ordine per l'acquisto di 48 pezzi.\nLa tecnica.\nIl cannone 149/40 Mod 35 era fornito di una bocca da fuoco di lunghezza 6 m in acciaio, con l'anima ricambiabile a freddo in un'ora. L'otturatore era a vitone cilindrico con anello plastico di chiusura, il caricamento avveniva tramite una cucchiaia, che permetteva l'inserimento del proietto nella culatta con una alzo massimo di 20\u00b0. Il sistema di sparo era a percussione a ripetizione, con possibilit\u00e0 di tiro solo nel primo arco (tiro diretto). Il congegno di mira era a cannocchiale panoramico, con alzo e linea di mira indipendenti. Il munizionamento era a cartoccio, senza bossolo.\nL'affusto in batteria poggiava su due code ed una piattaforma che formava la base del sottoaffusto, a cui era fissato il carrello di traino, che quindi aumentava la massa del complesso in batteria. Le code potevano essere regolate sia sul piano orizzontale sia su quello verticale, permettendo quindi al pezzo di adattarsi al terreno, conservando comunque la verticalit\u00e0 dell'affustino. Le estremit\u00e0 delle code terminavano con due portavomeri, imperniati in modo da permettere il migliore adattamento al terreno. L'affusto era composto dalla culla, dalla slitta col freno di rinculo e recuperatori e affustino. Gli orecchioni erano anteriori alla culla. Il brandeggio della bocca era ottenuto facendo ruotare l'affustino sul sottoaffusto, tramite volantino, mentre l'elevazione era ottenuta tramite due settori dentati e rocchetti, che agivano su una ruota elicoidale.\nTogliendo le casse dei vomeri l'affusto poteva essere ruotato a 360\u00b0, permettendo cos\u00ec libert\u00e0 di manovra ai veicoli di traino, che non erano costretti ad allineare il pezzo con la piazzola.\nIl traino avveniva in due carichi, uno con il carrello affusto che trasportava l'affusto stesso con code e vomeri ed uno con il carrello cannone, che trasportava la bocca da fuoco e la relativa slitta. Il traino, in particolari condizioni favorevoli ed a bassa velocit\u00e0, poteva essere fatto anche con un carico unico. Il pezzo poteva essere anche scomposto in quattro carichi per il traino in montagna.\nLa produzione.\nContrariamente ad altri pezzi d'artiglieria di nuova generazione sviluppati in Italia negli anni '30, la messa a punto del 149/40 fu relativamente rapida, tanto che nel 1939 gran parte dei cannoni richiesti con la prima commessa era stata consegnata al Regio Esercito; tuttavia, altri 132 pezzi ordinati nel 1938 subirono numerosi ritardi ed un'ulteriore commessa per 590 pezzi fu cancellata. Solo 52 tubi anima di riserva per le bocche da fuoco gi\u00e0 allestite furono completati tra il 1940 e il 1941. In realt\u00e0 parte dello stato maggiore del Regio Esercito riteneva che il sostegno fornito dall'artiglieria pesante avesse un ruolo secondario nella guerra di movimento, pertanto la priorit\u00e0 era assegnata ai pezzi controcarro, contraerei, divisionali e di corpo d'armata, di pi\u00f9 elevata mobilit\u00e0.\nIn seguito alle prospettive di sospensione l'Ansaldo tent\u00f2 di realizzare un semovente armato con il pezzo, utilizzando lo scafo del carro P40 dal novembre 1941, ma il prototipo fu pronto solo nel 1943; il mezzo fece le prove di tiro a Genova nel luglio dello stesso anno, e dopo l'8 settembre fu requisito dai Tedeschi.\nL'impiego.\nL'impiego del pezzo era previsto per le azioni dell'artiglieria di armata, quindi per l'interdizione lontana (controbatteria, spianamento e repressione), tuttavia, considerando la mancanza di trattori adatti, inizialmente, nel settembre 1940, il pezzo fu assegnato al \"XXXIII gruppo\", con la funzione di artiglieria costiera. Nel 1941 furono costituiti tre gruppi mobili (\"XXXI\", \"XXXII\" e \"XXXIV\") su tre batterie ed un reparto logistico. Nell'aprile 1941 il \"XXXIII gruppo\" fu motorizzato ed inviato in Jugoslavia alle dipendenze della \"2\u00aa Armata\".\nIl Fronte africano settentrionale.\nIl XXXIII gruppo fu assegnato nel giugno 1941 all'8\u00ba raggruppamento d'artiglieria d'armata, con il \"LII gruppo\" (152/37) e \"CXXXI\" e \"CXLVII\" (entrambi su 149/28). Il raggruppamento arriv\u00f2 in Libia a partire dall'ottobre 1941, e fu assegnato al \"XXI corpo d'armata\". Lo schieramento fu studiato in modo tale da poter colpire, utilizzando la massima gittata dei pezzi, il porto di Tobruk, ma, appena presa posizione, il raggruppamento fu costretto a contrastare l'offensiva britannica del 21 novembre, tanto che il 23 novembre, dopo che due pezzi da 149/40 erano stati messi fuori uso dalla controbatteria nemica, fu ordinato il ripiegamento dell'intero raggruppamento che, comunque, gi\u00e0 dal 26 novembre riprendeva le azioni di fuoco sulla cinta fortificata di Tobruk, con azioni che continuarono fino all'esaurimento delle munizioni il 6-7 dicembre. Il ripiegamento su Ain el-Gazala, lungo la via Balbia, si prolung\u00f2 fino a Derna ed el-Agheila.\nCon la controffensiva del gennaio 1942 segu\u00ec il Corpo di manovra in Cirenaica, appoggiando con le proprie batterie sia la \"Divisione \"Trieste\"\" sia la \"Divisione \"Ariete\"\", infine nel marzo- aprile 1942 il gruppo fu assegnato tatticamente alla Divisione Brescia (\"X Corpo d'armata\")]. In maggio, in vista dell'offensiva di Gazala, il \"XXXIII gruppo\" pass\u00f2 alle dipendenze del \"XX Corpo d'armata\", il 20 giugno fu impegnato contro le fortificazioni di Tobruk ed il 26-28 dello stesso mese fu impegnato contro Marsa Matruh, sotto gli attacchi della RAF che distrusse due trattori.\nIn luglio il gruppo raggiunse El Alamein, dove combatt\u00e9 praticamente quotidianamente, operando anche, il 10 luglio, a tiro diretto contro reparti meccanizzati britannici. Nella terza battaglia di El Alamein il \"XXXIII gruppo\" combatt\u00e9 fino al 28 ottobre, quando la linea pezzi fu raggiunta dai corazzati nemici, che vennero ricacciati indietro da un contrattacco della \"Divisione \"Littorio\"\". A partire dal 1\u00ba novembre il gruppo oper\u00f2 con la \"90\u00aa Divisione leggera\" tedesca, ma, al termine della ritirata, il 1\u00ba dicembre a Sirte, era ridotto a due batterie in scarse condizioni di efficienza. Le condizioni del gruppo peggiorarono ulteriormente, tanto che a fine dicembre restavano solo due cannoni efficienti, saliti a quattro grazie ad interventi di riparazione, rimasero in linea, sia pure con meno di un'unit\u00e0 di fuoco di munizioni.\nIl Fronte russo.\nIl \"XXXI gruppo\", costituito nell'agosto 1941 su tre batterie (92\u00aa, 93\u00aa e 94\u00aa), fu assegnato al \"9\u00ba raggruppamento di artiglieria d'armata\" nel maggio del 1942 e nel luglio dello stesso inizi\u00f2 il trasferimento a Nikitovka, alla fine di agosto la 93\u00aa batteria fu sostituita dalla 177\u00aa, su obici 210/22. Il 3 ottobre il gruppo pass\u00f2 alle dipendenze del \"2\u00ba raggruppamento d'armata\".\nIl \"XXXII gruppo\" fu costituito nel febbraio 1942 ed assegnato al \"9\u00ba raggruppamento\", a met\u00e0 luglio fu schierato sul fronte del Don. Il 20 settembre pass\u00f2 alle dipendenze del XXIX corpo d'armata tedesco. Successivamente venne assegnato come rinforzo al \"Corpo d'Armata alpino\".\nIL \"XXXIV gruppo\", costituito nel febbraio 1942 su \"89\u00aa\", \"90\u00aa\", e \"94\u00aa batteria\" venne assegnato al \"9\u00ba raggruppamento\" fu trasferito in luglio in Russia ed assegnato al \"XXXV Corpo d'armata\".\nL'impiego dei tre gruppi nel corso dell'inverno fu pesantemente condizionato dalla penuria di carburante, sebbene fosse stato emanato l'ordine esplicito di conservare almeno 100\u00a0km di autonomia \"intangibile\". Inoltre l'eccessivo diradamento delle batterie, strettamente legato alla lunghezza eccessiva del fronte da difendere rese problematica la manovra di fuoco delle artiglierie. Il risultato fu che la resistenza dei gruppi di artiglieria, nonostante la perdita di 72 ufficiali e 1957 artiglieri e nonostante \nDopo l'armistizio e nell'Esercito Italiano.\nSuccessivamente all'8 settembre tre pezzi furono requisiti dai tedeschi, che li denominarono\"15 cm K 408(i)\", mentre altri 13 giunsero dall'Ansaldo nel corso dell'occupazione e vennero utilizzati come artiglierie costiere.\nI pochi cannoni che sopravvissero alla guerra furono reinseriti nel materiale in servizio solo nel 1952, comunque non furono costituite unit\u00e0 organiche che utilizzassero tali pezzi. Il 149/40 fu radiato ufficialmente dalla linea nel 1969. Gli unici due pezzi conservati si trovano al Museo nazionale dell'artiglieria a Torino ed al Sacrario dei caduti d'oltremare a Bari. Il prototipo del semovente \u00e8 conservato presso l'Aberdeen Proving Ground nel Maryland.\nConfronto con armamenti similari.\nIl pezzo 149/40 aveva prestazioni confrontabili con quelle dei cannoni utilizzati da alleati ed avversari, nei confronti del tedesco 15 cm K 18 la sua minore gittata era compensata da un peso inferiore ed un arco di tiro orizzontale maggiore, nei confronti del M1A1 statunitense (155/45) con una gittata uguale ed uguale arco di tiro orizzontale, peso minore, ma arco di tiro verticale inferiore.\nLa cadenza di tiro era pari a quella del 15\u00a0cm K 18, con 1 colpo al minuto come cadenza normale (pari a 60 colpi orari), elevabili in condizioni di tiro sostenuto anche a 2-3 colpi al minuto (fino quindi a 120 colpi orari). Invece il M1A1 statunitense aveva una cadenza di tiro di 1 colpo ogni 2 minuti (30 colpi orari), arrivando a 2 colpi al minuto solo in condizioni di tiro sostenuto.\nIl traino era effettuato dalla trattrice pesante Breda TP32, come tutte le artiglierie d'armata in dotazione al Regio Esercito."}
{"id": "1851459", "revid": "115751", "url": "https://it.wikipedia.org/wiki?curid=1851459", "title": "Stretto delle Falkland", "text": ""}
{"id": "1851469", "revid": "1442080", "url": "https://it.wikipedia.org/wiki?curid=1851469", "title": "Eagle Pictures", "text": "Eagle Pictures S.p.A. \u00e8 una societ\u00e0 di distribuzione e produzione cinematografica italiana, controllata da Tarak Ben Ammar e fondata dai fratelli Stefano e Ciro Dammicco nel 1986. , curando la distribuzione e produzione di film, l'acquisizione di diritti televisivi e la distribuzione home video.\nStoria.\nDalla sua creazione, nel novembre 1986 la Eagle Pictures ha distribuito nelle sale cinematografiche molti film di genere horror, prodotti a basso costo rivelatisi poi del cult movie del genere (un esempio tra tanti, Hellraiser diretto da Clive Barker e distribuito nel 1988, oppure Stuff - Il gelato che uccide diretto da Larry Cohen). Alcuni film sono distribuiti in collaborazione con la C.I.D.I.F. o con la Onyx Film. Viene privilegiato il cinema estero, con un listino principalmente incentrato su film horror, thriller e commedia.\nNel 1992 Eagle Pictures distribuisce nelle sale Akira, cult dell'animazione giapponese diretto da Katsuhiro \u014ctomo.\nIn un primo momento, la Eagle Pictures firma un accordo con la Multivision per la distribuzione dei suoi film in home video, mentre successivamente se ne occuper\u00e0 in proprio tramite un suo ramo denominato Eagle Home Video. Tra i primi film spiccano \"Cube - Il cubo\", \"Dogma\", \"A Time for Dancing\", \"The Guilty - Il colpevole\". Attiva anche nella produzione, nel 2007 ha prodotto la pellicola dei fratelli Taviani \"La masseria delle allodole\" e il film generazionale \"Scrivilo sui muri\".\nIn quell\u2019anno Quinta Communications del tunisino Tarak Ben Ammar acquista, con l'aiuto di Goldman Sachs e Interbanca, da Prima TV il 67,47% della Imperium Spa che controlla al 75% la Eagle Pictures.\nLa Eagle Pictures distribuisce oltre 20 titoli all'anno; recentemente, grazie agli accordi stipulati, distribuisce nelle sale anche titoli di Media Trade, AB Films e Sharada. Tra i film pi\u00f9 importanti distribuiti in Italia sono \"La passione di Cristo\" di Mel Gibson, \"Se mi lasci ti cancello\" di Michel Gondry e \"Il discorso del re\" di Tom Hooper, per citarne alcuni.\nNel marzo 2019 Ben Ammar, tramite la Eagle Pictures, insieme a Gary Barber (Presidente e AD), Cineworld e Lantern Entertainment (socio di maggioranza) fonda Spyglass Media Group, societ\u00e0 indipendente di contenuti che eredita il marchio di Spyglass Entertainment Group.\nDal marzo 2020 Eagle Pictures \u00e8 il nuovo distributore italiano di Paramount Pictures."}
{"id": "1851472", "revid": "767487", "url": "https://it.wikipedia.org/wiki?curid=1851472", "title": "All'improvviso", "text": "All'improvviso (\"Tan de repente\") \u00e8 un film del 2002 diretto da Diego Lerman. Girato in bianco e nero, concepito come un road movie, il film \u00e8 interpretato da un cast in prevalenza femminile. Il soggetto \u00e8 in parte ispirato al romanzo \"La prueba\", di C\u00e9sar Aira.\nTrama.\nMarcia (Tatiana Saphir) \u00e8 impiegata come commessa di un negozio di lingerie di Buenos Aires. Un giorno, andando al lavoro, cattura l'attenzione di una donna punk di nome Mao, che si trova per strada con la sua compagna Lenin, entrambe lesbiche. Marcia, dapprima intimorita dalle avance di Mao, inizia a fare amicizia con le due ragazze..."}
{"id": "1851477", "revid": "256896", "url": "https://it.wikipedia.org/wiki?curid=1851477", "title": "Gestore Servizi Elettrici", "text": ""}
{"id": "1851479", "revid": "15756", "url": "https://it.wikipedia.org/wiki?curid=1851479", "title": "Pracatinat", "text": "Pracatinat (scritto anche \"Pr\u00e0 Catinat\" - 1.785 m s.l.m.) \u00e8 una localit\u00e0 situata in val Chisone nel comune di Fenestrelle lungo la strada che dal fondo valle (dalla frazione Depot di Fenestrelle) sale al colle delle Finestre.\nSignificato del toponimo.\n\"Pr\u00e0 Catinat\" significa \"prato di Catinat\" e prende il nome dal generale francese Nicolas de Catinat de La Fauconnerie, il quale ha condotto varie azioni di incursione militare nelle valli piemontesi. Il generale, nella localit\u00e0, pass\u00f2 con 10.000 uomini delle sue truppe l'inverno 1693-1694.\nImportanza del luogo.\nLa localit\u00e0 \u00e8 stata importante perch\u00e9 la famiglia Agnelli vi costru\u00ec un sanatorio per la cura della tubercolosi. Il complesso, costruito tra il 1929 e il 1930, era composto di due padiglioni, dedicati a Edoardo Agnelli e alla sorella Tina Nasi e rispettivamente destinati uno a degenti di sesso maschile e l'altro a degenti di sesso femminile. Vi era un collegamento, ad oggi dismesso, tramite un funivia tra la localit\u00e0 di Depot, sulla Strada provinciale 23, e i padiglioni inaugurato nel 1927. Fu costruita dalla Ceretti e Tanfani con tecnologia della doppia fune traente. Aveva una lunghezza di 1291 m, dislivello 576 m, portata oraria 130 persone e capacit\u00e0 dei due veicoli era di 13 persone. Ci fu un grave incidente nel 1966 e fu poi dismessa definitivamente negli anni Ottanta; ad oggi si possono vedere le stazioni di partenza e di arrivo e, sul versante della montagna, i 6 pali. \nOggi le due strutture, non pi\u00f9 utilizzabili a fini terapeutici dal 1982, sono state per un paio di decenni un Laboratorio che progetta e realizza varie attivit\u00e0 educative, formative, culturali e di ricerca mentre attualmente il padiglione Nasi \u00e8 un albergo a tre stelle.\nEscursionismo.\nLa localit\u00e0 \u00e8 luogo di interesse escursionistico. Di qui parte una strada sterrata che in circa cinque chilometri conduce al rifugio Selleries.\nNei pressi di Pracatinat si trova il \"Ponte Rosso\", via d'accesso al Forte delle Valli, parte superiore del grande Forte di Fenestrelle. Va ricordato per\u00f2 che tale accesso \u00e8 solitamente chiuso perch\u00e9 il Ponte Rosso non \u00e8 sicuro e le escursioni al Forte di Fenestrelle iniziano sempre dal basso (Forte San Carlo); aperture straordinarie del ponte avvengono in casi di manifestazioni organizzate."}
{"id": "1851480", "revid": "256896", "url": "https://it.wikipedia.org/wiki?curid=1851480", "title": "Gestore della rete di trasmissione nazionale", "text": ""}
{"id": "1851486", "revid": "775372", "url": "https://it.wikipedia.org/wiki?curid=1851486", "title": "Partito Interno", "text": "Il Partito Interno (\"Inner Party\" in lingua inglese) \u00e8 una suddivisione interna al partito immaginario del Socing, inventato da George Orwell nel suo romanzo distopico \"1984\" (1949).\nI membri del Partito Interno rappresentano l'aristocrazia del partito e la fascia pi\u00f9 privilegiata della popolazione dello stato immaginario di Oceania: sono infatti l'unica parte della popolazione che ha continuato a vivere sostanzialmente come prima della Rivoluzione. Nelle case dei membri del Partito Interno si consumano tutti i generi alimentari e di lusso che si consumavano prima dell'avvento al potere del Grande Fratello: dal caff\u00e8 non sintetico al vero gin, fino a sigarette di qualit\u00e0 e allo zucchero al posto della saccarina che consuma la restante parte della popolazione. Indossano una tuta nera, rispetto alle tute di colore blu dei membri del partito esterno. \nNelle loro abitazioni, fornite tutte di ogni comfort, i membri del Partito Interno sono serviti almeno da due o tre maggiordomi. Inoltre, hanno il potere di spegnere i teleschermi che sorvegliano le proprie abitazioni, sia pur per un breve periodo di tempo. Il Partito Interno \u00e8 composto da meno del 2% della popolazione oceanica, mentre i membri del Partito Esterno sono il 13% della popolazione complessiva e i prolet l'85%.\nNel romanzo, viene presentata abbastanza dettagliamente la vita di un membro in particolare del Partito Interno: O'Brien."}
{"id": "1851494", "revid": "62748", "url": "https://it.wikipedia.org/wiki?curid=1851494", "title": "Roman\u00e9e-Conti", "text": "Il Domaine de la Roman\u00e9e-Conti \u00e8 una tenuta in Borgogna (Francia), che produce vino bianco e rosso.\nStoria.\nNel 1232, l'Abbazia di San Vivant in Vosne acquist\u00f2 1,8 ettari di vigneto. Nel 1631 il vigneto venne acquistato dalla famiglia de Croonembourg, che lo ribattezz\u00f2 Roman\u00e9e perch\u00e9 nell'antichit\u00e0 era appartenuto al Prefetto di Roma. Nello stesso periodo i Croonembourg acquistarono gli adiacenti vigneti di La T\u00e2che. \nNel 1760, quando Andr\u00e9 de Croonembourg decise di vendere le terre, si scaten\u00f2 una diatriba tra i due offerenti madame de Pompadour, amante del re Luigi XV di Francia, ed il suo acerrimo nemico Louis Fran\u00e7ois I de Borbone-Conti. Il principe l'ebbe vinta e la vigna divenne nota come Roman\u00e9e-Conti. In seguito alla Rivoluzione francese, la terra del principe venne sequestrata e messa all'asta.\nNel 1819 il vigneto Roman\u00e9e-Conti venne acquistato da Nicolas Defer de la Nouerre, che lo vendette a Julien Ouvrard per 78.000 franchi. Nel 1869 Jacques-Marie Duvault-Blochet lo acquist\u00f2 insieme ad altre aziende come Ech\u00e9zeaux, Grands Ech\u00e9zeaux e Richebourg.\nNel 1891 i 9,43 ettari di Roman\u00e9e Saint-Vivant furono acquistati da Nicolas-Joseph Marey, genero del geometra Gaspard Monge. Nel 1898, la famiglia Marey-Monge cedette parte della loro azienda alla famiglia Latour, affittando i restanti 5,28 ettari del Domaine de la Roman\u00e9e-Conti nel 1966 e, infine, vendendoli nel 1988. Questa ultima operazione \u00e8 stata finanziata dalla vendita e affitto delle propriet\u00e0 del Domaine a Ech\u00e9zeaux e a Grands Ech\u00e9zeaux.\nVigneti.\nI vigneti sono raggruppati attorno al villaggio di Vosne-Roman\u00e9e su terreni ben drenati, disposti ad est e sud-est. Il suolo \u00e8 ricco di ferro e calcare su una base di roccia e marna, i vitigni si trovano a 240 metri sopra il livello del mare. L'et\u00e0 media delle viti \u00e8 molto alta - circa 44 anni - e i vigneti sono coltivati con metodi biologici. \nPer coltivare i vigneti di Roman\u00e9e-Conti e Le Montrachet sono stati reintrodotti i cavalli, al fine di evitare la compattazione del terreno con l'uso dei trattori. Le rese sono molto basse, con una media di 25 hl / ha (il rendimento di un Grand Cru \u00e8 di solito 35 hl / ha). In altre parole, occorrono tre viti per produrre una bottiglia di Domaine de la Roman\u00e9e-Conti. Le rese sono ridotte attraverso la potatura agli inizi della stagione, e la potatura verde nei mesi di luglio e agosto. Viene effettuata una pulizia anche immediatamente prima del raccolto per eliminare i grappoli al di sotto degli standard. Al momento del raccolto, i grappoli vengono ordinati in piccoli cesti per essere esaminati singolarmente.\nRoman\u00e9e-Conti.\nVitigno: Pinot Nero\nVigneto: 1,88140 ettari (monopole)\nEt\u00e0 media delle viti: 53 anni\nProduzione media: 450 casse\nNel corso degli anni il Pinot ha mutato in 50-60 diverse varianti all'interno di questo vigneto.\nLa T\u00e2che.\nVitigno: Pinot Nero\nVigneto: 6,0620 ettari (monopole)\nEt\u00e0 media delle viti: 47 anni\nProduzione media: 1.870 casse\nRichebourg.\nVitigno: Pinot Nero\nVigneto: 3,51 ettari\nEt\u00e0 media delle viti: 42 anni\nProduzione media: 1.000 casse\nRoman\u00e9e-St-Vivant.\nVitigno: Pinot Nero\nVigneto: 5,28 ettari\nEt\u00e0 media delle viti: 34 anni\nProduzione media: 1.500 casse\nGrand Ech\u00e9zeaux.\nVitigno: Pinot Nero\nVigneto: 3,54 ettari\nEt\u00e0 media delle viti: 52 anni\nProduzione media: 1.150 casse\nEch\u00e9zeaux.\nVitigno: Pinot Nero\nVigneto: 4,67 ettari\nEt\u00e0 media delle viti: 32 anni\nProduzione media: 1.340 casse\nMontrachet.\nVitigno: Chardonnay \nAzienda vigneto: 0,67 ettari\nEt\u00e0 media delle viti: 62 anni\nProduzione media: 250 casse\nCorton.\nVitigno: Pinot Nero\nAzienda vigneto: 2,28 ettari\nEt\u00e0 media delle viti: ?? anni\nProduzione media: ?? casse\nViticoltura e vinificazione.\nI vigneti della tenuta sono gestiti attraverso i principi dell'agricoltura biologica, le uve vengono raccolte pi\u00f9 tardi rispetto alla maggior parte dei vigneti in Borgogna. \nIn cantina gli interventi vengono ridotti al minimo indispensabile per permettere una vinificazione del tutto naturale. La fermentazione si svolge a temperature relativamente basse. \nLa tenuta ha la sua fornitura privata di rovere dalle foreste di Troncais. La maturazione dipende dalla qualit\u00e0 della vendemmia e viene effettuata in botti al 100% nuove. Le barriques devono essere nuove per esaltare le qualit\u00e0 del frutto e per eliminare qualsiasi possibilit\u00e0 di contaminazione che potrebbe derivare da vecchie botti. Non vi \u00e8 alcuna filtrazione, ma viene utilizzata la tecnica di chiarificazione con l'albume dell'uovo. I vini passano dai sedici ai venti mesi in legno prima dell'imbottigliamento."}
{"id": "1851502", "revid": "29244", "url": "https://it.wikipedia.org/wiki?curid=1851502", "title": "Stelle marine", "text": ""}
{"id": "1851505", "revid": "767487", "url": "https://it.wikipedia.org/wiki?curid=1851505", "title": "Rev Theory", "text": "I Rev Theory (precedentemente noti come Revelation Theory) sono un gruppo hard rock statunitense formatosi nel 2002 a North Andover, Massachusetts.\nStoria del gruppo.\nPrimi anni e \"Truth Is Currency\" (2002-2006).\nI membri della band Rich Luzzi, Dave Agoglia e Julien Jorgensen si incontrarono per la prima volta nel 1997 al Merrimack College, North Andover. Successivamente, intorno al 2002, si trasferiscono tutti a Long Island, nello stato di New York, dove sperano di intraprendere la carriera di musicisti. Circa un anno dopo si unisce alla band anche il bassista Matty McCloskey, che ai tempi frequentava la New York University. Il quartetto \u00e8 completo, con Rich alla voce, Dave alla chitarra, Matty al basso e Julien alla batteria, la band prende il nome di Revelation Theory registrano il loro primo EP intitolato \"Revelation Theory\", e incominciano un tour.\nNel 2005 ottengono un contratto discografico con una sotto-etichetta della EMI, la Element Records e pubblicano il loro primo album in studio, dal titolo \"Truth Is Currency\", un album, a differenza dei suoi successori, caratterizzato da sonorit\u00e0 molto pi\u00f9 spinte e crossover.\nDal 2005 in poi la band si impegna costantemente in tour con altri gruppi come Hinder e Sevendust. Durante un altro tour con Hinder, Buckcherry e Evanescence il singolo \"Slowburn\" si piazza alla posizione numero 27 nella Mainstream Rock Tracks americana.\n\"Light It Up\" e innovazioni (2007-2009).\nNel 2007 la band torna in tour con Hinder, Papa Roach e Buckcherry. Pi\u00f9 tardi la band firma un nuovo contratto con la major discografica Interscope Records, e si mette al lavoro per comporre il suo secondo album in studio, \"Light It Up\", e i membri decidono di semplificare il proprio nome in \"Rev Theory\". Doveroso ricordare \u00e8 che in questo periodo fa la sua comparsa nella band un quinto elemento, il chitarrista Rikki Lixx e il sound della band si ammorbidisce, consolidandosi in un hard rock molto potente, ma di facile ascolto. La band raggiunge successivamente maggior successo quando la WWE decide di mandare i loro singoli su pay-per-view, inizialmente con \"Light It Up\", che ha fatto da sigla per WrestleMania XXIV, e successivamente con \"Hell Yeah\" come tema ufficiale di \"WWE One Night Stand\", che ha avuto luogo nel mese di giugno. L'ex diva della WWE Ashley Massaro appare nel video ufficiale di \"Hell Yeah\". Nel 2008 a Rich Luzzi venne affidata la parte per la composizione vocale del tema d'ingresso per la superstar della WWE Randy Orton. \"Hell Yeah\" compare anche nel videogioco \"Madden NFL 2009\".\nInterscope, Geffen A &amp; E Records e Microsoft si sono unite per promuovere la premier del video di \"Hell Yeah\" su Xbox LIVE. Il video di \"Hell Yeah\" \u00e8 stato il primo video musicale pubblicato su Xbox LIVE.\nLa band ha trascorso il resto del 2008 a suonare nello J\u00e4germeister Music Tour, come band d'apertura per Hinder e Trapt. Il singolo \"Light It Up\" \u00e8 stato incluso come pacchetto scaricabile nell'Hard Rock Package per il videogioco \"Guitar Hero World Tour\" per le versioni Xbox 360, PlayStation 3 e Wii.\nIl singolo \"Hell Yeah\" \u00e8 usato anche come tema iniziale e finale della serie televisiva \"Blue Mountain State\" in onda su Spike TV ed MTV.\n\"Justice\" (2010-2011).\nNel febbraio la band si impegna per la scrittura e la stesura del nuovo materiale che sarebbe servito per registrare il terzo album. Sotto la guida del produttore Danny Date la band entra in studio e annuncia che il nuovo album sarebbe uscito nel febbraio del 2011. La title track e primo singolo estratto dall'album \u00e8 \"Justice\" ed \u00e8 stata pubblicata su iTunes il 25 ottobre 2010 e per radio il 2 novembre. La canzone \"Hangman\" viene usata come colonna sonora alternativa per WWE SmackDown e viene suonata live dalla stessa band in un episodio della serie TV \"Blue Mountain State\". Il 15 febbraio 2011 esce il terzo album dei Rev Theory, dal titolo \"Justice\" e debutta alla posizione 75 nella Billboard 200.\nIl 12 aprile 2012, la band annunci\u00f2 sulla propria pagina Facebook che Rikki Lixx non faceva pi\u00f9 parte della band:\n\"Take 'Em Out\" e \"The Revelation\" (2012-presente).\nIl 1\u00ba novembre 2012 il gruppo annunci\u00f2 l'uscita dell'EP \"Take 'Em Out\", pubblicato il 27 novembre 2012 dalla Universal Records. Dopo aver intrapreso un tour per promuovere l'EP, il gruppo pubblic\u00f2 un teaser nel febbraio 2014 che preannunciava la pubblicazione dell'album \"Red Light Queen\" e l'annuncio di un tour in cui sarebbero stati accompagnati da Paul Phillips (precedentemente nei Puddle of Mudd).\nIl 6 aprile 2014 il gruppo si esib\u00ec dal vivo durante l'evento WrestleMania XXX suonando il brano \"Voices\", entry song del wrestler Randy Orton.\nNell'agosto successivo il gruppo firm\u00f2 un contratto con la Another Century, una sottodivisione della Century Media Records, e annunciarono la pubblicazione del singolo \"Born 2 Destroy\". L'8 gennaio 2016 il brano \"We Own the Night\" venne pubblicato come singolo digitale.\nIl 29 luglio 2016 il gruppo annuncia \"The Revelation\", quarto album in studio pubblicato il 9 settembre 2016."}
{"id": "1851506", "revid": "38120", "url": "https://it.wikipedia.org/wiki?curid=1851506", "title": "Pra Catinat", "text": ""}
{"id": "1851507", "revid": "1305772", "url": "https://it.wikipedia.org/wiki?curid=1851507", "title": "Vardenis", "text": ""}
{"id": "1851513", "revid": "767487", "url": "https://it.wikipedia.org/wiki?curid=1851513", "title": "A Mark, a Mission, a Brand, a Scar", "text": "A Mark, a Mission, a Brand, a Scar \u00e8 il terzo album studio del gruppo alternative - emo Dashboard Confessional.\nPubblicato il 19 agosto 2003 dalla Vagrant Records, l'album consta di 13 tracce pi\u00f9 3 tracce bonus per il mercato giapponese."}
{"id": "1851521", "revid": "287204", "url": "https://it.wikipedia.org/wiki?curid=1851521", "title": "Licantropi (Twilight)", "text": "Nella serie di \"Twilight\" il termine licantropo \u00e8 utilizzato impropriamente per indicare un mutaforma, ossia un essere umano in grado di assumere a volont\u00e0 le sembianze di un lupo; questi cosiddetti licantropi sono per questo diversi dalla figura del licantropo propria dell'immaginario collettivo.\nJacob Black, uno dei protagonisti della saga, scopre di essere un licantropo nel corso del secondo libro; nel quarto libro sar\u00e0 Edward Cullen a spiegare come i licantropi di La Push siano in realt\u00e0 mutaforma, e a confermare l'esistenza dei licantropi veri e propri (chiamati \"Figli della Luna\").\nOrigini.\nLe leggende degli indiani Quileute narrano della loro discendenza dai lupi e dell'esistenza di esseri met\u00e0 uomini e met\u00e0 lupi.\nLa piccola trib\u00f9 dei Quileute si stabil\u00ec nel golfo all'estremo nord-ovest della penisola dell'attuale stato di Washington: dediti alla pesca, erano un popolo pacifico. L'invasione di una trib\u00f9 vicina pi\u00f9 numerosa costrinse i Quileute a far ricorso alla magia: lasciati i corpi, gli spiriti dei guerrieri potevano scatenare venti poderosi, urlando in modo spaventoso. Gli animali erano in grado di vedere questi spiriti e di comunicare con loro e i guerrieri ne approfittarono per scacciare il nemico dalle loro terre. \nAnni dopo, la trib\u00f9 viveva in pace sotto il capo Taha Aki: solo un uomo non era felice, Utlapa. Questi era uno spirito guerriero tra i pi\u00f9 forti ed era invidioso del potere del capo trib\u00f9. Taha Aki poteva leggere nei pensieri degli altri spiriti guerrieri e vide i desideri di conquista che animavano Utlapa: per questo decise di allontanarlo dalla trib\u00f9. Utlapa si rifugi\u00f2 nei boschi, meditando vendetta. Un giorno, Utlapa scopr\u00ec il corpo diTaha Aki abbandonato in un posto sicuro mentre il suo spirito era lontano a sorvegliare la trib\u00f9. Utlapa lasci\u00f2 il suo corpo e si impossess\u00f2 di quello del capo, troppo lontano per ritornarvi prima del rivale. Giunto al luogo segreto, Taha Aki trov\u00f2 il corpo di Utlapa senza vita e intu\u00ec che questi avesse preso il suo posto nella trib\u00f9. Approfittando di questo potere, Utlapa inizi\u00f2 a dettare leggi a proprio vantaggio, primo tra tutte il divieto di entrare nel mondo degli spiriti: se un guerriero avesse abbandonato il proprio corpo infatti, avrebbe scoperto l'inganno. La trib\u00f9 conobbe un periodo di tristezza e desolazione e lo spirito di Taha Aki ne soffriva: a questo si aggiungeva il dolore di una non-vita, senza speranza n\u00e9 di poter tornare tra i vivi n\u00e9 di raggiungere l'ultima terra dove dimorano i suoi antenati.\nUn giorno, lo spirito di Taha Aki si imbatt\u00e9 in un grosso e bellissimo lupo. Stupefatto da tanta forza e fierezza chiese al lupo di poter condividere il suo corpo con lui, e il lupo accett\u00f2. Come lupo si diresse al suo villaggio e, simulando un canto quileute con l'ululato riusc\u00ec a convincere uno degli uomini ad entrare nel mondo degli spiriti: qui gli spieg\u00f2 quello che era accaduto, ma nel frattempo Utlapa sopraggiunse e uccise il traditore. Per la rabbia scatenata da questo gesto, lo spirito di Taha Aki prese il sopravvento sul lupo e riusc\u00ec a trasformarsi in un essere umano perfetto, la gloriosa interpretazione del puro spirito di Taha Aki. I guerrieri lo riconobbero subito nonostante le diverse sembianze. Il potente Taha Aki uccise Utlapa e torn\u00f2 a governare la trib\u00f9 mantenendo il divieto di entrare nel mondo degli spiriti per evitare che altri cercassero di rubare l'identit\u00e0 altrui. Taha Aki visse come uomo per molti anni trasformandosi in lupo quando doveva proteggere la propria trib\u00f9 e questa capacit\u00e0 si trasmise ai suoi figli e al resto della sua discendenza.\nMolti anni dopo, una donna vampiro decim\u00f2 la trib\u00f9 dei Quileute e quelle vicine. Prima che i licantropi riuscissero a capire come sconfiggerla, uccise la moglie del capo trib\u00f9, i suoi figli e molta altra gente. Dopo uno scontro sanguinoso, il vampiro venne ucciso (dato che il primo figlio di Taha Aki scopri che i denti dei lupi ferivano i vampiri). Le conoscenze acquisite malgrado questo scontro si tramandarono a tutti i lupi per generazioni e i vampiri che osavano avvicinarsi al territorio dei Quileute venivano sconfitti, fino all'arrivo dei Cullen. Carlisle infatti propose una tregua: lui e la sua famiglia si sarebbero impegnati a non mordere nessun umano (n\u00e9 per nutrirsene n\u00e9 per trasformarlo) e a non oltrepassare i confini dei Quileute e in cambio i Quileute li avrebbero lasciati vivere vicino alla loro terra.\nTrasformazione.\nPer molti anni, i maschi Quileute non si trasformarono in lupi: la pace siglata con i Cullen port\u00f2 un periodo di equilibrio nella zona e i licantropi venivano ricordati solo nelle leggende.\nIn \"New Moon\", il secondo romanzo della serie, i giovani Quileute ritornano a trasformarsi in lupi, come conseguenza dell'arrivo dei vampiri Victoria Laurent e James, che iniziano una caccia spietata verso Bella Swan. Inizialmente, \u00e8 Jacob Black a parlare di una banda formata da suoi coetanei, giovani che si presentano alla trib\u00f9 come i \"protettori\": il leader \u00e8 Sam Uley, che raduna attorno a s\u00e9 altri giovani della riserva. Jacob inizialmente li biasima, per le loro arie da giustizieri e perch\u00e9 anche il suo amico Embry Call \u00e8 stato coinvolto nel loro gruppo. Solo dopo essersi trasformato egli stesso in lupo, Jacob inizia a capire cosa stava succedendo ai suoi amici.\nIn \"Eclipse\", per il grande pericolo costituito dall'esercito di vampiri neonati radunato da Victoria, si uniscono ai licantropi anche un ragazzino e un'adolescente, anch'essi discendenti dal primo licantropo Taha Aki.\nIn \"Breaking Dawn\", venuti a conoscenza della gravidanza di Bella, decidono dapprima di distruggere la creatura che ne sarebbe venuta fuori; Jacob si ribella quando capisce che la sopravvivenza di Isabella non \u00e8 per\u00f2 contemplata nel loro piano, pertanto decide di abbracciare il suo sangue alfa e scappa, seguito da Seth e successivamente da Leah , formando un nuovo branco. Quando Jacob ha l'imprinting con Renesmee, la figlia di Edward e Bella, il branco guidato da Sam non pu\u00f2 pi\u00f9 uccidere la bambina, per la loro legge suprema.\nQuando giungono anche i Volturi per giustiziare i Cullen, il numero di vampiri sopraggiunti,tra alleati e nemici, fa s\u00ec che al branco di Sam Uley si uniscano altri 7 licantropi.\nPoteri e abilit\u00e0.\nSotto forma di lupo, i mutaforma hanno l'aspetto di lupi dalle dimensioni enormi, pari a quelle di un cavallo (anche in forma umana risultano pi\u00f9 grandi della media dei normali esseri umani). La forma e il colore del pelo cambiano a seconda delle caratteristiche fisiche ed intellettuali di ogni mutaforma, mentre la sua estensione aumenta con l'aumentare di quella dei capelli dell'essere quando esso \u00e8 in forma umana. Di conseguenza, i mutaforma tendono a tenerli sempre corti. Inoltre, in qualunque forma essi si trovino, questi esseri hanno una temperatura corporea di circa 42 \u00b0C. Con la trasformazione, un mutaforma acquisisce forza, resistenza, velocit\u00e0 e agilit\u00e0 sovrumane, una resistenza alla fatica altrettanto sovrumana, sensi super-sviluppati, per la precisione vista, visione notturna, olfatto e udito, un potente legame telepatico con gli altri membri del branco (possono comunicare con loro fino a 500 km di distanza (o pi\u00f9) e sentire come proprie le loro emozioni, ma non possono in alcun modo disobbedire agli ordini del capo branco), artigli e denti in grado di penetrare qualunque cosa. Anche in forma umana dispongono di forza, resistenza e agilit\u00e0 sovrumane e degli stessi sensi super-sviluppati, ma queste loro capacit\u00e0 non raggiungono i livelli di quelle sviluppate sotto forma di lupo. \nIn un mutaforma giovane e inesperto, la trasformazione da uomo a lupo viene solitamente scatenata da una forte rabbia, mentre i mutaforma con pi\u00f9 esperienza riescono a trasformarsi a comando. Questo cambiamento, per nulla doloroso, viene preceduto da una sorta di convulsione e si sviluppa in un arco di tempo pari a quello nel quale avviene un battito di ciglia. Durante le trasformazioni si sviluppa un istinto animalesco che aiuta il mutaforma a convivere con il proprio lato lupo. Inoltre, una volta che la prima trasformazione \u00e8 avvenuta e lo spirito del lupo \u00e8 entrato in contatto con questa dimensione, l'et\u00e0 del mutaforma si ferma e ricomincer\u00e0 a invecchiare solo quando smetter\u00e0 di trasformarsi. Un esempio \u00e8 Taha Aki che visse una vita lunga quanto tre volte quella degli uomini.\nImprinting.\nL'imprinting per i lupi Quileute \u00e8 simile a un \"colpo di fulmine\", ma differisce da esso per due aspetti: innanzitutto perch\u00e9 \u00e8 eterno, e poi perch\u00e9, al contrario del colpo di fulmine, l'imprinting si pu\u00f2 avere anche con un bambino di due anni o, come nel caso di Jacob e Renesmee, con un neonato. In questo caso non c'\u00e8 niente di romantico, o almeno non subito: \u00e8 definito come uno \"spostamento di gravit\u00e0\". Basta guardare per un attimo negli occhi una persona e, se lei \u00e8 la met\u00e0 che si cercava, mai e poi mai, sar\u00e0 pi\u00f9 importante di lei: in un istante ci si rende conto di potersi trasformare in tutto ci\u00f2 di cui lei ha bisogno, \"che sia un protettore, un fratello, un amico o un amante\".\nLe componenti femminili del branco, come spiegato in Breaking Dawn, non possono subire l'imprinting: \u00e8 il caso di Leah, la quale dopo la trasformazione non solo non ha avuto pi\u00f9 il ciclo, ma soprattutto non ha l'imprinting con nessuno, sebbene abbia una linea di discendenza molto vicina a quella del capobranco.\nFormazione del branco.\nIl primo a subire la trasformazione \u00e8 Sam Uley, che la affronta da solo, senza sapere cosa gli sarebbe accaduto e senza nessuno che lo guidasse. Il vecchio Quil Ateara, durante una visita di cortesia, strinse la mano a Sam e subito cap\u00ec cosa gli fosse successo, per il forte calore sentito nella stretta. Per questo, convoc\u00f2 Billy Black e Harry Clearwater, gli unici ad aver assistito alla trasformazione dei loro nonni in lupi: i tre spiegarono a Sam cosa gli fosse accaduto e perch\u00e9.\nDopo Sam, fu il turno di Jared e Paul; poi di Embry, Jacob e Quil; infine, Seth Clearwater, nonostante la giovane et\u00e0, e Leah Clearwater, una ragazza. Poco prima della battaglia con i neonati, al branco si uniscono anche Brady Fuller e Collin Littlesea, di un anno pi\u00f9 giovani rispetto a Seth. In Breaking Dawn, a causa del via vai di numerosi vampiri a casa Cullen il branco aumenta a 17 componenti, dei quali molti ancora sconosciuti.\nPatto con i Cullen.\nNel 1936, il branco composto da Ephraim Black, Levi Uley e Quil Ateara II, incontrarono i Cullen, un clan composto da cinque vampiri giunti a vivere nella zona per qualche anno. I tre mutaforma si prepararono allo scontro, ma Carlisle Cullen, il capofamiglia, convinse Ephraim di non voler fare del male a nessuno e di voler vivere in pace. Vedendo come il vampiro stesse cercando di evitare uno scontro in cui la propria famiglia godeva di una superiorit\u00e0 schiacciante, Ephraim si fid\u00f2 e accett\u00f2 la tregua. Fu cos\u00ec stabilito un patto secondo cui sarebbero state create una zona considerata il territorio dei Quileute, cos\u00ec come furono demarcati i confini del territorio appartenente ai Cullen: a entrambi i gruppi \u00e8 proibito entrare nel reciproco territorio, e ai Cullen \u00e8 proibito anche solo mordere qualsiasi umano sia dentro che fuori dai territori Quileute. Ogni gruppo giura anche di non rivelare agli umani la vera natura dell'altro.\nNonostante la tregua sia rispettata, quando i Cullen tornano a Forks nei primi anni duemila la loro presenza viene fortemente osteggiata dai membri della trib\u00f9 che ancora credono alle tradizioni: si arriva addirittura a boicottare l'ospedale di Forks poich\u00e9 in esso lavora Carlisle. I Cullen da parte loro, pur capendo la paura dei Quileute sono comunque mortificati, alcuni di loro anche offesi, da questo.\nDopo la battaglia contro i neonati di Victoria, e dopo le cure che Carlisle somministra a Jacob quando questi rimane ferito, sembra abbia inizio una prima vera e propria pace tra la trib\u00f9 Quileute e i Cullen, tanto che sia gli anziani, che il capobranco Sam, sono disposti a non considerare una violazione del patto l'eventuale trasformazione di Bella in vampira. Quando per\u00f2 scopre che Bella \u00e8 incinta, Sam, temendo per la sicurezza della trib\u00f9, organizza un attacco a sorpresa, che per\u00f2 fallisce quando Jacob, Seth e Leah Clearwater si schierano dalla parte dei Cullen. Con la nascita di Renesmee e il conseguente imprinting di Jacob il patto viene riformato, e ora \u00e8 pi\u00f9 solido di quanto non sia mai stato perch\u00e9 la bambina, in quanto oggetto di un imprinting, ora fa parte sia della famiglia Cullen che della trib\u00f9 Quileute."}
{"id": "1851522", "revid": "729019", "url": "https://it.wikipedia.org/wiki?curid=1851522", "title": "Zikhron Ya'aqov", "text": "Zikhron Ya'aqov (ebraico: \u05d6\u05b4\u05db\u05b0\u05e8\u05d5\u05b9\u05df \u05d9\u05b7\u05e2\u05b2\u05e7\u05b9\u05d1; lit: Ricordo di Giacobbe; spesso abbreviata in Zichron) \u00e8 una citt\u00e0 in Israele, a 35 kilometri a sud di Haifa, e parte del distretto di Haifa. Situata sul versante meridionale del monte Carmelo domina il mar Mediterraneo, vicino all'autostrada litoranea (Kvish 2). \nFu il primo insediamento ebraico nel paese, fondato nel 1882 dal barone Edmond James de Rothschild in onore di suo padre James, ossia in ebraico Ya'aqov."}
{"id": "1851525", "revid": "287204", "url": "https://it.wikipedia.org/wiki?curid=1851525", "title": "Hacelia attenuata", "text": "Hacelia attenuata, conosciuta comunemente come stella arancio, \u00e8 una stella marina della famiglia Ophidiasteridae.\nHabitat e distribuzione.\nReperibile su fondale duro, coralligeno, da 3 a 150 metri di profondit\u00e0, normalmente sotto i 10, spesso in grotta. Essendo una specie termofila tende ad essere poco diffusa nel Mar Mediterraneo settentrionale, pi\u00f9 frequente nel Mar Adriatico meridionale, nel Mar di Marmara e nel Mare Egeo.\nDescrizione.\nBraccia lunghe, coniche, tozze alla base, corpo centrale piccolo, di colore arancio da giovani e man mano tendenti al rosso acceso.\nFino a 30 centimetri di diametro.\nComportamento.\nSpecie termofila e sciafila.\nAlimentazione.\nSi nutre di spugne."}
{"id": "1851530", "revid": "438678", "url": "https://it.wikipedia.org/wiki?curid=1851530", "title": "Album studio", "text": ""}
{"id": "1851536", "revid": "767487", "url": "https://it.wikipedia.org/wiki?curid=1851536", "title": "Dusk and Summer", "text": "Dusk and Summer \u00e8 il quarto album studio della band emo Dashboard Confessional."}
{"id": "1851540", "revid": "287204", "url": "https://it.wikipedia.org/wiki?curid=1851540", "title": "Hacelia", "text": "Hacelia \u00e8 un genere di stelle marine della famiglia Ophidiasteridae."}
{"id": "1851543", "revid": "104265", "url": "https://it.wikipedia.org/wiki?curid=1851543", "title": "Ophidiasteridae", "text": "Ophidiasteridae \u00e8 una famiglia di stelle marine, nell'ordine Valvatida."}
{"id": "1851544", "revid": "767487", "url": "https://it.wikipedia.org/wiki?curid=1851544", "title": "The Places You Have Come to Fear the Most", "text": "The Places You Have Come to Fear the Most \u00e8 il secondo album studio della band emo Dashboard Confessional."}
{"id": "1851545", "revid": "767487", "url": "https://it.wikipedia.org/wiki?curid=1851545", "title": "Valvatida", "text": "Valvatida \u00e8 un ordine di stelle marine."}
{"id": "1851546", "revid": "196390", "url": "https://it.wikipedia.org/wiki?curid=1851546", "title": "Presidente delle Filippine", "text": ""}
{"id": "1851549", "revid": "767487", "url": "https://it.wikipedia.org/wiki?curid=1851549", "title": "The Swiss Army Romance", "text": "The Swiss Army Romance \u00e8 il primo album studio della band emo Dashboard Confessional."}
{"id": "1851550", "revid": "729019", "url": "https://it.wikipedia.org/wiki?curid=1851550", "title": "Granulosina", "text": "Granulosina \u00e8 un sottordine di stelle marine."}
{"id": "1851552", "revid": "1543377", "url": "https://it.wikipedia.org/wiki?curid=1851552", "title": "It's Mine", "text": "It's Mine \u00e8 il quarto singolo del gruppo rap statunitense Mobb Deep estratto dall'album \"Murda Muzik\". \u00c8 stato prodotto dagli stessi Havoc e Prodigy e vi ha partecipato Nas.\nInformazioni.\nIl singolo non ha debuttato all'interno della chart \"Billboard Hot 100\", ma ha raggiunto la posizione n.71 nella \"Hot R&amp;B/Hip-Hop Songs\" e la n.25 nella \"Hot Rap Tracks\".\nIl suo testo \u00e8 stato scritto dagli stessi Mobb Deep e anche da Nas.\nCampionamenti.\nLa base della canzone campiona fortemente il brano principale della colonna sonora del film \"Scarface\" (composta da Giorgio Moroder), dal titolo \"Scarface Clues\". Questa fu la seconda volta, dopo \"G.O.D. Pt. III\", che il gruppo campion\u00f2 la musica di tale film per i suoi singoli.\nTesto.\n\"It's Mine\" \u00e8 una canzone di dissing che il gruppo rivolse a Tupac Shakur, anche dopo la sua morte. I Mobb Deep e Nas vi insultarono il rapper facendo proprio il termine \"Thug Life\"'..\nIl ritornello della canzone pu\u00f2 invece essere considerato come una modifica di quello del singolo delle cantanti R&amp;B Brandy e Monica \"The Boy Is Mine\". Difatti, mentre il ritornello del singolo originale \u00e8:\nnel singolo dei Mobb Deep fu modificato in:\nVideoclip.\nIl videoclip \u00e8 stato diretto da Hype Williams. Nella scena iniziale, i Mobb Deep arrivano su di un'isola tropicale a bordo di un elicottero e fanno sosta a un bellissimo albergo con palme, piscina e ragazze in bikini. Havoc rappa la prima strofa sotto un portico, poi nella seconda scena \u00e8 Prodigy a rappare, mentre \u00e8 a bordo di un motoscafo che corre veloce. Nas canta invece il ritornello della canzone e rappa la terza strofa. Altre scene del video mostrano Havoc, Prodigy e Nas cantare tutti e tre assieme davanti alla facciata della lussuosa villa, circondati da molte ragazze.\nTracce.\nLATO A:\nLATO B:"}
{"id": "1851553", "revid": "767487", "url": "https://it.wikipedia.org/wiki?curid=1851553", "title": "Ni\u00e1nh\u00e0o", "text": "Il ni\u00e1nh\u00e0o (), conosciuto anche come nome dell'era, \u00e8 un nome cinese che indica un imperatore durante un periodo storico del suo regno. \nIl primo imperatore a possedere, oltre al nome familiare e al nome dinastico, anche un \"ni\u00e1nh\u00e0o\" fu W\u00e9n () degli Han Occidentali (regno: 180-157 a.C.) che utilizz\u00f2 i \"ni\u00e1nh\u00e0o\" Q\u00edanyu\u00e1n () nel 178 e H\u00f2uy\u00faan () nel 163. \nTradizionalmente, tuttavia, il primo a cui venne riconosciuto di aver utilizzato un \"ni\u00e1nh\u00e0o\" fu il nipote di W\u00e9n, W\u01d4 (, regno 141-87 a.C.) che assunse il \"ni\u00e1nh\u00e0o\" Ji\u00e0nyu\u00e1n () nel 140; Yu\u00e1ngu\u0101ng () nel 134; Yu\u00e1nshu\u00f2 () nel 128; Yu\u00e1nsh\u00f2u () nel 122; Yu\u00e1nd\u01d0ng () nel 116; Yu\u00e1nf\u0113ng () nel 110; T\u00e0ich\u016b () nel 104; Ti\u0101nh\u00e0n () nel 100; T\u00e0ish\u012d () nel 96; Zh\u0113ngh\u00e9 () nel 92 e H\u00f2uyu\u00e1n () nell'88. \nQuindi non sempre un imperatore adottava, oltre al nome dinastico e a quello familiare, un singolo \"ni\u00e1nh\u00e0o\" per la durata del suo regno. L'adozione di un \"ni\u00e1nh\u00e0o\" corrispondeva infatti alla necessit\u00e0 di celebrare un avvenimento o per risolvere dal punto di vista \"augurale\" alcune crisi. \nCos\u00ec se l'imperatore W\u01d4 assunse undici \"ni\u00e1nh\u00e0o\", l'imperatrice W\u01d4 Z\u00e9ti\u0101n (\u6b66\u5247\u5929, regno: 690-705) avvert\u00ec la necessit\u00e0 di adottarne diciassette. \nA partire dalla dinastia Ming gli imperatori decisero invece di adottare un singolo \"ni\u00e1nh\u00e0o\" per tutta la durata del loro regno e spesso questo fu il nome con cui passarono alla Storia. L'ultimo imperatore, P\u01d4y\u00ed (, regno 1908-1912), adott\u00f2 nel 1909 il \"ni\u00e1nh\u00e0o\" Xu\u0101nt\u01d2ng ()."}
{"id": "1851556", "revid": "486946", "url": "https://it.wikipedia.org/wiki?curid=1851556", "title": "Vairone occidentale", "text": ""}
{"id": "1851565", "revid": "1745361", "url": "https://it.wikipedia.org/wiki?curid=1851565", "title": "Herut", "text": "Herut, o \"Kherut\" (Ebraico \u05d7\u05e8\u05d5\u05ea, pronuncia //, \"Libert\u00e0\") \u00e8 stato il maggior partito politico di centro-destra del Parlamento israeliano dagli anni quaranta fino alla sua confluenza nel Likud nel 1988, e in parte prosecutore ideale del movimento revisionista sionista che dette nascita al Partito revisionista sionista di Vladimir \u017dabotinskij.\nNon deve essere confuso con la Herut - Movimento Nazionale, un partito che abbandon\u00f2 il Likud nel 1998.\nOrigini.\nIl partito Herut fu fondato da Menachem Begin nel 1948, quale successore politico dell'Irgun, un gruppo paramilitare che oper\u00f2 durante il periodo mandatario britannico in Palestina. La fondazione del partito fu una sfida al vecchio e sempre pi\u00f9 infiacchito partito Hatzohar fondato dall'ultimo mentore di Begin, Vladimir \u017dabotinskij. Ci\u00f2 nonostante, i \"puristi\" revisionisti replicarono che Begin aveva abbandonato la linea politica e ideologica di \u017dabotinskij, e rifiutarono di abbandonare il suo vecchio partito.\nIl partito suscit\u00f2 anche dure critiche, la pi\u00f9 famosa delle quali si ebbe allorch\u00e9 il New York Times pubblic\u00f2 una \"Lettera al Direttore\" firmata da pi\u00f9 di due decine di intellettuali ebrei di spicco, il 4 dicembre 1948. La lettera condannava Menachem Begin e la Herut in occasione della visita di Begin a New York City e paragonava le correnti revisioniste sioniste ai \"partiti nazisti e fascisti\". La lettera fu firmata tra gli altri da personalit\u00e0 quali Albert Einstein, Hannah Arendt e Sidney Hook. La lettera cos\u00ec cominciava:\nMalgrado le critiche, nelle prime elezioni legislative del 1949 in Israele, la Herut guadagn\u00f2 14 seggi, diventando il quarto partito pi\u00f9 importante nella Knesset, mentre Hatzohar non riusc\u00ec ad avere il quorum necessario per entrarvi, con circa l'1% del voto e di l\u00ec a poco si dissolse. Durante la sessione della Knesset il partito perse due seggi quando Ari Jabotinskij e Hillel Kook abbandonarono il partito per sedere come indipendenti in parlamento.\nIl partito fu considerato fuori dal filone principale dell'idealit\u00e0 politica sionista e notoriamente di opinioni destrorse. Rifiutava di riconoscere la legittimit\u00e0 del Regno hascemita di Giordania e spesso usava lo slogan \"Alle sponde del Giordano\" intendendo con ci\u00f2 rivendicare il diritto d'Israele al controllo dell'intera Riva occidentale del Giordano. Begin si opponeva anche a molte delle attivit\u00e0 intraprese dal governo israeliano, incluso l'Accordo sugli Indennizzi fra Israele e la Germania Federale del 1952, e incoraggiava alla disobbedienza civile durante il dibattito della questione.\nL'ostilit\u00e0 fra Begin e il Primo Ministro israeliano e leader del Mapai, David Ben-Gurion, che era iniziata a proposito dell'Affare Altalena fu evidente nella Knesset. Ben-Gurion coni\u00f2 la frase \"senza la Herut e il Maki\" (il Maki era il partito comunista israeliano): un riferimento al fatto che egli avrebbe voluto includere qualsiasi partito nella sua coalizione, salvo questi due partiti.\nLe elezioni legislative israeliane del 1951 furono un disastro per il partito, dal momento che i suoi simpatizzanti si dimezzarono quasi e si ridussero a conseguire solo otto seggi. Al contrario, le elezioni legislative israeliane del 1955 furono un grande successo, col partito che raddoppi\u00f2 circa i suoi seggi, salendo a 15 parlamentari e diventando il secondo pi\u00f9 forte partito della Knesset dopo il Mapai. Assieme al Maki, essi aiutarono a determinare la caduta del governo di Moshe Sharett nel 1954 grazie a una mozione di sfiducia sulle posizioni del governo a proposito del processo contro Malkiel Gruenwald, che aveva accusato Israel Kastzner di aver cooperato col Nazismo.\nLa Herut guadagn\u00f2 un altro seggio nelle elezioni legislative del 1959, incrementando gradualmente i propri consensi, per la sua capacit\u00e0 d'interpretare i sentimenti degli elettori, sempre pi\u00f9 insofferenti del dominio delle sinistre, attirando a s\u00e9 nuovi immigranti sefarditi e Mizrah\u00ec. Il partito contribu\u00ec alla caduta del governo anche nel 1961 quando i Sionisti Generali chiesero un voto di sfiducia a proposito dell'Affare Lavon.\nLa Herut mantenne 17 seggi nelle Elezioni legislative del 1961, e subito dopo si un\u00ec al Partito Liberale (anche questo fuoriuscito da poco dall'alveo dei Sionisti Generali) e col Partito Progressista) per formare il Gahal (un acronimo ebraico derivante da Blocco Herut-Liberali (Ebraico: \u05d2\u05d5\u05e9 \u05d7\u05e8\u05d5\u05ea-\u05dc\u05d9\u05d1\u05e8\u05dc\u05d9\u05dd, \"Gush Herut-Libralim\")), malgrado ognuno dei partiti mantenesse la propria indipendenza all'interno dell'alleanza. La fusione condusse anche alla formazione degli Indipendenti Liberali, un gruppo di antichi appartenenti del Partito Liberale che erano in disaccordo con la fusione (molti di loro erano stati membri del Partito Progressista).\nAi primi degli anni Settanta Gahal si fuse con il Centro Libero, la Lista Nazionale e il non-parlamentare Movimento per il Grande Israele per creare il Likud, ancora con tutti i partiti che mantenevano comunque la loro indipendenza all'interno dell'unione creatasi. Nel Likud, la Herut seguit\u00f2 a essere il partito dominante. Nelle Elezioni legislative del 1977 il Likud usc\u00ec vittorioso. Per la prima volta una formazione di destra aveva vinto un'elezione in Israele. Begin divenne Primo Ministro, conservando la sua carica anche nelle successive elezioni del 1981. Nel 1983 Begin si ritir\u00f2 dalla vita pubblica, lasciando la carica al suo vecchio alleato dell'epoca precedente all'indipendenza, Yitzhak Shamir, che assunse la guida di Herut (e quindi del Likud).\nIl partito si dissolse infine nel 1988, quando il Likud mise fine a tutte le sue correnti interne per diventare un partito unitario.\nHerut \u2013 Il Movimento nazionale.\nNel 1998 Benny Begin (figlio di Menachem), Michael Kleiner e David Re'em ruppero con il Likud in segno di protesta nei confronti dell'accordo sottoscritto da Benjamin Netanyahu relativo al Memorandum del fiume Wye e all'Accordo di Hebron, col quale il Primo Ministro cedeva territorio ai Palestinesi. Costoro chiamarono il loro nuovo partito Herut - Movimento Nazionale e tentarono di accreditarsi come i veri eredi del partito originario. In realt\u00e0 per\u00f2 esso fu, e rest\u00f2, un nuovo e separato partito, collocato su posizioni intransigenti sul problema palestinese."}
{"id": "1851568", "revid": "1226", "url": "https://it.wikipedia.org/wiki?curid=1851568", "title": "Fantastico (narrativa)", "text": ""}
{"id": "1851570", "revid": "256247", "url": "https://it.wikipedia.org/wiki?curid=1851570", "title": "Montezine", "text": ""}
{"id": "1851575", "revid": "767487", "url": "https://it.wikipedia.org/wiki?curid=1851575", "title": "Alla scoperta di Charlie", "text": "Alla scoperta di Charlie (\"King of California\") \u00e8 un film del 2007 scritto e diretto da M. Cahill, con protagonisti Michael Douglas ed Evan Rachel Wood.\nPresentato in anteprima al Sundance Film Festival, in Italia \u00e8 stato distribuito dalla Moviemax il 16 maggio 2008.\nTrama.\nDopo due anni passati in una clinica psichiatrica, Charlie torna alla sua vita. Ad attenderlo c'\u00e8 la figlia Miranda, la cui vita tranquilla viene sconvolta dalle bizzarrie del padre, su tutte l'ossessione per un tesoro sepolto che secondo l'uomo si troverebbe sotto un centro commerciale. Coinvolta suo malgrado nell'avventura del padre, Miranda avr\u00e0 modo di conoscerlo meglio e stringere finalmente un rapporto dopo anni di lontananza.\nProduzione.\nIl film \u00e8 stato girato prevalentemente a Los Angeles, Santa Clara e Simi Valley, tutte citt\u00e0 della California. La pellicola \u00e8 stata prodotta principalmente da 6 major: Millennium Films, Emmett/Furla Films, Nu Image / Millennium Films, King of California Productions, Lone Star Film Group, Michael London Productions. Inoltre gli effetti speciali sono a cura della Identity Studios e della Worldwide FX.\nDistribuzione.\nIl film \u00e8 stato distribuito in vari paesi, con titoli differenti:\nAccoglienza.\nLa pellicola negli States ha incassato $ 35.814 nel primo week-end, e $ 248.457 in tutto. In Italia invece nel primo week-end di programmazione ha incassato \u20ac 131.000. Il film ha ricevuto delle critiche generalmente positive: sul sito IMDb raggiunge il punteggio di 6.7/10, su MYmovies 2.7/5 e 2.9/5 su Comingsoon.it."}
{"id": "1851582", "revid": "315424", "url": "https://it.wikipedia.org/wiki?curid=1851582", "title": "Haim Herzog", "text": ""}
{"id": "1851585", "revid": "339392", "url": "https://it.wikipedia.org/wiki?curid=1851585", "title": "San Cassiano (comune)", "text": ""}
{"id": "1851594", "revid": "2131061", "url": "https://it.wikipedia.org/wiki?curid=1851594", "title": "Hatzohar", "text": "Hatzohar (Ebraico: \u05d4\u05e6\u05d4\"\u05e8) \u00e8 stata un'organizzazione revisionista sionista e un partito politico attivo nella Palestina mandataria e nel neo-costituito Stato d'Israele.\nNome.\nCome per numerose organizzazioni ebraiche, Hatzohar \u00e8 un acronimo, derivante da \"HaTZionim HaRevizionistim\" (in ebraico: \"\u05d4\u05e6\u05d9\u05d5\u05e0\u05d9\u05dd \u05d4\u05e8\u05d5\u05d5\u05d9\u05d6\u05d9\u05d5\u05e0\u05d9\u05e1\u05d8\u05d9\u05dd\"), traducibile come \"I Sionisti Revisionisti\". Il suo nome per intero era \"Brit HaTzionim HaRevizionistim\" (in ebraico: \"\u05d1\u05e8\u05d9\u05ea \u05d4\u05e6\u05d9\u05d5\u05e0\u05d9\u05dd \u05d4\u05e8\u05d5\u05d5\u05d9\u05d6\u05d9\u05d5\u05e0\u05d9\u05e1\u05d8\u05d9\u05dd\"), \"Unione dei Sionisti Revisionisti\". L'acronimo creava anche una parola che alla lettera significa \"L'Opportunit\u00e0\".\nGenesi.\nHatzohar fu fondato da Vladimir \u017dabotinskij (in ebraico: Ze'ev Jabotinskij) nel 1923, assieme alla sua ala giovanile, il Betar. Il nome dei Sionisti Revisionisti derivava dalla domanda di alcuni sionisti di rivedere la politica di moderazione espressa da Chaim Weizmann nei confronti del governo mandatario britannico in Palestina. I componenti dell'organizzazione erano, fra le altre cose, strumentali per la creazione del \u017bydowski Zwi\u0105zek Wojskowy, una delle due organizzazioni ebraiche che organizzarono l'insurrezione del Ghetto di Varsavia.\nAl tempo della Dichiarazione d'indipendenza d'Israele nel 1948, era la pi\u00f9 consistente organizzazione di destra del Paese. Tuttavia la fondazione dell'Herut da parte di Menachem Begin in quello stesso anno le inflisse un colpo mortale. Sebbene molti \"puristi\" dichiarassero che Begin aveva abbandonato la linea politica e ideologica di Jabotinskij e si rifiutassero di abbandonare il partito, nelle prime elezioni legislative israeliane del 1949, Hatzohar guadagn\u00f2 meno dell'1% del voto, non riuscendo ad entrare nella Knesset. Per contro l'Herut ottenne l'11.5% del voto e 14 seggi. Il fallimento elettorale del partito caus\u00f2 il suo scioglimento di fatto di l\u00ec a poco."}
{"id": "1851613", "revid": "224230", "url": "https://it.wikipedia.org/wiki?curid=1851613", "title": "Basilica del Carmine", "text": ""}
{"id": "1851616", "revid": "715366", "url": "https://it.wikipedia.org/wiki?curid=1851616", "title": "Quartetto per archi n. 16 (Beethoven)", "text": "Il Quartetto per archi n. 16 in Fa maggiore op. 135 fu composto da Ludwig van Beethoven nel 1826 e costituisce il suo ultimo importante lavoro. Dopo questo, solo l'ultimo movimento del \"Quartetto\" op. 130, scritto per sostituire la \"Grande fuga\", fu creato dal compositore prima della sua morte.\nLa prima esecuzione fu data dallo \"Schuppanzigh Quartet\" nel marzo 1828.\nPer il terzo movimento Beethoven ha scelto la tecnica della variazione; questa scelta fu adottata dal compositore anche nel secondo movimento del Quartetto op. 127. Il primo tema di questo tempo \u00e8 stato ripreso da Gustav Mahler per l'incipit dell'ultimo movimento della sua Terza Sinfonia.\nSotto i lenti accordi introduttivi dell'ultimo movimento Beethoven arrec\u00f2 nel manoscritto la dicitura \"Mu\u00df es sein?\" (\"Deve essere?\"), a cui risponde col pi\u00f9 rapido e allegro tema principale del movimento, \"Es mu\u00df sein!\" (\"Deve essere!\"). Il quartetto si conclude bruscamente con un pizzicato simile ad una canzoncina per bambini, quasi a ricondurre il senso di tutta la musica ad una primigenia, infantile semplicit\u00e0.\nL'intestazione dell'intero movimento \u00e8 \"Der schwer gefa\u00dfte Entschlu\u00df\" (\"La decisione difficile\").\nIl quartetto \u00e8 composto da quattro movimenti:\nIl quartetto \u00e8 citato nel romanzo L'insostenibile leggerezza dell'essere di Milan Kundera ai capitoli 15, 16 e 17."}
{"id": "1851620", "revid": "1543377", "url": "https://it.wikipedia.org/wiki?curid=1851620", "title": "NGC 2997", "text": "NGC 2997 (chiamata anche ESO 434-G 35) \u00e8 una galassia spirale intermedia situata nella costellazione della Macchina Pneumatica, a circa 36,6 milioni di anni luce da noi.\nDalla nostra prospettiva, risulta inclinata di 45\u00b0."}
{"id": "1851628", "revid": "287204", "url": "https://it.wikipedia.org/wiki?curid=1851628", "title": "Pallavolo Cesena", "text": "La Pallavolo Cesena \u00e8 stata una societ\u00e0 pallavolistica femminile di Cesena.\nStoria della societ\u00e0.\nNato nel 1987, il club rappresenta un sodalizio tra la \"Pallavolo Endas\" e la \"Don Ettore Bagnolini\". Nel corso degli anni accost\u00f2 all'attivit\u00e0 nelle giovanili la prima squadra, che collezion\u00f2 una promozione in Serie B2 e una partecipazione ai \"play-off\" per il passaggio in B1; fino al 2008 ha militato in Serie D.\nNel 2008, dopo il trasferimento del titolo e della societ\u00e0 Jogging Volley di Altamura, approd\u00f2 in Serie A1. Dopo aver ottenuto la salvezza al termine del campionato 2008-09, con Manuela Benelli nel ruolo di allenatrice, ha chiuso la breve esperienza in massima serie con la cessione del titolo sportivo alla Robur Tiboni Volley di Urbino."}
{"id": "1851632", "revid": "287204", "url": "https://it.wikipedia.org/wiki?curid=1851632", "title": "Telestes", "text": "Telestes \u00e8 un genere di pesci ossei d'acqua dolce appartenenti alla famiglia dei Cyprinidae.\nDescrizione.\nSi riconoscono dagli \"Squalius\" perch\u00e9 hanno mediamente bocca pi\u00f9 piccola ed in posizione terminale. \u00c8 presente in tutte le specie una larga banda scura laterale, anche lungo la linea laterale \u00e8 presente una linea scura.\nDistribuzione e habitat.\nVivono in genere in acque mosse di torrenti di montagna e collina. Molte specie sono endemiche di singoli corsi d'acqua dell'ex-Jugoslavia.\nNota tassonomica.\nLa tassonomia di questo genere non \u00e8 ancora adeguatamente studiata. Molti ittiologi lo considerano solo un sottogenere di \"Leuciscus\"."}
{"id": "1851634", "revid": "115751", "url": "https://it.wikipedia.org/wiki?curid=1851634", "title": "Titoli di efficienza energetica", "text": ""}
{"id": "1851635", "revid": "226295", "url": "https://it.wikipedia.org/wiki?curid=1851635", "title": "Rutilus", "text": "Rutilus \n\u00e8 un genere di pesci ossei appartenenti alla famiglia dei Cyprinidae ed all'ordine dei Cypriniformes.\nDistribuzione e habitat.\nI membri di questo genere sono diffusi nelle acque dolci di tutta Europa (eccetto la zona pi\u00f9 settentrionale).Tre specie (\"R. pigus\", \"R. aula\" e \"R. rubilio\") sono sicuramente autoctone ed endemiche del territorio italiano, una (\"R. rutilus\") \u00e8 alloctona e ben acclimatata in molte acque soprattutto della Pianura Padana.\nSpecie.\nAl genere appartengono 17 specie:"}
{"id": "1851638", "revid": "1124164", "url": "https://it.wikipedia.org/wiki?curid=1851638", "title": "Chiesa dei Santi Stefano e Lorenzo sul Colle", "text": "La chiesa dei Santi Stefano e Lorenzo sul Colle, conosciuta anche come sacrario militare di Bezzecca, \u00e8 stata edificata nel XVI secolo sull'omonimo colle. Nel 1938-1939 \u00e8 stata trasformata in sacrario militare.\nStoria.\nL'opera fu inaugurata il 27 agosto 1939 alla presenza del generale degli alpini Giuseppe Tarditi, uno dei protagonisti della prima guerra mondiale combattuta sulle alpi. Il sacrario \u00e8 posto sotto l'Alto patronato del Ministero della Difesa.\nLa chiesa di Santo Stefano fu edificata nel 1521, restaurata nel 1895 dopo essere stata completamente distrutta il 21 luglio 1866 nel corso della battaglia di Bezzecca combattuta tra garibaldini e austriaci. Divenuta sacrario militare nel 1938 per opera di Giovanni Greppi, all'interno di essa si trovano i resti di sessantuno garibaldini che presero parte alla campagna d'indipendenza del 1866 con Giuseppe Garibaldi e caddero in combattimento in questa localit\u00e0 contro gli austriaci.\nPer questi garibaldini, sessanta dei quali sono ignoti, \u00e8 stata posta una lapide che porta l'iscrizione: \"21 luglio 1866 Battaglia di Bezzecca. Qui \u00e8 custodita la salma del caporale dei garibaldini Alessandro Pinelli da Pisa studente universitario insieme ai sacri resti di sessanta suoi compagni ignoti\" e un cippo recante le parole: \"Ai morti, combattendo per la patria volontari italiani - 21 luglio 1866\".\nNella chiesa si trovano anche trentasette caduti della guerra 1915-1918, sepolti in precedenza nei vicini cimiteri di guerra, una \"Via Crucis\" e un \"Monumento al Fante Caduto\", opera dello scultore Giannino Castiglioni.\nSul colle \u00e8 stata posta una colonna con la scritta \"Obbedisco\"; in questo luogo restano inoltre anche i segni di gallerie, postazioni e camminamenti realizzati nella guerra 1915-1918."}
{"id": "1851639", "revid": "1233442", "url": "https://it.wikipedia.org/wiki?curid=1851639", "title": "Gestore dei mercati energetici", "text": "Il Gestore dei mercati energetici (GME), fino al novembre 2009 Gestore del mercato elettrico, \u00e8 la societ\u00e0 responsabile in Italia dell'organizzazione e della gestione del mercato elettrico, oltre che di assicurare la gestione economica di un'adeguata disponibilit\u00e0 della riserva di potenza.\nStoria.\nCostituita in origine dal Gestore della rete di trasmissione nazionale come societ\u00e0 per azioni, \u00e8 partecipata al 100% dal Gestore dei servizi energetici (in precedenza Gestore dei servizi elettrici).\nDall'8 gennaio 2004, il Gestore del Mercato ha assunto la responsabilit\u00e0 delle funzioni di organizzazione e gestione del mercato elettrico (d.m. 19 dicembre 2003). Adotta la disciplina di autoregolamentazione degli operatori (i quali possono partecipare fino al 20% delle quote del proprietario e gestore della rete) che viene convertita in legge con decreto del Ministero delle Attivit\u00e0 Produttive (ai sensi del d.m. 19 dicembre 2003).\nIl mercato elettrico.\nIndicato solitamente come \"borsa elettrica italiana\", il mercato elettrico consente a produttori, consumatori e grossisti di stipulare contratti orari di acquisto e vendita di energia elettrica. Le transazioni avvengono su una piattaforma telematica, accessibile agli operatori tramite la rete internet.\nIl mercato elettrico si divide essenzialmente in 2 grandi tipologie di contrattazioni, a termine o a pronti, cos\u00ec brevemente strutturati:\nMercato a termine: si tratta di accordi (deal) bilaterali tra operatori del settore, tendenzialmente i prodotti scambiati sono standardizzati e a prezzo fisso (per esempio: 10 MW Base Load CAL2011 67\u20ac/MWh un contratto che prevede la compravendita di 10 MW per tutte le 24h del giorno per tutto l'anno solare 2011 , da non confondere con l'anno termico, ad un prezzo di 67\u20ac per ogni MWh scambiato, o ancora meglio 67\u20ac/MWh*10 MW*24h*365gg). Tali transazioni si svolgono abitualmente sulle piattaforme di trading messe a disposizione, dietro compenso, da alcuni broker del settore, come GFI, TFS e ICAP. Esiste anche una piattaforma messa a disposizione dal GME, la piattaforma MTE, che per\u00f2 ad oggi risulta poco utilizzata, per le grosse garanzie chieste dal GME per parteciparvi, \u00e8 quindi poco liquida.\nNaturalmente, essendo l'energia un bene fungibile, tutti gli scambi fisici esistono solamente in maniera virtuale \"esattamente\" come avviene per i trasferimenti di fondi da un conto all'altro; la piattaforma sulla quale si effettuano tali scambi \u00e8 chiamata PCE (piattaforma conti energia) gestita sempre dal GME.\nIl mercato a pronti, essenzialmente riconducibile alla borsa elettrica, a differenza del precedente, non vede l'incontro di 2 parti, ma ogni operatore ha come controparte il mercato stesso che prevede il classico incontro tra domanda e offerta, con il sistema del prezzo marginale. Tale MKT \u00e8 poi cos\u00ec suddiviso:\nInfine esiste un mercato per il servizio di dispacciamento (MSD), che non prevede la formazione del prezzo marginale ma utilizza la forma \"Pay as bid\" - utilizzato da Terna S.p.A per fornirsi dei servizi di dispacciamento relativi alla gestione ed al controllo del sistema elettrico.\nAl GME \u00e8 inoltre affidata l'organizzazione delle sedi di contrattazione dei certificati verdi, dei titoli di efficienza energetica (\"certificati bianchi\") e delle unit\u00e0 di emissione (emission trading)."}
{"id": "1851642", "revid": "37056", "url": "https://it.wikipedia.org/wiki?curid=1851642", "title": "Coorg", "text": ""}
{"id": "1851648", "revid": "62748", "url": "https://it.wikipedia.org/wiki?curid=1851648", "title": "Gardon", "text": ""}
{"id": "1851649", "revid": "767487", "url": "https://it.wikipedia.org/wiki?curid=1851649", "title": "S1m0ne", "text": "S1m0ne \u00e8 un film di fantascienza del 2002 scritto, prodotto e diretto da Andrew Niccol e interpretato da Al Pacino.\nTrama.\nViktor Taransky \u00e8 un regista in crisi dopo vari film senza successo, tanto che anche la ex moglie produttrice lo ha scaricato. Viene contattato da Hank Aleno, esperto informatico, che gli permette di utilizzare un personaggio virtuale con l'ausilio di un software creato dallo stesso Hank: cos\u00ec Viktor crea una bellissima donna bionda, \"Simone\", che fa esordire in un film diretto da lui grazie ad effetti speciali.\nIl film riscuote un successo straordinario e in seguito il pubblico ed i media pretendono di vedere ed intervistare la bellissima interprete: Viktor, inventando varie scuse, riesce a tenere nascosto il proprio segreto. Simone compare poi in numerose pellicole ed in collegamenti in trasmissioni televisive: in breve tempo l'ologramma informatico diventa l'idolo dei telespettatori e delle telespettatrici, che rispettivamente si innamorano ed ammirano la misteriosa attrice.\nDopo un certo periodo, in Viktor nascono sentimenti di invidia e odio verso Simone; decide cos\u00ec di cancellare i dati dal computer dal quale la faceva comparire e di gettare i dischi di Hank chiusi in un baule in fondo al mare: cos\u00ec Viktor annuncia ai media la prematura morte di Simone per un presunto raro virus, ma la polizia, aprendo la bara dove dovrebbe esserci l'attrice, si accorge che il cadavere della donna \u00e8 scomparso, ed in seguito ad un filmato che riprendeva Viktor intento a gettare il baule in mare, il regista viene arrestato con l'accusa di omicidio, rischiando la pena capitale.\nNel frattempo, la figlia di Viktor, Lainey, scopre i file nel computer del padre e ripristina la figura di Simone che fa apparire di nuovo in televisione, scagionando di fatto Viktor. In seguito, quest'ultimo, con la complicit\u00e0 della figlia e della ex moglie a lui riconciliatasi, decide di continuare a far esistere Simone, girando altri film con lei e addirittura facendo credere che lui e Simone abbiano avuto insieme un bambino."}
{"id": "1851650", "revid": "287204", "url": "https://it.wikipedia.org/wiki?curid=1851650", "title": "NGC 1502", "text": "NGC 1502 \u00e8 un piccolo ammasso aperto di settima magnitudine formato da circa 45 stelle, situato nella costellazione della Giraffa.\nOsservazione.\nSi individua nella parte meridionale della costellazione in una regione povera di stelle appariscenti e fortemente oscurata da polveri interstellari; costituisce l'estremit\u00e0 sudorientale della Cascata di Kemble, un lungo allineamento di stelle ben visibile con un binocolo. Attraverso questo strumento l'ammasso appare come un piccolo e fitto addensamento di stelle azzurre di magnitudine 7 e 8, circondate da un'apparente nebulosit\u00e0; un telescopio da 100mm \u00e8 gi\u00e0 sufficiente per risolverlo in alcune stelle ravvicinate fino alla magnitudine 12, senza lasciare traccia di nebulosit\u00e0 residua. Con strumenti ancora pi\u00f9 grandi la risoluzione \u00e8 ottimale e le componenti, spesso disposte in coppia, sono ben distaccate fra loro.\nLa declinazione fortemente settentrionale di quest'ammasso favorisce notevolmente gli osservatori dell'emisfero nord e si presenta circumpolare fino alle latitudini prossime ai tropici; dall'emisfero australe la sua osservazione risulta dunque penalizzata ed \u00e8 impossibile allontanandosi dalla fascia tropicale. Il periodo migliore per la sua osservazione nel cielo serale \u00e8 quello compreso fra ottobre e marzo.\nStoria delle osservazioni.\nNGC 1502 venne individuato per la prima volta da William Herschel il 3 novembre del 1787 attraverso un telescopio riflettore da 18,7\u00a0pollici; egli lo descrisse come un ammasso di stelle piuttosto ricco e notevolmente denso, di forma un po' allungata. Suo figlio John Herschel lo riosserv\u00f2 in seguito e lo inser\u00ec poi nel suo General Catalogue of Nebulae and Clusters col numero 802.\nCaratteristiche.\nNGC 1502 \u00e8 molto giovane, con appena 11 milioni di anni. \u00c8 formato da almeno 19 componenti di magnitudine pi\u00f9 luminosa della 11, la pi\u00f9 brillante delle quali \u00e8 SZ Camaleopardis, una variabile a eclisse situata al centro dell'ammasso. Si ritiene che anche la supergigante blu in origine fosse un membro dell'ammasso, ma poi sarebbe stato espulso da esso, diventando una stella fuggitiva. L'ammasso si trova alla distanza di 821\u00a0parsec (3400 anni luce) e ricade sul bordo esterno del Braccio di Orione.\nLe sei componenti pi\u00f9 brillanti dell'ammasso sono di classe spettrale B3 o pi\u00f9 calde; fra queste, le due stelle pi\u00f9 luminose sono binarie spettroscopiche e formano assieme ad alcune compagne pi\u00f9 deboli il sistema stellare ADS\u00a02984.\nSi ritiene che NGC 1502 appartenga a Camelopardalis OB1, un'associazione OB la cui et\u00e0 deve essere stimata con maggiore accuratezza, ma che sembra aggirarsi sugli 11 milioni di anni al massimo; in particolare, quest'ammasso appartiene al sottogruppo Cam\u00a0OB1-C. Le dimensioni totali dell'associazione, tenendo conto di una distanza media pari a 1000\u00a0parsec, sono pari a circa 70-90\u00a0parsec, un diametro abbastanza tipico per un'associazione\u00a0OB. A Cam\u00a0OB1 sono legate diverse nebulose, fra le quali la regione H II Sh2-205 e le nebulose a riflessione vdB 14 e vdB 15."}
{"id": "1851651", "revid": "110157", "url": "https://it.wikipedia.org/wiki?curid=1851651", "title": "Serie A1 2008-2009 (pallavolo femminile)", "text": "La Serie A1 italiana di pallavolo femminile 2008-2009 si \u00e8 svolta dall'11 ottobre 2008 al 9 maggio 2009: al torneo hanno partecipato quattordici squadre di club italiane e la vittoria finale \u00e8 andata per la seconda volta consecutiva al Robursport Volley Pesaro.\nRegolamento.\nFormula.\nLe squadre hanno disputato un girone all'italiana, con gare di andata e ritorno, per un totale di ventisei giornate; al termine della \"regular season\":\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nSquadre partecipanti.\nAl campionato di Serie A1 2008-09 hanno partecipato quattordici squadre: quelle neopromosse dalla Serie A2 sono state lo Spes Volley Conegliano, vincitrice del \"regular season\", la Florens Volley Castellana Grotte, seconda classificata in campionato, e la Pallavolo Villanterio, vincitrice dei play-off promozione; una squadra che ha avuto il diritto di partecipazione, ossia lo Jogging Volley Altamura, ha rinunciato all'iscrizione: questa ha ceduto il titolo sportivo al ."}
{"id": "1851652", "revid": "228587", "url": "https://it.wikipedia.org/wiki?curid=1851652", "title": "Aston Villa Football Club 2004-2005", "text": "Nella stagione 2004-05 l' raggiunse la decima posizione in Premier League. Capocannoniere della stagione fu Juan Pablo \u00c1ngel con 9 goal."}
{"id": "1851653", "revid": "125016661", "url": "https://it.wikipedia.org/wiki?curid=1851653", "title": "Pozzo perdente", "text": "\u00c8 detto pozzo perdente un qualsiasi tipo di pozzo naturale o trivellato o cavato a mano che, soprattutto nei tempi passati, era utilizzato a convogliare nel sottosuolo e quindi a disperdere in esso tutti quei rifiuti liquidi che non si sapeva come smaltire diversamente.\nIn genere si trattava di liquami di provenienza umana e/o animale (si pensi ai grandi allevamenti di animali, stalle ecc.), ma sono noti, con l'avvento dell'era industriale, i casi di inquinamento delle falde freatiche o artesiane da parte dei liquami industriali carichi di metalli pesanti (si pensi al cromo esavalente che, pompato in falda dalle fabbriche che lo producevano come scarto delle produzioni industriali ha causato l'inquinamento di gran parte dei pozzi che servivano l'abitato di Milano e la sua area metropolitana sin dall'inizio degli anni sessanta) o all'attuale percolato che dalle discariche abusive di rifiuti urbani (e non), incanalandosi lungo fenditure naturali, pozzi carsici o appositamente trivellati ecc., \u00e8 causa di gravissime forme di inquinamento delle falde e, certo non ultima, concausa della gravissima situazione dello smaltimento dei rifiuti a Napoli ed in tutta la Campania sin dall'inizio del XXI secolo e come scomoda eredit\u00e0 del secolo precedente.\nSi \u00e8 detto che questa situazione si riferisce al passato, anche piuttosto recente, invero, in quanto le pi\u00f9 recenti normative nazionali, recependo quelle europee, oggi (d. lgs. n\u00b0 152/2002 e successive) vietano l'utilizzo di pozzi perdenti per lo sversamento di liquami o di reflui industriali \"tal quali\", cio\u00e8 senza che abbiano subito preventivamente gli opportuni trattamenti di depurazione e affinazione atti al raggiungimento dei parametri previsti per il loro sversamento nel recapito finale, sia esso un corpo idrico o semplicemente il sottosuolo."}
{"id": "1851654", "revid": "2091899", "url": "https://it.wikipedia.org/wiki?curid=1851654", "title": "Sistema di protezione termica dello Space Shuttle", "text": "Il sistema di protezione termica dello Space Shuttle \u00e8 lo scudo termico che protegge l'orbiter durante il rientro atmosferico alla fine di una missione, quando si raggiungono temperature di 1650 \u00b0C. Inoltre, costituisce anche una barriera dal freddo dello spazio mentre lo Shuttle \u00e8 in orbita. Esso ricopre completamente la superficie dello Shuttle, ed \u00e8 costituito da sette diversi materiali a seconda della protezione termica richiesta in una particolare parte del velivolo.\nLo scudo termico dello Shuttle ha tre caratteristiche che lo distinguono da quelli usati in precedenza:\nTipi di materiali.\nI materiali utilizzati sono:\nOgni materiale ha caratteristiche diverse, tra cui un certo grado di resistenza al calore, di resistenza all'impatto e peso. Esse determinano la posizione, la quantit\u00e0 e il tipo di materiale utilizzato.\nIl sistema di protezione termico \u00e8 costituito da diversi tipi di protezione, che possono essere suddivisi principalmente in due categorie: sistemi che utilizzano mattonelle e sistemi che non le utilizzano. Il criterio di selezione di un materiale consiste principalmente nello scegliere il materiale pi\u00f9 leggero tra quelli che forniscono la protezione richiesta in una data regione dello Shuttle. In alcuni casi tuttavia, si deve utilizzare materiali pi\u00f9 pesanti, poich\u00e9 resistono meglio agli impatti, oppure materiali con manutenzione pi\u00f9 leggera.\nLa maggior parte dell'orbiter \u00e8 ricoperto da mattonelle in silicio, ricavato da sabbia di quarzo molto puro. L'isolamento impedisce il trasferimento di calore alla struttura sottostante in alluminio dell'orbiter. Sono presenti circa 31000 mattonelle uniche, che sono situate individualmente in una precisa posizione.\nLe mattonelle non sono assicurate meccanicamente al velivolo, ma incollate. Poich\u00e9 il materiale \u00e8 fragile e non pu\u00f2 piegarsi, le mattonelle sono incollate tramite un adesivo in silicone ad uno strato in Nomex, che \u00e8 a sua volta incollato alla struttura sottostante. In questo modo le mattonelle sono isolate dalle flessioni ed espansioni dell'orbiter.\nTipi di mattonelle.\nHigh-temperature reusable surface insulation (HRSI).\nLe mattonelle HRSI (di colore nero) forniscono protezione per temperature fino a 1260 \u00b0C. Sono presenti 20\u00a0548 mattonelle di questo materiale che coprono i portelli del carrello d'atterraggio, le connessioni con il serbatoio esterno e tutta la superficie inferiore dell'orbiter. Esse sono utilizzate anche nella parte superiore della fusoliera anteriore, nelle regioni dell'Orbital Maneuvering System, sul bordo anteriore dello stabilizzatore verticale, nei bordi posteriori degli elevoni e nella parte superiore della superficie degli ipersostentatori. Generalmente queste mattonelle sono quadrate con un lato di 152\u00a0mm, e composte da fibre (10%) di silicio (purezza 99,8%) e da vuoto (90%) e sono caratterizzate da una struttura ceramica. L'alta percentuale di vuoto causa una bassa densit\u00e0 (144\u00a0kg/m\u00b3), rendendole sufficientemente leggere e resistente alle alte accelerazioni. Queste mattonelle hanno un aspetto vetroso poich\u00e9 sono rivestite di vetro in tetrasilicide e borosilicato.\nLe mattonelle HRSI sono utilizzate assieme a materiali pi\u00f9 resistenti, e sono progettate per proteggere sia dalle temperature estremamente basse (come nello spazio) a temperature estremamente alte durante il rientro.\nFibrous Refractory Composite Insulation Tiles (FRCI).\nQueste mattonelle di colore nero possiedono una maggiore resistenza, durata, forza e hanno un peso inferiore alle mattonelle HRSI. Alcune mattonelle HRSI sono state sostituite con altre di tipo FRCI.\nToughened unipiece fibrous insulation (TUFI).\nQueste mattonelle pi\u00f9 resistenti e robuste sono entrate in uso nel 1996. Una versione di esse \u00e8 di colore nero e sono utilizzate nella parte inferiore dell'orbiter, mentre un'altra versione \u00e8 di colore bianco e sono usate per la parte superiore. Le mattonelle di tipo bianco sono molto pi\u00f9 resistenti agli impatti rispetto alle altre, ma conducono maggiore calore, quindi possono essere utilizzate solo nella parte superiore degli ipersostentatori e nella zona dei motori principali. Le versioni nere forniscono maggiore isolamento dal calore e sono adatte per la parte inferiore dell'orbiter ma hanno un peso superiore, quindi il loro utilizzo \u00e8 ristretto in aree specifiche.\nLow-temperature reusable surface insulation (LRSI).\nDi colore bianco, ricoprono la parte superiore delle ali nei pressi del bordo anteriore. Inoltre sono usate in alcune zone della fusoliera, nella coda verticale e nei pressi del sistema OMS/RCS. Proteggono le zone che raggiungono temperature fino a 649 \u00b0C, sono di forma quadrata con lato di circa 203\u00a0mm e hanno un rivestimento di composti di silicio e ossido d'alluminio.\nSono riutilizzabili fino a 100 missioni, e vengono attentamente ispezionate nell'Orbiter Processing Facility dopo ogni missione.\nGap filler.\nTra le mattonelle LRSI esistono degli interstizi (\"gap\"), necessari a causa dell'espansione termica tra la mattonella e la superficie sottostante. Tuttavia i gap vengono riempiti con degli inserti detti Gap filler, per evitare un loro surriscaldamento dovuto alla formazioni di flussi causati da gradienti di pressione.\nI materiali utilizzati sono fibre bianche AB312 o una copertura nera AB312 con fibre di allumina. Vengono utilizzati sul bordo delle ali, nel naso della parte anteriore della fusoliera, nel parabrezza e nel portello laterale, nel deflettore della fusoliera, nello stabilizzatore verticale e nello schermo dei motori principali.\nI gap filler sporgenti sono un problema perch\u00e9 disturbano il normale flusso d'aria laminare sotto l'orbiter durante il rientro, che causa delle turbolenze a velocit\u00e0 minori. Un flusso d'aria turbolento risultante da una mescolanza di aria calda e fredda pu\u00f2 avere conseguenze sulla temperatura dello Shuttle.\nProtezione senza mattonelle.\nI sistemi di protezione termico utilizzati che non sono composti da mattonelle sono:\nProblematiche.\nEffetto \"Zip\".\nIl sistema di protezione termico a mattonelle fu oggetto di preoccupazioni durante lo sviluppo dello Space Shuttle, principalmente per l'affidabilit\u00e0 dell'adesione delle mattonelle. Alcuni ingegneri ipotizzarono che, in caso di distacco di una mattonella, la pressione aerodinamica avrebbe strappato via tutte le altre. Inoltre altre situazioni problematiche potevano essere rappresentate dal ghiaccio o altri detriti che potevano impattare sulle mattonelle durante la salita.\nRiparazioni.\nLe preoccupazioni furono sufficientemente serie da sviluppare un kit di riparazione d'emergenza da utilizzare in orbita. Nel dicembre 1979 furono completati i prototipi e le procedure, che prevedevano un kit di riparazione e un sistema di propulsione chiamato MMU e sviluppato dalla Martin Marietta.\nEra inoltre stata progettata una piattaforma di lavoro manovrabile che avrebbe assicurato l'astronauta equipaggiato con la tuta spaziale dotata di propulsione MMU. Circa un anno prima del primo lancio di una missione Shuttle del 1981, la NASA ha deciso che la tecnica di riparazione non valeva il rischio e l'addestramento aggiuntivo richiesto, quindi lo sviluppo del progetto venne terminato. Ulteriori studi indicarono che le mattonelle non si sarebbero distaccate facilmente, anche se nella prima missione alcune mattonelle si staccarono, ma fortunatamente non erano situate in zone critiche.\nIncidente del Columbia.\nIl 1\u00ba febbraio 2003 lo Space Shuttle \"Columbia\" \u00e8 stato distrutto durante il rientro atmosferico a causa di un problema nel sistema di protezione termico. Un frammento di rivestimento del serbatoio esterno danneggi\u00f2 un pannello RCC sul bordo anteriore dell'ala sinistra. Durante il rientro il calore riusc\u00ec a penetrare lo scudo termico e distrusse lo Shuttle, che si disintegr\u00f2.\nDopo il disastro, il sistema di protezione termico venne sottoposto a controlli e modifiche per due anni. Nel 2005 la missione STS-114 fu il primo volo Shuttle ad essere compiuto con le nuove procedure di sicurezza:"}
{"id": "1851659", "revid": "74801", "url": "https://it.wikipedia.org/wiki?curid=1851659", "title": "Dan Harris", "text": "Biografia.\nNato nel municipio di Kingston, ha frequentato la scuola media \"Wyoming Valley West\", e l'istituto di istruzione superiore \"Wyoming Seminary\". Ha ricevuto il diploma alla Columbia University. \nCarriera.\nIl suo primo lavoro \u00e8 stato il corto \"Urban Chaos Theory\", presentato al \"NoDance Film Festival\" e premiato col \"Grand Jury Prize for Best Short Film\". \nLa sua seconda opera \u00e8 stata invece mostrata al Sundance Film Festival all'edizione 2002. \nIl debutto cinematografico \u00e8 stato nel 2004, sceneggiando e dirigendo il lungometraggio \"Imaginary Heroes\", con interpreti del calibro di Sigourney Weaver e Jeff Daniels. \nLa pellicola \u00e8 stata presentata alla premi\u00e8re della 29formula_1 edizione del Toronto Film Festival, e sempre nel 2005 ha ricevuto uno speciale premio per la buona regia dal \"National Board of Review of Motion Pictures\". \nDal 2005 \u00e8 in partnership con Michael Dougherty, col quale ha scritto la sceneggiatura del blockbuster \"Urban Legend: Bloody Mary\" e gli adattamenti da fumetto, \"Superman Returns\" e \"X2: X-Men United\".\nSempre lo stesso anno, \u00e8 entrato nella top ten degli sceneggiatori pi\u00f9 in vista dell'anno, stilata da \"Variety Magazine\".\nNel 2008 \u00e8 stato impegnato con Dougherty nello scripting di \"Man of Steel\", sequel in pre-produzione di \"Superman Returns\". Dopo le prime dichiarazioni concernenti gli sviluppi della sceneggiatura, i due sono stati licenziati in ottobre su commissione della Warner Bros.\nDopo essere stato liquidato dagli studi Bros, Harris si \u00e8 dedicato a sceneggiare l'adattamento del best seller \"I, Lucifer\"; titolato omonimamente."}
{"id": "1851661", "revid": "2086023", "url": "https://it.wikipedia.org/wiki?curid=1851661", "title": "Fratelli di guerra", "text": "I Fratelli di guerra (\"Warbound\") sono un gruppo di personaggi immaginari dei fumetti pubblicati negli Stati Uniti d'America dalla Marvel Comics e creato da Greg Pak (testi) e Carlo Pagulayan (disegni). Sono un gruppo di alieni guerrieri di razze diverse del pianeta Sakaar, alleati di Hulk. La loro prima apparizione \u00e8 in \"Incredible Hulk\" (vol. 3) n. 94 (2006).\nStoria.\nPlanet Hulk.\nI Fratelli di guerra hanno origine sul pianeta Sakaar. Sono dei gladiatori, costretti a esserlo da dei dispositivi mortali detti \"dischi di obbedienza\". Alcuni di essi, tra cui Hulk, nel tentativo di sfuggire alla morte nei combattimenti a cui partecipavano si uniscono in gruppo, formato originalmente da Hulk, Korg, Miek, Elloe Kaifi, Senza Nome e Lavin Skee. Dopo aver superato alcune prove, vengono raggiunti dagli oppositori del tirannico Re Rosso, che speravano di trovare degli alleati in loro. Hulk e gli altri rifiutano, ad eccezione di Elloe. Si susseguono diversi eventi, Lavin Skee viene ucciso e, come ultima prova per guadagnarsi la libert\u00e0, i Fratelli di guerra devono affrontare Silver Surfer, piegato anch'egli alla merc\u00e9 del Re Rosso da un disco d'obbedienza.\nHulk riesce a liberare Silver Surfer dal disco dopo averlo sconfitto in una furiosa battaglia, ma il Re Rosso, che non vuole concedergli la libert\u00e0, dichiara che avrebbe lasciato andare il gruppo a condizione che accettassero di uccidere dei ribelli prigionieri, tra cui Elloe. Silver Surfer interviene in modo decisivo distruggendo gli altri dischi presenti nell'arena e si sposta nelle pianure del pianeta, insieme con i cittadini ribelli e i gladiatori, che nel frattempo hanno devastato l'arena per fuggire. Silver Surfer lascia Sakaar per tornare nello spazio, mentre i Fratelli di guerra si spostano verso le steppe dove trovano una cittadella, seguiti dalle armate imperiali comandate dalla guardia personale dell'imperatore, guidata da Caiera. In questa citt\u00e0 dell'impero, Miek prova a vendicarsi dei cittadini rossi, perch\u00e9 avevano sottomesso il suo popolo e ucciso suo padre, considerandolo un principe rinnegato. Hulk si trova a combattere non solo le guardie imperiali ma anche Miek trasformato; sebbene nella sua nuova forma sia diventato pi\u00f9 forte Hulk lo sconfigge facilmente e l'insettoide deve adeguarsi agli ordini dell'amico.\nIl gruppo di esiliati si divide quando Hulk, incitato da Miek, decide di affrontare le armate imperiali mentre Korg decide di proseguire assieme a Hiroim per raggiungere gli Anziani ombra. Dopo un duro scontro con Caiera, il Re Rosso decide di sguinzagliare gli Spike, creature che assorbono qualsiasi cosa. Allora Caiera e Hulk decidono di allearsi per portare i civili in salvo. Barricatisi dentro una cittadella resistono finch\u00e9 l'imperatore ordina di bombardare, per uccidere sia gli Spike che Hulk. Caiera, che aveva tenuto un bambino in braccio mentre le bombe cadevano, vedendo la spietatezza del suo sovrano, che uccide tutti i suoi sudditi nella cittadina, decide di allearsi ai ribelli e portarli dagli Anziani ombra, credendo che Hulk sia il salvatore di Sakaar.\nHulk viene sottoposto dagli Anziani ad alcune prove, che consentono loro di vedere se c'era del rancore per i suoi alleati di Sakaar e della Terra. In seguito Hulk nel tempio del popolo dell'ombra riesce ad allearsi con gli Spike per sconfiggere il Re Rosso. Tornati nella citt\u00e0 imperiale Hulk affronta l'imperatore che per\u00f2, dopo essere stato battuto, riesce ad attivare un congegno che serviva per mantenere unite le placche del pianeta, con l'intento di annientare tutto e tutti. Ma Hulk riesce a salvare tutti riunendo le placche, perci\u00f2 viene eletto re e decide di sposare la sua guardia del corpo Caiera. Nonostante i vari scontri razziali e tra classi sociali Hulk riesce a portare la pace fra tutti, dimostrando di essere un vero sovrano.\nTutto sembra andare bene finch\u00e9 la navicella che aveva portato Hulk su Sakaar esplode distruggendo gran parte del pianeta e uccidendo molti dei suoi abitanti, tra cui Caiera e il presunto figlio mai nato di Hulk. Ora i Fratelli di guerra si apprestano a fare giustizia sulla Terra, che raggiungono con l'astronave degli Anziani ombra, catturando coloro i quali ritengono responsabili dell'esplosione della navicella: Iron Man, Freccia Nera, Mister Fantastic e il Dottor Strange, cio\u00e8 i membri della coalizione degli Illuminati.\nWorld War Hulk.\nHulk e i Fratelli di guerra arrivano sulla Terra dove lanciano un ultimatum agli Illuminati, nel quale intimano a Tony Stark, Dottor Strange e Reed Richards di arrendersi ad Hulk che mostra a tutti il corpo svenuto di Freccia Nera, sconfitto dallo stesso Hulk in un precedente combattimento, arrivato sulla Terra Hulk, dopo aver sconfitto Iron Man, si appresta a combattere contro gli Avengers.\nLa schiacciante superiorit\u00e0 numerica di qui disponevano gli Avengers viene a mancare dopo l'arrivo dei Fratelli di guerra, che cominciano a combattere a fianco di Hulk contro i supereroi che ben presto vengono sconfitti, anche i Fantastici Quattro, aiutati da Pantera Nera e da Tempesta cadono sotto i colpi di Hulk e dei Fratelli di guerra; Hulk ed i suoi alleati continuano a combattere fino a quando non vengono sorpresi dalla arrivo del generale\nThunderbolt Ross, nemico di lunga data di Hulk, che, con i suoi soldati attacca il Golia verde, Hulk, inizialmente, abbatte gli elicotteri dei soldati con facilit\u00e0 ma viene sorpreso da un attacco mentale da parte del Dottor Strange che, spostando la mente di Hulk sul piano astrale, tenta di calmarlo e di farlo ragionare, quest'ultimo, per\u00f2, sorprende il Dottor Strange e lo ferisce alle mani.\nNel mentre il corpo di Hulk \u00e8 esposto al fuoco dei militari che tuttavia si infrange contro gli scudi alzati dei Fratelli di guerra, dopo che Hulk ha riacquistato il controllo del proprio corpo il Re Verde non fa fatica a sconfiggere facilmente i militari.\nPoco dopo, due dei membri dei Fratelli di guerra (Hiroim e Elloe Kaifi) scoprono l'abitazione di Strange e sono sul punto di fare irruzione quando vengono sorpresi da Ronin, Pugno d'acciaio e da Echo, che ingaggiano con loro una rapida battaglia, prima di venire sconfitti, i due tuttavia, vengono attaccati da Strange, che nel mentre ha bevuto l'anima di un demone extradimensionale di nome Zom, moltiplicando cos\u00ec i suoi poteri; Strange riduce in pezzi il braccio sinistro di Hiroim, prima di venire sconfitto da Hulk.\nQuando, dopo aver obbligato a combattere tra di loro i quattro illuminati che lo avevano spedito nello spazio, Hulk si appresta ad andarsene, Sentry decide di attaccarlo, dando vita ad uno scontro che distrugger\u00e0 gran parte di New York, i Fratelli di guerra si adoperano per salvare i civili, tuttavia, quando, alla fine dello scontro Hulk ritorna ad essere Bruce Banner, Miek, in uno scatto d'ira trafigge il petto di Rick Jones, ci\u00f2 fa scaturire la rabbia di Hulk, che, nonostante i tentativi dei Fratelli di guerra di fermarlo, lo riduce in fin di vita, allora Miek rivela di aver saputo della bomba piazzata sulla navetta di Hulk e di aver assistito senza far niente perch\u00e9 la bomba, distruggendo Sakaar, facesse riaffiorare la rabbia dello Sfregio Verde.\nHulk, sopraffatto dalle emozioni lascia che Tony Stark lo ritrasformi in Bruce Banner; dopo la sconfitta di Hulk, i Fratelli di guerra, vengono arrestati e presi in custodia dallo S.H.I.E.L.D.."}
{"id": "1851662", "revid": "326822", "url": "https://it.wikipedia.org/wiki?curid=1851662", "title": "Kaitou Kid", "text": ""}
{"id": "1851664", "revid": "1310927", "url": "https://it.wikipedia.org/wiki?curid=1851664", "title": "Mario Camacho", "text": ""}
{"id": "1851669", "revid": "1086846", "url": "https://it.wikipedia.org/wiki?curid=1851669", "title": "Aston Villa Football Club 2005-2006", "text": "Questa pagina raccoglie le informazioni riguardanti l'Aston Villa Football Club nelle competizioni ufficiali della stagione 2005-2006.\nStagione.\nNella stagione 2005-06, l'ultima con David O'Leary alla guida della squadra, l' si classific\u00f2 in sedicesima posizione in Premier League. Capocannoniere della stagione fu Milan Baro\u0161 con 12 gol in tutte le competizioni."}
