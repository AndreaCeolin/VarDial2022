{"id": "1972824", "revid": "125660353", "url": "https://it.wikipedia.org/wiki?curid=1972824", "title": "Episodi di Doctor Who (nuova serie) (quarta stagione)", "text": "La quarta stagione della nuova serie televisiva Doctor Who, con David Tennant nel ruolo del Decimo Dottore, \u00e8 stata trasmessa nel Regno Unito dal 5 aprile al 5 luglio 2008 su BBC One.\nIn Italia \u00e8 andata in onda in prima visione assoluta in chiaro su Rai 4 dal 4 al 18 marzo 2011, preceduta il 3 marzo 2011 dalla trasmissione dello speciale \"Il viaggio dei dannati\".\nAdipose Industries.\nTrama.\nIl Dottore indaga sulle Adipose Industries, una multinazionale farmaceutica che confeziona pillole per dimagrire. Qui incontra Donna Noble (con la quale ebbe a che fare nell'episodio natalizio \"La sposa perfetta\"), che sta indagando anche lei sull'Adipose Industries, infatti la donna va da tempo alla ricerca di strani eventi con la speranza di ricongiungersi con il Dottore, essendosi pentita di aver rifiutato la sua precedente offerta di viaggiare con lui. Insieme, i due cercano di fermare il farmaco, che alla lunga uccide la gente lasciando al loro posto delle strane e piccole creature, gli Adipose. Infatti Foster, la CEO della societ\u00e0, \u00e8 una levatrice, a cui la Prima Famiglia Adiposiana aveva dato il compito di creare una nuova stirpe, in quanto il loro pianeta era scomparso misteriosamente; infatti le pillole, a un certo punto, uccidono le persone prelevando tutto il grasso corporeo, creando nuovi piccoli Adipose. Altre persone, che hanno assunto il farmaco, rischiano di morire, ma il Dottore e Donna li salvano, fermando il processo. Foster ha comunque creato abbastanza creature, quindi gli Adipose giungono sulla Terra per prelevare i piccoli, ma uccidono la levatrice perch\u00e9 ci\u00f2 che ha fatto viola le leggi intergalattiche, e quindi, eliminando la complice, ne escono puliti con la legge. Donna chiede al Dottore se pu\u00f2 viaggiare con lui, il Signore del Tempo accetta, e quindi i due salgono sul TARDIS all'insegna dell'avventura, ma un fatto incredibile, all'insaputa del Dottore, \u00e8 avvenuto: Rose sembra essere riapparsa dall'altra dimensione.\nLe fiamme di Pompei.\nTrama.\nIl TARDIS atterra a Pompei nel 79 d.C., il giorno prima della eruzione del Vesuvio. Il Dottore e Donna cercano di andarsene, ma scoprono che il TARDIS \u00e8 stato venduto all'eccentrico commerciante Caecilius, a cui decidono di fare visita, non sapendo di essere spiati da una setta di sibille. Caecilius e la sua famiglia ricevono la visita dell'augure cittadino, Lucio, le cui previsioni (arriva a chiamare il Dottore \"figlio di Gallifrey\") risultano sistematicamente vere, particolarit\u00e0 che pare condividere con tutti gli indovini della citt\u00e0. Tuttavia nessuno dei veggenti pare prevedere il disastro che il giorno successivo distrugger\u00e0 Pompei. Donna, ci\u00f2 nonostante, tenta di avvertire Evelina, la figlia di Caecilius, anch'essa un'indovina, su ci\u00f2 che sta per avvenire, ma questa segretamente la denuncia alle sibille, a causa della sua \"falsa profezia\". Nel frattempo, il Dottore scopre a casa di Lucio una sorta di circuito scolpito nel marmo, che l'augure aveva fatto realizzare a vari scultori cittadini. Lucio attraverso una di queste sorgenti comunica con un mostro infuocato che crede essere un dio, chiedendogli di punire il Dottore. Il mostro, che si rivela essere un alieno Pyrovilian, insegue il Dottore, venendo poi sconfitto grazie a un getto d'acqua. Nel trambusto, le sibille rapiscono Donna, ritenuta la \"falsa profetessa\". Il Dottore riesce ad impedire l'esecuzione della sua amica e insieme fuggono per mezzo di un condotto, che li porta al Vesuvio. Anche Lucio \u00e8 giunto l\u00ec e consegna ai suoi \"dei\" il circuito, ormai completo. Il Dottore capisce che gli indovini di Pompei non riuscivano a prevedere l'eruzione perch\u00e9, grazie ai circuiti forniti da Lucio, i Pyrovilian nascosti nel vulcano avrebbero impedito l'eruzione per poi usarne l'energia per conquistare il mondo, avendo perduto il loro pianeta d'origine. Il Dottore quindi deve decidere se salvare i ventimila abitanti di Pompei e permettere la conquista del mondo oppure lasciare eruttare il Vesuvio e cos\u00ec distruggere i Pyrovilian, salvando la Terra. Il Signore del Tempo sceglie la seconda opzione, poich\u00e9 si tratta di un evento cruciale nella storia dell'uomo e quindi deve compiersi. Per\u00f2, sotto consiglio dell'amica, mette in salvo almeno la famiglia di Caecilius.\nLa canzone degli Ood.\nTrama.\nIl TARDIS atterra su un pianeta ghiacciato, sede della compagnia del magnate Klineman Halpen, che sfrutta e commercia per tutto l'universo gli Ood (alieni gi\u00e0 visti in \"L'abisso di Satana\"). La compagnia di Klineman \u00e8 tuttavia afflitta da un problema: gli Ood, normalmente pacifici ed obbedienti, a volte perdono il controllo di loro stessi e, utilizzando la sfera luminosa collegata al loro cervello che gli permette di comunicare, uccidono i loro padroni. Il Dottore e Donna, fingendosi proprietari di una fittizia compagnia interstellare, entrano nella base per una visita organizzata per i compratori, per poi introdursi nei magazzini dove gli Ood, stipati nei container, attendono passivamente di essere venduti. I due vengono scoperti e catturati dalla sicurezza, ma tutti gli Ood presenti nei container iniziano a presentare i sintomi della rabbia ed assalgono i mercenari di Klineman. Il Dottore e Donna, fuggendo, si imbattono in alcuni Ood imprigionati in una gabbia, e cos\u00ec scoprono che gli Ood nascono con un secondo cervello, collegato a quello principale, che gli permette di esprimersi, e che Klineman sostituisce con la sfera luminosa che tutti conoscono, lobotomizzandoli ed impedendogli di comunicare telepaticamente tra loro.\nKlineman riesce a ricatturare i due, salvo abbandonare i suoi propositi vendicativi lasciandoli in balia degli Ood che, ormai totalmente in rivolta, stanno uccidendo tutto il personale della base. Gli Ood precedentemente incontrati dal Dottore e da Donna li salvano da morte certa ed i due inseguono Klineman, che si dirige in un misterioso magazzino. Ci\u00f2 che \u00e8 all'interno di quel magazzino si rivela essere il gigantesco terzo cervello degli Ood, una sorta di coscienza collettiva che, bloccata da secoli dalla famiglia Halpen con un campo magnetico, impedisce agli Ood di comunicare. Klineman vi piazza delle bombe intorno per distruggerlo e porre fine alla rivolta, ma, prima di poter nuocere al Dottore o a Donna, si trasforma lui stesso in un Ood. Il responsabile \u00e8 Ood Sigma, l'Ood personale di Klineman, che, in tutti gli anni in cui lo aveva servito, non aveva mai smesso di somministrargli un siero speciale, da lui spacciato come prodotto contro la calvizie. Il Dottore rimuove il campo magnetico, permettendo agli Ood di comunicare dopo duecento anni di silenziosa schiavit\u00f9 e questi intonano una canzone.\nLo stratagemma di Sontaran.\nTrama.\nMartha Jones, che ora fa parte della UNIT, contatta il Dottore per i poco chiari affari della ATMOS, un sistema, dotato di navigatore satellitare, che riduce a zero le emissioni di CO2. Tale sistema \u00e8 stato inventato da Luke Rattigan, un ragazzo prodigio ora milionario. Mentre la UNIT interroga gli operai della ATMOS, Martha suggerisce a Donna di tornare dalla sua famiglia e di informarli sui viaggi che lei compie con il Dottore. Donna segue il consiglio dell'amica ed il Dottore si reca all'Accademia Rattigan, istituto fondato dallo stesso per ospitare le pi\u00f9 promettenti e giovani menti del mondo. Dopo un colloquio con il ragazzo, il Dottore capisce che l'ATMOS non \u00e8 farina del sacco di quest'ultimo e, notando un teletrasportatore nella stanza, lo attiva e si ritrova in una astronave aliena, parte di una flotta aliena che si prepara ad invadere la Terra. Tornato indietro, il Dottore viene inseguito dal capo degli alieni Sontaran, il Generale Staal, detto \"l'Imbattibile\". Il Dottore riesce a neutralizzarlo e a fuggire, salvo poi dover abbandonare l'auto poich\u00e9 l'ATMOS, controllato da Staal e Rattigan, tenta di eliminarlo, mandando il veicolo in acqua. Nel frattempo Martha scopre che gli operai della ATMOS sono tutti vittime di ipnosi, ma, prima di riuscire a riferirlo ai suoi superiori, viene presa in custodia da due militari, anch'essi ipnotizzati dai Sontaran, che la portano da Staal. Quest'ultimo utilizza i ricordi della donna per crearne un clone, che infiltra nella UNIT. Il Dottore raggiunge Donna e, tentando di disattivare l'ATMOS nell'auto dell'amica, vi scopre la presenza di uno strano gas venefico. Il Dottore chiede a Martha di avvisare la UNIT, poich\u00e9 se scendessero in battaglia verrebbero massacrati dai Sontaran, popolo dedito alla guerra, ma questa, essendo il clone, ignora la chiamata e non avverte i suoi superiori. I Sontaran, vistosi scoperti, attivano tutti i dispositivi con il gas letale, anche nell'auto di Wilfred Mott, il nonno di Donna.\nIl cielo avvelenato.\nTrama.\nL'ATMOS, installato sulla met\u00e0 delle auto del pianeta, si aziona sprigionando il gas delle auto ed avvolgendo la Terra in una nube. Wilfred, rimasto chiuso nell'auto con il gas, viene salvato da Sylvia, figlia di quest'ultimo e madre di Donna. Il Dottore, trovata un'auto priva di ATMOS, si dirige alla UNIT e consegna a Donna una chiave del TARDIS. Quest'ultima si mette al sicuro al suo interno, ma il clone di Martha riesce a fare teletrasportare la cabina sulla astronave nemica. Mentre il livello dell'ATMOS continua a salire pericolosamente, la UNIT ordina un attacco nucleare verso la nave Sontaran, prontamente sabotato dal clone di Martha. I Sontaran, per tutta risposta, si teletrasportano nei sotterranei della fabbrica ed attaccano i militari della UNIT, le cui armi sono rese inoffensive da un marchingegno alieno. Nel frattempo, Rattigan tenta di convincere gli altri allievi dell'Accademia a seguirlo ed a utilizzare le strabilianti invenzioni da loro inventate per ricreare la civilt\u00e0 su un altro pianeta, fornito loro dai Sontaran, lontano dalla quotidianit\u00e0 in cui dei geni come loro non hanno mai trovato posto. Tuttavia i ragazzi, preoccupati per i loro amici e familiari, lo abbandonano. La UNIT, rifornita di armi capaci di contrastare il blocco alieno e riorganizzatasi, attacca la base, sgominando i Sontaran. Il Dottore giunge nei sotterranei della fabbrica dove trova la vera Martha, che viene liberata. Riunitosi anche con Donna, sfuggita ai Sontaran, il Dottore assiste alla morte del clone, che svela loro il vero piano dei Sontaran: il gas in realt\u00e0 \u00e8 una sostanza che trasformer\u00e0 la Terra in un'enorme incubatrice per nuovi cloni Sontaran, da impiegare in nuove guerre. Il trio usa il teletrasportatore l\u00ec presente per giungere all'Accademia Rattigan, dove il Dottore utilizza uno dei dispositivi terraformanti del ragazzo per incendiare l'atmosfera, bruciando tutto il gas che lo avvolgeva. I Sontaran si preparano ad attaccare in massa la Terra, ed il Dottore capisce che per fermarli deve usare il medesimo dispositivo contro di loro. Poich\u00e9 vuole comunque lasciare loro una scelta, il Dottore \u00e8 pronto ad andare di persona sulla nave, morendo con loro. Inaspettatamente Rattigan si teletrasporta sulla nave e prende il posto del Dottore, facendosi esplodere assieme a Staal e alla nave Sontaran.\nLa figlia del Dottore.\nTrama.\nIl Dottore, Donna e Martha (rimasta bloccata durante l'inaspettata partenza nel TARDIS) si ritrovano nel sottosuolo del pianeta Messalina, dove \u00e8 in corso una guerra tra umani e Hath, creature simili a degli anfibi. Il Dottore \u00e8 costretto da Cobb, il capo della fazione umana, a mettere una mano in una macchina, che preleva un campione del suo DNA e se ne serve per creare una ragazza, gi\u00e0 adulta, che Donna chiamer\u00e0 Jenny: a tutti gli effetti questa \u00e8 la figlia del Dottore. Purtroppo un'esplosione separa Martha, che viene presa in custodia dagli Hath, dal resto del gruppo. Il Dottore scopre che la causa della guerra \u00e8 il possesso della \"Sorgente\", un oggetto mitico che dar\u00e0 alla fazione che lo controller\u00e0 il potere di vincere la guerra. Condotto nella base umana, il Dottore analizza la mappa olografica dei tunnel di Messalina con il cacciavite sonico e vi fa comparire delle zone segrete, in cui potrebbe trovarsi la Sorgente. Purtroppo, accade lo stesso nella mappa in possesso degli Hath, che partono alla ricerca della Sorgente. Il Dottore, per via delle sue tendenze pacifiste, malviste da Cobb, viene imprigionato assieme a Donna e a Jenny, ma quest'ultima inganna le sentinelle e riesce a liberarsi assieme al padre e a Donna. Durante il tragitto verso la Sorgente, Donna convince il Dottore ad accettare la figlia, che lui tratta con freddezza, credendola solamente un soldato. Giunto alla Sorgente (in realt\u00e0 un dispositivo terraformante dei primi colonizzatori di Messalina), il Dottore riesce a far cessare le ostilit\u00e0 tra i due popoli a prezzo della morte di Jenny, uccisa da Cobb.\nAlla fine il Dottore capisce che era Jenny il motivo dell'inaspettata partenza del TARDIS, ma che la macchina del tempo era arrivata troppo in fretta, causando la nascita della stessa e creando quindi un paradosso. Tuttavia, dopo che il Dottore se ne \u00e8 andato, credendola morta, la ragazza si rigenera e ruba un razzo, partendo per esplorare lo spazio.\nUn caso per Agatha Christie.\nTrama.\nIl Dottore e Donna atterrano nella tenuta di Lady Eddison nel 1926 dove incontrano Agatha Christie, il giorno prima della sua misteriosa sparizione. La festa \u00e8 per\u00f2 rovinata dall'omicidio del professor Peach, un invitato ucciso nella biblioteca della tenuta. Il Dottore e Donna si improvvisano investigatori di Scotland Yard e chiedono aiuto alla famosa scrittrice. Mentre il Dottore e Agatha interrogano senza successo gli altri invitati (che risultano tutti senza un alibi), Donna visita una stanza in cui, quarant'anni prima, Lady Eddison si isol\u00f2 per ben sei mesi al suo ritorno dall'India. L\u00ec, Donna viene aggredita da una gigantesca vespa, che il Dottore identifica come un alieno, un Vespiforme, e come probabile autore degli omicidi. Il Dottore, mentre riflette insieme ad Agatha sul perch\u00e9 gli omicidi assomiglino cos\u00ec tanto ai gialli da lei scritti, si accorge di essere stato avvelenato con del cianuro, ma grazie alla sua natura aliena riesce prontamente a salvarsi. Giunge il momento della risoluzione finale, dove il Dottore, Agatha e Donna riescono a smascherare il colpevole, nondimeno che il reverendo Golightly, in realt\u00e0 il figlio avuto quarant'anni prima da Lady Eddison dopo una relazione segreta con un giovane, un Vespiforme tenuto sotto spoglie umane da un gioiello, ora posseduto da lei. Dopo essersi richiusa in una stanza per il resto della gravidanza, la nobildonna consegn\u00f2 il figlio a dei frati, che lo educarono in maniera religiosa, spingendolo a prendere i voti. Qualche giorno prima, dopo uno scatto di rabbia, il reverendo aveva scoperto la sua vera natura ed aveva iniziato ad uccidere con il modus operandi degli assassini descritti da Agatha Christie, poich\u00e9 in quello stesso momento Lady Eddison stava leggendo un giallo della scrittrice, con il prezioso gioiello addosso.\nIl reverendo, vistosi scoperto, assume la forma di vespa ed insegue Agatha, ora in possesso del gioiello. Per salvare la scrittrice, Donna lancia il gioiello nel lago l\u00ec vicino ed il Vespiforme lo segue, affogando. Il Dottore cancella ad Agatha tutti i ricordi relativi all'incontro con l'alieno e la lascia ad Harrogate dieci giorni dopo gli avvenimenti, dove poi verr\u00e0 ritrovata. Tuttavia, il Dottore mostra a Donna una ristampa di un libro della scrittrice con una copertina che raffigura una vespa gigante, facendo intendere che Agatha non si sia dimenticata proprio di tutto.\nLe ombre assassine.\nTrama.\nIl Dottore e Donna piombano nel 51\u00ba secolo, in un'immensa biblioteca che occupa un intero pianeta, misteriosamente abbandonato da pi\u00f9 di duecento anni. Dopo aver chiesto informazioni ad una bizzarra console dotata di faccia umana, i due si addentrano in biblioteca. Qui incontrano un gruppo di esploratori ed archeologi guidati dalla dottoressa River Song, che sembra conoscere da molto tempo il Dottore, nonostante lui sia certo di non averla mai incontrata prima di allora. Nel frattempo, una bambina \u00e8 alle prese con uno psicologo, il Dr. Moon, che cerca di convincerla del fatto che la Biblioteca, che lei visita quando sogna, sia solamente frutto della sua immaginazione. Mentre il Dottore cerca di comprendere l'ultimo messaggio di CAL, il server della Biblioteca, che riporta illogicamente la frase \"4022 salvati, nessun sopravvissuto\", Miss Evangelista, allontanatasi dal gruppo, viene uccisa ed il suo corpo viene spolpato in un istante. A questo punto, il Dottore capisce di essere in presenza delle ombre assassine chiamate \"Vashta Nerada\". Mentre la stessa bambina di prima osserva dalla televisione ci\u00f2 che avviene all'interno della Biblioteca, il Dottore teletrasporta Donna in salvo sul TARDIS, ma qualcosa va storto e Donna scompare nel nulla. I Vashta Nerada \"prendono\" un altro membro del gruppo e, dopo averlo divorato, iniziano a muovere il suo scheletro dall'interno della tuta. Fuggendo dalle ombre, il gruppo si ritrova in un vicolo cieco e, mentre il pericolo incombe, il Dottore viene informato da una console, con la faccia di Donna, che anche l'amica ha lasciato la Biblioteca ed \"\u00e8 stata salvata\".\nFrammenti di memoria.\nTrama.\nDonna, sempre osservata in televisione dalla bambina dell'episodio precedente, si ritrova in un centro di cura, in cui il Dr. Moon le manipola la memoria, creandole dei falsi ricordi e costruendone una vita in questa dimensione fittizia, in cui ha un marito e due figli. Grazie ai loro dispositivi sonici, il Dottore, River e gli altri sfuggono ai Vashta Nerada. Il Dottore, sapendo che i tali creature dimorano nei boschi, capisce che i Vashta Nerada si trovano nella Biblioteca, poich\u00e9 le loro foreste sono state abbattute, diventando poi i milioni di libri l\u00ec contenuti. Nel frattempo, Donna incontra una donna in nero, che si rivela essere Miss Evangelista, e questa le rivela la verit\u00e0, ovvero che la vita che vive \u00e8 una finzione e la prova di ci\u00f2 sono i suoi figli, perfettamente identici ad ogni altro bambino di quella realt\u00e0. La bambina alla televisione, spaventata, tenta di spegnere il dispositivo con un telecomando, attivando il conto alla rovescia per l'autodistruzione della Biblioteca. Il Dr. Moon tenta di calmare la bambina, ma questa lo fa scomparire. Il Dottore capisce che il messaggio di CAL (\"4022 salvati, nessun sopravvissuto\") intendeva letteralmente che le persone all'interno della biblioteca, durante l'attacco dei Vashta Nerada, erano state salvate informaticamente nel server della biblioteca, ed ora si trovano in una dimensione cibernetica fittizia, in cui \u00e8 intrappolata anche Donna.\nIl gruppo raggiunge il nucleo del pianeta, dove \u00e8 contenuta CAL, ovvero Charlotte Abigail Lux, la bambina, prozia del capo della spedizione e proprietario della Biblioteca, che, malata fin dalla giovane et\u00e0, era stata salvata nel server centrale del pianeta, per darle una sorta di vita normale. Il Dr. Moon non \u00e8 altro che un antivirus, volto a proteggere CAL; poich\u00e9 ora \u00e8 stato spento, l'autodistruzione \u00e8 imminente. Il Dottore, dopo aver sconfitto definitivamente i Vashta Nerada, si prepara ad eseguire il download dei 4022 salvati, fermando l'autodistruzione. Capendo che tale operazione lo ucciderebbe, River prende il suo posto, sapendo che, in futuro, si incontreranno di nuovo. Il Dottore assiste impotente alla morte dell'archeologa, ma successivamente riesce a salvarne la coscienza nel server della biblioteca, assieme ai membri della spedizione morti a causa dei Vashta Nerada.\nMidnight.\nTrama.\nSul pianeta Midnight (Mezzanotte), dove non pu\u00f2 formarsi nessuna forma di vita, mentre Donna rimane in \"albergo\", il Dottore si concede un viaggio nello spazio alle Cascate dei Diamanti. A met\u00e0 del viaggio lo shuttle si ferma improvvisamente e, mentre attendono una navicella di salvataggio, i passeggeri sentono dei rumori provenienti dall'esterno, come se qualcosa stesse cercando di entrare. Dopo un violento scossone che scuote il veicolo, l'hostess scopre che l'abitacolo con dentro il meccanico e il pilota \u00e8 stato strappato via dal resto dello shuttle. Il Dottore e il resto dei passeggeri si accorgono che una di loro, Sky Silvestry, si comporta in modo strano e inquietante ripetendo ossessivamente le parole dei compagni, tanto che questi ultimi iniziano a pensare sia stata posseduta da qualcosa e si spaventano sempre di pi\u00f9. Sky arriva a parlare in perfetta simultanea con gli altri, presumibilmente leggendo nella mente delle persone. Quando al Dottore viene chiesto il nome, questi temporeggia e risponde d\u00ec chiamarsi John Smith. Questo \u00e8 il momento in cui Sky smette di ripetere ci\u00f2 che tutti dicono, per ripetere solo ci\u00f2 che dice il Dottore, sebbene non ripeta il nome John Smith. Il Dottore ritiene che l'entit\u00e0 sta cercando di comunicare con loro attraverso la donna apprendendo vocalmente nel mentre; cerca quindi di ragionarci, contro il volere dei passeggeri. A un certo punto, Sky comincia a parlare prima del Dottore e i presenti concludono che l'entit\u00e0 \u00e8 passata a lui; Sky dice loro che \u00e8 tornata normale e convince gli altri passeggeri a buttare il Dottore fuori dalla navicella nello spazio per liberarsi dell'entit\u00e0. Il gruppo, ormai in preda alla paranoia e isteria, comincia a litigare mentre buona parte di loro cerca di trascinare il Dottore verso il portellone di rilascio. Tuttavia l'hostess, sentendo Sky usare frasi tipiche del Dottore come \"Allons-y\", capisce che la donna \u00e8 ancora posseduta. Non potendo fermare gli altri passeggeri ormai inarrestabili, l'hostess si sacrifica gettandosi fuori dalla navicella con Sky, salvando il Dottore. Il gruppo si riprende, aspettando scossa l'arrivo dei soccorsi, per poi tornare su Midnight dove il Dottore si ricongiunge con Donna.\nGira a sinistra.\nTrama.\nDurante un viaggio sul pianeta Shan Shen una cartomante convince Donna a esaminare il suo passato, intanto un grosso scarabeo alieno si posiziona sulla sua schiena, creando una linea temporale alternativa. Si comincia da un incrocio dove Donna, prima di incontrare il Dottore, dovrebbe voltare a sinistra, dando via agli eventi che la faranno incontrare con lui e ripercorrere la sua vita o voltare a destra e creare una storia alternativa: Donna, convinta dalla madre, gira a destra. Nella nuova linea temporale, il Dottore, non avendo mai incontrato Donna in \"La sposa perfetta\", \u00e8 deceduto mentre affrontava l'imperatrice Racnoss. Con la morte del Dottore molti degli avvenimenti della terza e quarta stagione cambiano drammaticamente: Martha Jones \u00e8 morta in \"Alieni sulla Luna\", l'astronave Titanic ha distrutto Londra in \"Il viaggio dei dannati\", gli Adipose hanno decimato l'America (\"Adipose Industries\"), la squadra di Torchwood Tre si \u00e8 sacrificata per dissolvere l'ATMOS nell'atmosfera, mentre Jack Harkness \u00e8 stato catturato dai Sontaran ne \"Il cielo avvelenato\" e l'Inghilterra cade sotto uno stato di polizia, in cui regna la paura del diverso. Alla fine, Rose Tyler aiuta Donna a ritornare alla sua realt\u00e0. Il Dottore spiega a Donna che questi speciali scarabei riscrivono la storia, ma mai in modo da stravolgere l'equilibrio dell'universo dato che esso solitamente si bilancia da solo, ma in questo caso il cambiamento da loro creato \u00e8 stato tale che si \u00e8 venuto a creare un nuovo universo attorno a Donna. Quest'ultima riferisce un messaggio al Dottore da parte di Rose: \"Bad Wolf\". Il Signore del Tempo comprende che Donna ha incontrato Rose.\nLa Terra rubata.\nTrama.\nIl Dottore scopre che la Terra \u00e8 scomparsa e chiede aiuto al Proclama Ombra, un sorta di organizzazione di intelligence spaziale, e grazie a loro scopre che la Terra fa parte di un insieme di 27 pianeti misteriosamente scomparsi (tra cui figurano quello degli Adipose e quello dei Pyrovilian). Nel frattempo, la popolazione terrestre fa un inquietante scoperta: nel cielo sono comparsi altri 26 pianeti mai visti prima e la Terra pare essersi letteralmente spostata in un altro quadrante dell'universo. I Dalek, responsabili dello spostamento dei pianeti, invadono la Terra, attaccando tutte le basi militari. Anche la UNIT viene attaccata e distrutta, ma Martha Jones riesce a fuggire grazie ad un dispositivo di trasporto sperimentale. Intanto Rose Tyler, giunta dalla dimensione parallela, mette in salvo la famiglia di Donna, ma rimane delusa dal fatto che Donna, e quindi anche il Dottore, risultino irreperibili. Quest'ultimo infatti, non riesce a localizzare l'ubicazione dei pianeti scomparsi. La Terra, sconfitta su tutta la linea, dichiara la resa ed i Dalek iniziano a requisire parte della popolazione. Non tutto \u00e8 perduto per\u00f2: Harriet Jones, l'ex-primo ministro inglese, (gi\u00e0 vista in vari episodi della prima stagione ed in \"L'invasione di Natale\") contatta grazie ad una rete di sub-frequenza, invisibile ai Dalek, tutti i compagni del Dottore, tra cui il capitano Jack Harkess e la squadra di Torchwood Tre, Martha Jones e Sarah Jane Smith. Grazie ad uno stratagemma riescono a contattare il Dottore e condurlo dove si trovano i pianeti scomparsi, nella galassia della Cascata della Medusa (gi\u00e0 nominata in diversi episodi della stagione). Purtroppo la felicit\u00e0 dura poco, poich\u00e9 a capo dei Dalek si rivela esserci nientemeno che il loro creatore e signore, Davros, che \u00e8 stato recuperato dalla Guerra del Tempo da Dalek Caan, che, pur avendo perso il senno, ha acquisito capacit\u00e0 profetiche. Il segnale della sub-frequenza viene scoperto ed Harriet Jones viene uccisa dai Dalek. Il Dottore e Donna atterrano in una Londra deserta e l\u00ec il Signore del Tempo pu\u00f2 riabbracciare l'amata Rose. Tuttavia, poco prima che ci\u00f2 accada, un Dalek ferisce a morte il Dottore. Jack, teletrasportatosi l\u00ec, distrugge il Dalek e mette in salvo tutti all'interno del TARDIS, mentre il Dottore inizia a rigenerarsi.\nLa fine del viaggio.\nTrama.\nIl Dottore trasferisce parte della sua energia rigenerativa nella mano (mozzatagli dai Sycorax in \"L'invasione di Natale\") che porta con s\u00e9, riuscendo quindi a curare la sua ferita senza dover cambiare volto . Il TARDIS viene catturato dai Dalek ed il Dottore, Jack e Rose vengono catturati e portati al cospetto di Davros. Donna, rimasta all'interno del TARDIS, le cui difese sono state annullate, viene gettata assieme alla cabina in un nucleo infuocato. Donna, toccando la mano amputata del Dottore, genera un altro Decimo Dottore, biologicamente umano, che riesce a far fuggire il TARDIS dal nucleo infuocato. Il Dottore umano e Donna tornano sull'astronave dei Dalek, dove il vero Dottore e Rose sono intrappolati, al contrario di Jack che, data la sua immortalit\u00e0, \u00e8 riuscito a fuggire simulando la sua morte. Martha dichiara a Davros da una base tedesca della UNIT che intende usare una chiave che farebbe detonare numerose testate nucleari, distruggendo la Terra. Dopo aver rischiato di essere uccisa dai Dalek, Sarah (salvata da Mickey e da Jackie, la madre di Rose) viene portata con loro sull'astronave Dalek con gli altri umani per testare una speciale bomba anti-realt\u00e0 che, sfruttando come amplificatore i pianeti rubati, avrebbe distrutto l'intero universo. Anche Jack, riunitosi con Sarah e gli altri, ricatta Davros con un'arma di distruzione di massa. Martha e gli altri vengono teletrasportati sulla nave e vengono imprigionati. All'improvviso, il Dottore umano cerca di raggiungere Davros e di colpirlo con l'arma che aveva creato poco prima, ma viene colpito da un raggio di energia e la stessa cosa accade a Donna, sopraggiunta per aiutarlo. La bomba sta per attivarsi, ma all'ultimo secondo viene disattivata da Donna stessa, che, durante la metacrisi che ha generato il Dottore umano ha acquisito parte della mente di lui e di alcune caratteristiche dei Signori del Tempo, ed insieme agli altri Dottori rimanda i 27 pianeti nei loro rispettivi Sistemi Solari, dopodich\u00e9 il Dottore umano distrugge l'astronave e tutti i Dalek all'interno, facendo avverare la profezia di Dalek Caan, secondo la quale sarebbe morta una persona, ovvero Davros. Infine il TARDIS riporta tutti a casa, ed il Dottore lascia la sua controparte umana con Rose nell'altro universo, in quanto non pu\u00f2 stare sulla Terra dopo il genocidio che ha commesso, e confessa alla ragazza quello che prova per lei. Sul TARDIS, Donna \u00e8 raggiante, ma il suo cervello umano non riesce a contenere tutte le informazioni presenti nel cervello del Dottore, in quanto Donna non \u00e8 un Signore del Tempo. Una metacrisi tra questi ultimi e un umano non era mai avvenuta in quanto impossibile, quindi il Dottore, per salvarle la vita, le cancella ogni ricordo di lui e la riporta a casa, rimanendo cos\u00ec solo.\nUn altro Dottore.\nPer la visione della trama si rimanda a Episodi speciali di Doctor Who.\nIl pianeta dei morti.\nPer la visione della trama si rimanda a Episodi speciali di Doctor Who.\nL'acqua di Marte.\nPer la visione della trama si rimanda a Episodi speciali di Doctor Who.\nLa fine del tempo 1\u00aa e 2\u00aa parte.\nPer la visione della trama si rimanda a Episodi speciali di Doctor Who."}
{"id": "1972828", "revid": "1345938", "url": "https://it.wikipedia.org/wiki?curid=1972828", "title": "Oasis (film 2002)", "text": "Oasis () \u00e8 un film del 2002 scritto e diretto da Lee Chang-dong.\nFu presentato alla Mostra internazionale d'arte cinematografica di Venezia nel 2002, aggiudicandosi il Leone d'argento - Premio speciale per la regia. L'interpretazione di Moon So-ri le valse il Premio Marcello Mastroianni."}
{"id": "1972829", "revid": "1924342", "url": "https://it.wikipedia.org/wiki?curid=1972829", "title": "It's like That (Mariah Carey)", "text": "It's like That \u00e8 una canzone scritta da Mariah Carey, Jermaine Dupri, Manuel Seal, e Johnt\u00e1 Austin, e prodotta dalla Carey, Dupri, e Seal per il decimo album della Carey \"The Emancipation of Mimi\" del 2005.\n\"It's like That\" prende in prestito l'attacco \"it's like that y'all\" dal brano \"Hollis Crew\" di Run-D.M.C. del 1984 e da \"Here We Go (Live)\" del 1983, a dimostrazione della forte influenza della musica hip hop vecchia scuola nel sound della Carey. La canzone inoltre condivide il proprio titolo con \"It's like That\", sempre dei Run-D.M.C.\n\"It's like That\" \u00e8 il primo singolo estratto da \"The Emancipation of Mimi\" nel 2005. Il singolo ha ottenuto un buon successo, entrando nella top 20 di diversi paesi inclusi gli Stati Uniti, dove nel 2006 \u00e8 stato nominato ai Grammy Award come \"miglior performance pop femminile\".\nIl video.\nIl video prodotto per \"It's like That\" \u00e8 stato diretto da Brett Ratner. Il video \u00e8 principalmente ambientato al Greystone Park Mansion, a Beverly Hills, California, in una villa dove si sta tenendo una festa, cui partecipa anche il personaggio interpretato dalla Carey, che il giorno dopo dovr\u00e0 sposarsi con il fidanzato (interpretato da Eric Roberts). Nel video diversi ospiti indossano una maschera, e diverse celebrit\u00e0 fanno una breve apparizione, fra cui Brian McKnight, Randy Jackson, oltre che Dupri e Fatman Scoop. Tuttavia alla festa si presenta un uomo (interpretato da Wentworth Miller) che si rivela essere l'ex fidanzato della cantante. Il video termina su un cliffhanger, la cui storia riprender\u00e0 nel video del singolo successivo \"We Belong Together\"."}
{"id": "1972832", "revid": "24016", "url": "https://it.wikipedia.org/wiki?curid=1972832", "title": "Monotonicit\u00e0", "text": ""}
{"id": "1972835", "revid": "767487", "url": "https://it.wikipedia.org/wiki?curid=1972835", "title": "Plotosus lineatus", "text": "Plotosus lineatus , noto in italiano come pesce gatto dei coralli, \u00e8 uno dei pochissimi membri dell'ordine Siluriformes completamente adattato alla vita nelle acque marine.\nDistribuzione ed habitat.\n\u00c8 diffuso nelle regioni tropicali degli oceani Pacifico e Indiano dal Madagascar e le coste dell'Africa orientale al Giappone del sud, all'Australia e la Polinesia. Recentemente \u00e8 immigrato nel mar Mediterraneo orientale lungo le coste israeliane dal Mar Rosso.\nIl suo habitat \u00e8 esclusivamente marino, si ritrova sia nelle zone coralline che sulle praterie di Fanerogame e Alghe fino agli estuari ed alle pozze di marea. Raramente pu\u00f2 penetrare in acque completamente dolci.\nDescrizione.\nLa caratteristica pi\u00f9 notevole di questa specie \u00e8 nelle pinne, infatti la seconda dorsale, la caudale e l'anale sono fuse assieme come nell'anguilla. Per il resto \u00e8 piuttosto simile ai pesci gatto appartenenti alle famiglie di acqua dolce: la bocca \u00e8 circondata da 8 barbigli, 4 sulla mascella superiore e 4 sulla inferiore. La prima pinna dorsale e le pinne pettorali sono dotate di un aculeo velenoso.\nLa livrea \u00e8 bruna con fasce longitudinali color crema o, nei giovani, bianco brillante. Raggiunge i 30\u00a0cm di lunghezza.\nAlimentazione.\nSi nutre di crostacei, molluschi, policheti ed altri invertebrati che cerca incessantemente nella sabbia.\nRiproduzione.\nOviparo con uova demersali e larve planctoniche.\nBiologia.\nI giovani vivono in gruppi molto serrati di alcune centinaia di esemplari mentre gli adulti sono sedentari o, al massimo, possono ritrovarsi in branchetti di una ventina di individui.\nPericolo per l'uomo.\nLe spine delle pinne pettorali e della prima dorsale sono velenose e possono avere conseguenze gravi, in rari casi, persino letali.\nAcquariofilia.\nI giovani vengono spesso allevati in grandi vasche degli acquari pubblici. \u00c8 una specie che ama vivere in branchi, quindi difficilmente un privato pu\u00f2 disporre di vasche sufficientemente grandi. Gli adulti, invece, sono pi\u00f9 solitari ed anche una vasca pi\u00f9 piccola pu\u00f2 essere adatta."}
{"id": "1972837", "revid": "1714743", "url": "https://it.wikipedia.org/wiki?curid=1972837", "title": "Leopoldina Maria di Anhalt-Dessau", "text": "Biografia.\nEra figlia di Leopoldo I di Anhalt-Dessau, duca di Anhalt-Dessau dal 1660 al 1693, e di Anna Luisa F\u00f6hse.\nVenne data in sposa al margravio Federico Enrico di Brandeburgo-Schwedt; il matrimonio venne celebrato il 13 febbraio 1739 a Dessau.\nDiede al marito due figli:\nDopo questi parti, i rapporti col marito degradarono in maniera grave, al punto che ella fu esiliata a Kolberg, dove fu costretta a vivere per il resto dei suoi giorni.\nPer quanto concerne le sue figlie, Federica divenne badessa a Herford; Luisa venne data in sposa a Leopoldo III di Anhalt-Dessau."}
{"id": "1972841", "revid": "281779", "url": "https://it.wikipedia.org/wiki?curid=1972841", "title": "Museo archeologico nazionale di Luni", "text": "Il Museo archeologico nazionale di Luni ha sede a Luni, in provincia della Spezia, ed ospita numerosi reperti archeologici rinvenuti durante gli scavi nell'area dell'antica citt\u00e0 romana di Luna. Il museo \u00e8 situato nell'area degli scavi in cui \u00e8 possibile visitare i reperti portati alla luce, tra cui l'imponente anfiteatro, in buone condizioni di conservazione e costruito nel II secolo.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Liguria, nel dicembre 2019 divenuto Direzione regionale Musei.\nDescrizione.\nIl percorso museale \u00e8 dislocato attraverso diverse sedi, all'interno dell'area archeologica. Nella principale sede espositiva sono esposti reperti organizzati nelle sezioni dedicate alla statuaria e alla ritrattistica, alla ceramica, alla numismatica, agli oggetti d\u2019uso comune e da toilette in vetro e bronzo.\nAl primo piano la sezione epigrafica posta e la ricostruzione (con materiale originale) delle \"domus\" lunensi, approntata, a scopo didattico, per le scolaresche.\nLe sezioni tematiche dedicate all'architettura sacra, all'edilizia privata e all'epigrafia sono dislocate nell'area archeologica, in prossimit\u00e0 dei monumenti da cui provengono gli stessi ritrovamenti. La prima espone l\u2019apparato decorativo del Capitolium dedicato a Giove, Giunone e Minerva (con un meraviglioso frammento di pavimentazione repubblicana in \"opus signinum\" o cocciopesto), e del Grande Tempio (antefisse raffiguranti Artemide Persica).\nNella sezione dedicata all'edilizia privata sono invece esposti mosaici ed affreschi provenienti dalle pi\u00f9 notevoli residenze di lusso dell'antica Luni : la domus dei mosaici, la domus degli affreschi e la domus di Oceano. Infine, la sezione epigrafica o lapidario presenta alcune iscrizioni in marmo e bronzo dal contenuto essenziale per la storia dell\u2019antica Luna, fra cui l\u2019iscrizione in lamina di bronzo che riporta i nomi dei due magistrati che appaltarono e collaudarono il capitolium.\nIl percorso di visita nell'area archeologica comprende invece il Decumano Massimo (tratto urbano della via Aurelia), la casa dei Mosaici, la Domus settentrionale e, soprattutto, il portico del Foro con ambienti legati all'attivit\u00e0 commerciale del luogo quali le tabernae, ovvero le botteghe proposte alla distribuzione delle vivande.\nDi particolare interesse sono i resti degli antichi apprestamenti realizzati per lo stoccaggio delle merci deperibili, dai quali si possono ricavare le cognizioni e le tecniche romane, in materia di conservazione e \"refrigerazione\" delle derrate alimentari.\nNon mancano, infine, i resti di grandi edifici pubblici fra cui l\u2019anfiteatro, gli impianti termali e il teatro."}
{"id": "1972844", "revid": "19933", "url": "https://it.wikipedia.org/wiki?curid=1972844", "title": "Fontana della Sirena di Lleida", "text": ""}
{"id": "1972849", "revid": "916580", "url": "https://it.wikipedia.org/wiki?curid=1972849", "title": "Incoronazione di Carlo Magno", "text": "L'Incoronazione di Carlo Magno \u00e8 un affresco (circa 670x500 cm) di Raffaello e aiuti, databile al 1516-1517 e situato nella Stanza dell'Incendio di Borgo, una delle Stanze Vaticane.\nStoria.\nRaffaello inizi\u00f2 a lavorare alla terza delle Stanze non molto dopo l'elezione di Leone X. Il Papa, forse ispirandosi alla scena dell'\"Incontro tra Leone Magno e Attila\" nella Stanza di Eliodoro, in cui aveva fatto inserire il proprio ritratto al posto di quello di Giulio II, scelse come tema della decorazione la celebrazione dei pontefici col suo stesso nome, Leone III e IV, nelle cui storie, tratte dal \"Liber Pontificalis\", si potevano cogliere allusioni al pontefice attuale, alle sue iniziative e al suo ruolo.\nLa prima scena ad essere completata fu l'\"Incendio di Borgo\", che diede poi il nome alla stanza. In essa gli interventi autografi del maestro sono ancora consistenti, mentre negli episodi successivi i nuovi impegni presi col pontefice (alla Basilica vaticana e agli arazzi per la Sistina \"in primis\") resero necessario un intervento sempre pi\u00f9 cospicuo degli aiuti, tra cui spiccavano Giulio Romano, Giovan Francesco Penni e Giovanni da Udine.\nIn particolare nell'\"Incoronazione di Carlo Magno\", sebbene restino numerosi disegni di Raffaello a testimoniare la sua ideazione, la qualit\u00e0 scadente della pittura lascia immaginare un ampio intervento degli aiuti, soprattutto il Penni, Raffaellino del Colle e forse Giulio Romano. Cavalcaselle e Gamba ipotizzarono un intervento diretto del maestro in alcuni ritratti nel gruppo di vescovi a destra. Durante la Repubblica Romana instaurata dai giacobini e successivamente nel periodo napoleonico, i francesi elaborarono alcuni piani per staccare gli affreschi e renderli portabili. In fatti, venne espressero il desiderio di rimuovere gli affreschi di Raffaello dalle pareti delle Stanze Vaticane e inviarli in Francia, tra gli oggetti spediti al Musee Napoleon delle spoliazioni napoleoniche, ma questi non vennero mai realizzati a causa delle difficolt\u00e0 tecniche e i tentativi falliti e disastrosi dei francesi presso la Chiesa di San Luigi dei Francesi a Roma.\nDescrizione e stile.\nL'episodio dell'incoronazione di Carlo Magno da parte di Leone III \u00e8 storicamente avvenuto nella notte di Natale dell'anno 800 nell'antica basilica di San Pietro in Vaticano. Nella sua rappresentazione si voleva alludere probabilmente al concordato tra la Santa Sede e il regno di Francia siglato nel 1515 a Bologna. Il papa ha infatti le sembianze di Leone X e l'imperatore quelle di Francesco I, re francese all'epoca della realizzazione dell'affresco.\nLa scena \u00e8 impostata lungo una diagonale, che conduce l'occhio dello spettatore in profondit\u00e0, dove sotto il baldacchino papale (decorato dalle chiavi di san Pietro), circondato da parati a festa, avviene l'incoronazione. Circondano questa sorta di platea due gruppi di cardinali, vescovi e soldati, mentre a sinistra si vede l'altare e, in primo piano, un gruppo di inservienti che sta accatastando grossi vasi argentei e aurei e un ripiano con le zampe dorate su un tavolo delle offerte, riprendendo il tema romano-imperiale dei cortei trionfali.\nSecondo Vasari il paggetto inginocchiato vicino all'imperatore, che tiene la corona reale (sostituita dal papa con quella imperiale), sarebbe un giovanissimo Ippolito de' Medici. L'architettura si rif\u00e0 probabilmente, ancora una volta nelle Stanze, allo stato dei lavori in San Pietro.\nSopra la porta, per riempire l'angolo angusto, Raffaello ide\u00f2 una cantoria intarsiata dalla quale si affacciano i giovani cantori incuriositi dall'evento: uno di essi regge in mano uno spartito. Papa Leone fu un grande estimatore della musica, e fu lui a istituire un celebre coro per le funzioni nella Cappella Sistina."}
{"id": "1972852", "revid": "834", "url": "https://it.wikipedia.org/wiki?curid=1972852", "title": "Marted\u00ec grasso (carnevale)", "text": ""}
{"id": "1972856", "revid": "123834176", "url": "https://it.wikipedia.org/wiki?curid=1972856", "title": "Bob Mould", "text": "Negli anni '80 \u00e8 stato il leader e il principale songwriter degli H\u00fcsker D\u00fc, seminale band punk hardcore che nel corso della sua carriera seppe sviluppare il suo sound contaminandolo con il pop, il noise e il rock psichedelico, influenzando innumerevoli altre importanti band a seguire.\nPer la sua forte personalit\u00e0 artistica, l'innovativo stile chitarristico e la profondit\u00e0 poetica dei suoi testi, Mould \u00e8 considerato uno dei massimi autori del rock contemporaneo e uno dei \"fari\" della scena alternativa statunitense.\nAttivit\u00e0.\n\u00c8 conosciuto principalmente per essere stato il chitarrista e cantante della seminale band post-hardcore H\u00fcsker D\u00fc durante gli anni ottanta. Dopo lo scioglimento del gruppo ha iniziato a pubblicare album da solista cui ha fatto seguito la fondazione di un nuovo gruppo musicale, gli Sugar. Dallo scioglimento degli Sugar ad oggi Bob Mould \u00e8 tornato alla carriera da solista. All'attivit\u00e0 da musicista affianca anche quelle di produttore discografico e dj (a volte sotto lo pseudonimo di LoudBomb, anagramma del suo nome).\nNel 2011 ha pubblicato con Michael Azerrad l'autobiografia \"See a little light: the Trail of Rage and Melody\".\nDopo le sperimentazioni elettroniche dei primi anni 2000 nel 2012 \u00e8 ritornato al suo classico stile con \"Silver Age\", album intriso di rock vecchia maniera con una band di supporto composta da Jason Narducy al basso e Jon Wurster alla batteria.\nNel 2014 \u00e8 tornato alla ribalta con \"Beauty &amp; Ruin\", disco che segna il definitivo ricongiungimento al suono delle origini, giudicato il suo miglior lavoro degli ultimi anni.\nNel 2019 \u00e8 uscito il nuovo album intitolato \"Sunshine Rock\" e nell'agosto dello stesso anno ha partecipato con successo al Festival \"TOdays Festival\" a Torino.\n\u00c8 dichiaratamente gay (come d'altronde l'altro leader degli H\u00fcsker D\u00fc, Grant Hart) e impegnato in prima persona per il riconoscimento dei matrimoni tra persone dello stesso sesso."}
{"id": "1972857", "revid": "137590", "url": "https://it.wikipedia.org/wiki?curid=1972857", "title": "Dioicit\u00e0", "text": ""}
{"id": "1972874", "revid": "24281", "url": "https://it.wikipedia.org/wiki?curid=1972874", "title": "Robert Arthur Mould", "text": ""}
{"id": "1972883", "revid": "638792", "url": "https://it.wikipedia.org/wiki?curid=1972883", "title": "My Wife and Kids", "text": ""}
{"id": "1972884", "revid": "2064840", "url": "https://it.wikipedia.org/wiki?curid=1972884", "title": "Via Campesina", "text": "La V\u00eda Campesina (dallo spagnolo: \"la v\u00eda campesina\", lett. \"la via dei contadini\") \u00e8 un'organizzazione internazionale di agricoltori fondata nel 1993 a Mons, in Belgio, formata da 182 organizzazioni in 81 paesi, e che si descrive come \"un movimento internazionale che coordina le organizzazioni contadine dei piccoli e medi produttori, dei lavoratori agricoli, delle donne rurali e delle comunit\u00e0 indigene dell'Asia, dell'Africa, dell'America e dell'Europa\u00bb.\nVia Campesina sostiene l'agricoltura sostenibile basata sull'agricoltura familiare ed \u00e8 stato il gruppo che ha coniato il termine \"sovranit\u00e0 alimentare\". La V\u00eda Campesina realizza campagne per difendere il diritto dei contadini alle sementi, per fermare la violenza contro le donne, per la riforma agraria e in generale per il riconoscimento dei diritti dei contadini."}
{"id": "1972885", "revid": "119363968", "url": "https://it.wikipedia.org/wiki?curid=1972885", "title": "Deliverance (Space)", "text": "Deliverance \u00e8 il secondo album del gruppo di musica elettronica francese Space, pubblicato nel 1977 per le etichette Vogue e Casblanca.\nIl disco.\nRegistrato dietro pressione della casa discografica, \"Deliverance\" conferm\u00f2 il successo riscosso dal gruppo con il precedente lavoro, vincendo quattro dischi d'oro in patria. La copertina dell'album (raffigurante una donna nuda cadere dal cielo), stata realizzata da Hipgnosis, riporta tra i crediti la strumentazione utilizzata per l'incisione dei brani."}
{"id": "1972887", "revid": "158913", "url": "https://it.wikipedia.org/wiki?curid=1972887", "title": "Transcendence", "text": ""}
{"id": "1972893", "revid": "1573940", "url": "https://it.wikipedia.org/wiki?curid=1972893", "title": "Callicebus modestus", "text": "Il callicebo di L\u00f6nnberg o callicebo del Rio Beni (\"Callicebus modestus\" ) \u00e8 un primate Platirrino della famiglia dei Pitecidi.\nCome il nome comune pu\u00f2 suggerire, la specie \u00e8 endemica di una zona ristretta attorno alla parte terminale del Rio Beni, poco prima della sua confluenza nel Rio Mamor\u00e9, in Bolivia settentrionale (dipartimento di Pando). Non va tuttavia confuso con un'altra specie, \"Callicebus olallae\", chiamata comunemente anch'essa \"callicebo del Rio Beni\" e con un areale leggermente pi\u00f9 meridionale.\nSi tratta di animali lunghi poco meno di un metro, di cui tuttavia pi\u00f9 della met\u00e0 spetta alla coda. Quest'ultima \u00e8 semiprensile e non viene utilizzata attivamente negli spostamenti tra gli alberi, limitandosi a fungere da bilanciere durante i salti: i titi, tuttavia, sono soliti utilizzare la coda per altri scopi, attorcigliandola alla coda di un altro esemplare (generalmente il compagno) durante i momenti di relax.\nQuesti animali vivono in gruppetti familiari, composti da una coppia riproduttrice ed in media tre cuccioli non ancora indipendenti. A prendersi cura dei nuovi nati \u00e8 principalmente il maschio, coadiuvato dai figli di parti precedenti. La femmina partorisce una volta l'anno ed ogni parto conta nella maggior parte dei casi un unico cucciolo, che resta coi genitori per tre anni circa. I gruppi familiari sono assai territoriali gli uni con gli altri e tendono a stabilire un proprio territorio con una \"zona franca\" nelle zone periferiche, che si sovrappone coi territori di altri gruppi e non viene generalmente frequentata. in caso di invasione di territorio, questi animali fronteggiano gli intrusi con vocalizzazioni aggressive e combattimenti mimati: solo raramente si arriva a zuffe con conseguenze serie."}
{"id": "1972895", "revid": "18847757", "url": "https://it.wikipedia.org/wiki?curid=1972895", "title": "Via campesina", "text": ""}
{"id": "1972897", "revid": "125854944", "url": "https://it.wikipedia.org/wiki?curid=1972897", "title": "Aldo Farias", "text": "Inizia gli studi musicali studiando chitarra classica ed in seguito si interessa al jazz collaborando con musicisti quali Bob Berg, Mike Mainieri, Steve Turre, Richie Cole, Frank Lacy, Steve Grossman, Steve Slagle, Andy Emler, Michael Rosen, Gianni Basso, Franco Cerri, Claudio Fasoli, Larry Nocella, Maurizio Giammarco, Massimo Urbani, Roberto Gatto, Stefano Bollani, Fabrizio Bosso, Rosario Giuliani, Stefano Di Battista, Sid Simmons, Mike Boone ecc\u2026\nSvolge attivit\u00e0 concertistica in Italia e all'estero suonando al Festival Guitares Cot\u00e9 Sud Parigi, Ortlieb's Jazzhaus Philadelphia, Smoke New York, Quen Elizabeth Hall Londra, Kasseturm Weimar,\nF. Europea di Praga, Euro Jazz, Roccella Ionica, Auditorium RAI, Ravello Festival, Positano Jazz, Guitar Networks,' Concerto per Pristina, Premio Helios, Leuciana Festival, Pomigliano Jazz Festival, Museo Archeologico Nazionale, Forum delle Citt\u00e0 del Mediterraneo, Teatro S.Carlo, Teatro Palazzo Reale, Teatro Rossini, Biennale delle Arti e delle Scienze del Mediterraneo\u2026ecc. Con il proprio quartetto lavora intorno ad un progetto che tende alla realizzazione di una sintesi fra la musica Afro-Americana e quella Europea.\nContemporaneamente ha avuto esperienze musicali con il teatro (Teatro Uniti, Teatro Europa Esperimenti, Teatro Bellini, Teatro Mercadante, Teatro Ambra Jovinelli, Prospect Theater Company New York) partecipando come solista a diverse Opere in Musica.\nHa svolto inoltre, attivit\u00e0 didattica come docente di Chitarra Jazz presso il Dipartimento di Musica Moderna della \"D.Scarlatti\" di Napoli, Conservatorio G.Martucci di Salerno ,Master Class di Armonia e Tecnica dell'Improvvisazione presso il Conservatorio di Benevento, Conservatorio \"Domenico Cimarosa\" di Avellino, ecc. \nAttualmente \u00e8 docente di Chitarra nel Dipartimento Jazz del Conservatorio \"Domenico Cimarosa\" di Avellino.\nHa pubblicato il libro \u201cArmonia e tecnica dell'improvvisazione\u201d distribuito inizialmente dalla Nuova Carisch poi da Salvatore Simeoli. Sue composizioni sono state inserite nelle seguenti pubblicazioni:"}
{"id": "1972899", "revid": "287204", "url": "https://it.wikipedia.org/wiki?curid=1972899", "title": "Tv\u00f8royrar B\u00f3ltfelag", "text": "Il Tv\u00f8royrar B\u00f3ltfelag, meglio noto come TB Tv\u00f8royri, \u00e8 una societ\u00e0 calcistica faroese, con base nella citt\u00e0 di Tv\u00f8royri, che attualmente gioca nella Formuladeildin, la prima divisione calcistica nelle Isole F\u00e6r \u00d8er.\nIl club \u00e8 il pi\u00f9 vecchio in attivit\u00e0 nelle Isole F\u00e6r \u00d8er, essendo stato fondato il 13 maggio 1892, ed \u00e8 anche uno dei pi\u00f9 antichi della Danimarca, nazione a cui le isole appartengono.\nLa fusione con Suduroy e Royn e lo scioglimento.\nNel mese di dicembre del 2016, al termine della Formuladeildin 2016, venne annunciata l'intenzione di fondare il TB Tvoroyri con le altre due squadre dell'isola di Suduroy, ovvero il FC Su\u00f0uroy ed il Royn Hvalba. La fusione verr\u00e0 completata nel 2018 e dar\u00e0 vita ad un nuovo club denominato provvisoriamente Tv\u00f8royrar B\u00f3ltfelag/Football Club Su\u00f0uroy/Royn Hvalba, con sede a Trongisv\u00e1gur. La squadra era nota anche come \"Su\u00f0uroyarli\u00f0i\u00f0\" (letteralmente \"squadra di Su\u00f0uroy\" in italiano). I tre club unirono le forze soltanto per quanto riguardava la prima squadra, ma rimasero indipendenti per quanto riguarda i settori giovanili e le selezioni femminili. L'esperienza dur\u00f2 appena due anni. A partire dalla stagione 2020 i tre club decisero di terminare la cooperazione.\nRosa.\naggiornata al 25 marzo 2021"}
{"id": "1972905", "revid": "767487", "url": "https://it.wikipedia.org/wiki?curid=1972905", "title": "Mona Lisas and Mad Hatters", "text": "Mona Lisas And Mad Hatters \u00e8 un brano scritto ed interpretato da Elton John; il testo \u00e8 di Bernie Taupin.\nIl testo e la melodia.\nProviene dall'album \"Honky Ch\u00e2teau\" del 1972. Il testo di Taupin si presenta come uno dei pi\u00f9 ermetici dell'album, e parla delle sensazioni e dei sentimenti che Bernie provava all'epoca verso la citt\u00e0 di New York. Fu ispirato da \"Spanish Harlem\" di Ben E. King, nel quale viene messo in evidenza il verso \"\"There is a rose in Spanish Harlem\". Taupin, in risposta, scrisse \"Now I know Spanish Harlem are not just pretty words to say/I thought I knew, but now I know that rose trees never grow in New York City\".\nLa melodia \u00e8 tranquilla: totalmente assente la batteria, spicca invece Johnstone al mandolino. Di grande effetto lo stacco tra il termine della traccia precedente \"Amy\", molto concitato, e l'inizio di questo brano molto melodico, in cui spicca particolarmente la grande estensione ed espressivit\u00e0 della voce di Elton John (la canzone \u00e8 stata molto lodata dalla critica). Nel 1988 il brano ebbe un seguito, \"Mona Lisas and Mad Hatters (Part Two)\", contenuto nell'album \"Reg Strikes Back\".\nIl titolo del brano si riferisce con \"Mona Lisas\" alla \"Monna Lisa\" di Leonardo e con \"Mad Hatters\" al personaggio del \"cappellaio matto\" del romanzo \"Alice nel Paese delle Meraviglie\" di Lewis Carroll.\nLa canzone, utilizzata nel film \"Quasi famosi\" (\"Almost Famous\"), ha anche ispirato il testo della canzone \"Smooth\" di Rob Thomas, dove \u00e8 presente la frase \"my Spanish Harlem Mona Lisa\"\".\nCover.\nDi questa canzone esistono alcune cover, sono degne di menzione:"}
{"id": "1972908", "revid": "729019", "url": "https://it.wikipedia.org/wiki?curid=1972908", "title": "Isola Admiralty", "text": "Admiralty Island (in passato anche nota come \"isola dell'Ammiragliato\"), \u00e8 un'isola nella parte pi\u00f9 settentrionale dell'arcipelago Alexander nell'Alaska Panhandle dell'Alaska. La popolazione nativa dell'isola, il clan indigeno dei tlingit la chiama Xootsnoow\u00fa, che significa \"fortezza degli orsi\".\nGeografia.\nLunga 145 km e larga 56\u00a0km, con un'area di 4.264,1\u00a0km\u00b2, si tratta della settima isola pi\u00f9 grande degli Stati Uniti e della 132\u00aa maggiore isola della Terra.\nPopolazione.\nL'unico insediamento urbano sull'isola \u00e8 Angoon, una tradizionale comunit\u00e0 Tlingit di 572 persone, anche se una sezione non popolata del comune di Juneau si estende sul 6,2% dell'isola sulla parte nord 264.68\u00a0km\u00b2\u00a0(102.19\u00a0sq\u00a0mi) La popolazione totale dell'isola secondo il censimento USA del 2000 ammontava a 650 persone. Scolasticamente viene ricordata come una delle isole ABC dell'Alaska.\nFauna.\nAdmiralty Island ha la maggiore densit\u00e0 di orsi bruni nell'America del Nord.\nCon circa 1.600 orsi bruni, i residenti umani dell'isola sono superati per un rapporto di tre a uno.\nLa maggior parte dell'isola Admiralty \u00e8 occupata dallo Admiralty Island National Monument che si estende per 955.000 acri (3.860\u00a0km\u00b2), una riserva naturale protetta federalmente. L'area nota come \"Kootznoowoo Wilderness\" si ritiene come unica nell'Alaska del sudest perch\u00e9 include vaste aree superstiti di vecchia foresta pluviale a clima temperato. Queste foreste forniscono alcuni tra i migliori habitat a specie come l'orso bruno, l'aquila calva, e il cervo a coda nera di Sitka.\nIndustria.\nLa miniera \"Greens Creek\" \u00e8 costituita da una serie di gallerie sotterranee per l'estrazione di argento, oro, piombo e zinco, che si trova sulla punta nordovest dell'isola, all'interno del parco nazionale monumentale. Inizia le sue operazioni nel 1989.\nL'Admiralty Island offre alcune tra le migliori opportunit\u00e0 per il divertimento all'aria aperta nel sudest dell'Alaska. Lo United States Forest Service mantiene alcune cabine per l'uso pubblico sull'isola, come anche la \"Cross Admiralty Canoe Route\", che collega i laghi dell'isola grazie ad una serie di canali.\nL'area di avvistamento \"Pack Creek Brown Bear Viewing Area\" offre ai visitatori la possibilit\u00e0 di osservare gli orsi bruni nel loro habitat naturale, mentre catturano i salmoni ed interagiscono tra di loro nei mesi estivi. Sono necessari permessi per tutti i visitanti del \"Pack Creek\", autorizzazioni che possono essere ottenute contattando il Forest Service.\nFaro \"Point Retreat Light\".\nIl faro Point Retreat Light si trova nella parte nord della isola Admiralty, costituendo un importante ausilio alla navigazione."}
{"id": "1972909", "revid": "111941117", "url": "https://it.wikipedia.org/wiki?curid=1972909", "title": "Stefania Corna", "text": "Gioca nel ruolo di centrale nel Cutrofiano Volley\nCarriera.\nLa carriera di Stefania Corna inizia nel 2003, tra le file delle selezioni giovanili del Volley Bergamo. Due anni pi\u00f9 tardi, viene selezionata per entrare a far parte del Club Italia, dove resta per due stagioni, giocando nel campionato di Serie B1. Nel 2006, vince il campionato europeo Under-19.\nNella stagione 2007-08, fa ritorno al Volley Bergamo. Nel ruolo di terza palleggiatrice, vince la Coppa Italia; nell'estate del 2008 vince nuovamente la medaglia d'oro al campionato europeo Under-19. Nella stagioni successive, gioca in col Life Volley Milano, prima, e col Parma Volley Girls, poi. Con entrambe le squadre sfiora la promozione in massima serie ai play-off.\nNella stagione 2010-11 viene ingaggiata dalla Pallavolo Villanterio di Pavia. Nell'estate del 2011 debutta in nazionale maggiore al Montreux Volley Masters.\nNella stagione 2011-12 passa al Cuatto Volley Giaveno, in Serie A2, club con il quale ottiene la promozione in Serie A1; tuttavia nella stagione successiva resta in serie cadetta, vestendo la maglia del Volleyball Casalmaggiore, cos\u00ec come nella stagione 2013-14 quando passa al Promoball Volleyball Flero, per poi essere ceduta a met\u00e0 annata alla Pallavolo Scandicci.\nNel campionato 2014-15 gioca per la prima volta all'estero, vestendo la maglia del Volley Club Kanti di Sciaffusa, nella Lega Nazionale A svizzera. Rientra in Italia nella stagione 2015-16 con il Volley Maglie, in Serie B1, dove resta per due annate, per poi accasarsi, nella stagione 2017-18 al Cutrofiano Volley, nella stessa categoria."}
{"id": "1972910", "revid": "1005847", "url": "https://it.wikipedia.org/wiki?curid=1972910", "title": "Movimento Nazional Socialista del Cile", "text": "Il Movimento Nazional Socialista del Cile (\"Movimiento Nacional Socialista de Chile\") fu un movimento politico cileno attivo negli anni 1930 e gli anni 1940, inizialmente vicino alle idee di Adolf Hitler e pi\u00f9 tardi spostatosi sulle posizioni del fascismo italiano.\nStoria.\nIl movimento fu fondato nell'aprile 1932 dal Generale Diaz Valderrama, da Carlos Keller (principale ideologo del gruppo) e da Jorge Gonz\u00e1lez von Mar\u00e9es, che ne divenne il leader. Il partito inizialmente segu\u00ec le idee del nazionalsocialismo, sottolineando la componente antisemita. Ricevette il sostegno finanziario dalla popolazione di origine tedesca del Cile, arrivando a contare ventimila iscritti, in maggior parte tra la popolazione peones.\nIl movimento si impegn\u00f2 per costruire in Cile uno Stato Corporativo, basato sulla collaborazione tra le classi sociali (in antitesi alla lotta di classe marxista ed all'individualismo capitalista) e sulla socializzazione dei mezzi di produzione. Costitu\u00ec inoltre una propria milizia, simile a quelle dei fascismi europei: la \"Tropas Nacistas de Asalto\". \nTuttavia le simpatie per il nazionalsocialismo furono presto abbandonate, con l'affermazione (1930) da parte di Gonz\u00e1lez von Mar\u00e9es che l'uso del nome 'nazionale socialista' fu un errore da parte sua. Venne ridimensionato l'antisemitismo e l'azione venne improntata maggiormente all'instaurazione di un sistema economico e sociale che guardava al modello fascista italiano, sebbene singoli membri del movimento (come Miguel Serrano) continuassero a vedere positivamente l'esperienza tedesca.\nAlle politiche del 1937 il partito ottenne tre deputati (3,5% dei voti)..\nNel 1938 si fuse con l'\"Unione Socialista\" per creare l'\"Alianza Popular Libertadora\" (APL), che sostenne il generale Carlos Ib\u00e1\u00f1ez del Campo nella candidatura per le elezioni presidenziali cilene dello stesso anno.\nNel settembre del 1938 il movimento tent\u00f2 un colpo di Stato, che fu represso in maniera spietata con il massacro di Seguro Obrero. Ci\u00f2 port\u00f2 Ib\u00e1\u00f1ez su posizioni avverse al Movimento nazional-socialista del Chile, anche su indicazione di Gustavo Ross, portando un sostegno indiretto al candidato del Partito Radicale del Cile, Pedro Aguirre Cerda, che vinse le elezioni dell'anno successivo. \nNel 1939 venne a crearsi una divisione a causa dell'uscita dal movimento di alcuni membri della APL, fondando la \"Vanguardia Popular Socialista\", che non ebbe particolare successo e si sciolse nel 1942, mentre Gonz\u00e1lez von Mar\u00e9es sub\u00ec l'arresto per essere poi rilasciato alla fine della guerra.\nNel 1945 la APL si fuse con il Partito Agrario, per formare il \"Partido Agrario Laborista\" (PAL), scontentando gli elementi rivoluzionari che si opponevano ad un'alleanza con un partito palesemente di destra. \nDegli ex membri del partito solo Jorge Prat guadagn\u00f2 posizioni politiche influenti in Cile: tra 1949 e 1954 port\u00f2 avanti la pubblicazione di un settimanale di carta, \"Estanquero\", serv\u00ec come ministro nel governo di Carlos Ib\u00e1\u00f1ez del Campo e tent\u00f2 l'elezione a presidente nel 1964."}
{"id": "1972916", "revid": "474175", "url": "https://it.wikipedia.org/wiki?curid=1972916", "title": "Ugo Rindi", "text": "Tipografo di professione e segretario della sezione pisana della Federazione Italiana del Libro, fu assassinato a pugnalate davanti alla sua abitazione nel corso di una rappresaglia fascista.\nL'omicidio di Rindi ebbe un grande risalto sulla stampa nazionale di quegli anni e una ripercussione sull'opinione del partito fascista.\nFatti scatenanti.\nIl 6 aprile 1924 a Pisa e provincia si svolsero le elezioni politiche in un clima di intimidazione e violenza. Gruppi di squadristi fascisti armati e con manganelli in mano stazionavano davanti ad ogni Sezione elettorale e, nonostante la vittoria della lista fascista, le violenze continuarono anche dopo le elezioni.\nIl giorno 8 aprile 1924 un gruppo di fascisti pisani si rec\u00f2 a casa di Ulico Caponi, un contadino di San Giuliano Terme di 27 anni che aveva combattuto nella prima guerra mondiale. Caponi aveva votato una lista antifascista e all'interno della sezione elettorale, alla pressante curiosit\u00e0 di alcuni fascisti locali che sbirciavano alle sue spalle mentre stava votando, aveva mostrato loro la scheda con il suo voto. Ci\u00f2 aveva fortemente irritato i fascisti che, minacciosi, avevano deciso di aspettarlo fuori della sezione elettorale per punirlo. Fortunatamente un maresciallo dei Carabinieri che conosceva Caponi, resosi conto della situazione, lo prese sottobraccio accompagnandolo fuori dal paese.\nNella sera dello stesso giorno, una squadra fascista a bordo di un'auto guidata da Dino Poli arriv\u00f2 nella localit\u00e0 \u201cVilla Filippi\u201d dove era situata la casa colonica abitata da Caponi e dalla sua famiglia. La squadra era composta, oltre al Poli, dal decurione Emilio Gnesi, dai militi della Milizia Volontaria per la Sicurezza Nazionale Giulio Susini, Ruffo Monnosi e Guido Marradi, e dai fascisti Gualtiero Bacci e Ruffo Lester. Caponi, che si trovava nella stalla ad abbeverare gli animali, dalla finestra vide arrivare l'auto e subito cap\u00ec che stavano cercando lui. Usc\u00ec dal retro della stalla e si inoltr\u00f2 nei campi per nascondersi tra le coltivazioni: era una notte di luna, per sua fortuna non molto chiara per la presenza di nubi. Riuscito inizialmente ad allontanarsi, fu poi visto dal Poli che inizi\u00f2 a rincorrerlo incitando gli altri a seguirlo. Nell'inseguimento attravers\u00f2 un fosso e risal\u00ec la sponda opposta mentre i suoi sparavano contro, rimanendo cos\u00ec gravemente ferito dal fuoco degli stessi suoi compagni.\nCaponi raccont\u00f2 poi ai parenti di essere stato sfiorato dai proiettili che avevano colpito le piante a lui vicine. Poli, nonostante la ferita, aiutato dai compagni riusc\u00ec a guidare l'auto fino all'ospedale di Pisa, dove sopravvisse solo pochi giorni.\nI fascisti subito addossarono la morte del Poli a Caponi, il quale per alcuni giorni rimase nascosto nella zona. Avendo per\u00f2 saputo che tutti i giorni gruppi di fascisti andavano sotto la sua casa a minacciare i familiari e che sua madre e sua sorella per paura avevano passato la notte in un campo, decise di consegnarsi spontaneamente alla polizia. Fu tenuto in carcere per circa due mesi in attesa del processo.\nPoli prima di morire si premur\u00f2 di dire alla moglie che a ferirlo non era stato Caponi ma i suoi compagni. Purtroppo, la vedova Poli tenne segreta per pi\u00f9 di venti anni la confessione del marito. Al processo, tenutosi a Genova il 9 settembre 1925, la signora Poli dichiar\u00f2 che l'uccisore di suo marito era Caponi. Nonostante ci\u00f2 Caponi fu assolto per insufficienza di prove. Essendo pienamente innocente, egli si sentiva offeso dalla formula dell'insufficienza di prove, ed appena gli fu possibile, alla fine della seconda guerra mondiale, ricorse in appello contro la prima sentenza e fu assolto con formula piena. In quella occasione la vedova Poli dichiar\u00f2 che suo marito morente le aveva detto la verit\u00e0, a ferirlo non era stato Caponi ma i fascisti della sua stessa squadra. Aggiunse che a spingerla a dichiarare il falso nel primo processo erano state le pressioni di alte autorit\u00e0 fasciste, che in cambio le avevano offerto una cifra in contanti ed elargito una buona pensione per mantenerla finch\u00e9 viveva.\nSecondo un ampio resoconto pubblicato sul giornale \"Paese Sera\" del 7 febbraio 1965, centrato sulla figura di Alessandro Carosi, fascista pisano, all'imboscata al Caponi parteciparono anche Carosi stesso (che si vantava di essere un pluriomicida), all'epoca sindaco di Vecchiano ed il capostazione Grimaldi, e che il ferimento e conseguente morte dell'autista Poli non era stato un errore ma una punizione dei compagni per il suo rifiuto a fornire benzina per incendiare la casa del Caponi.\nLe camicie nere che erano andate a cercare Caponi ed avevano ferito Poli, quella stessa notte dichiararono ai propri superiori di essere stati loro stessi le vittime di quell'imboscata, fu dato quindi ordine di procedere immediatamente con rappresaglie. Furono perci\u00f2 scatenate nella notte stessa (tra l'8 e il 9 aprile) una serie di spedizioni punitive contro alcuni antifascisti pisani, dei quali solo Ugo Rindi fu trovato in casa.\nL'assassinio.\nAlcune ore dopo l'imboscata a Caponi, una squadra fascista, guidata dallo stesso Carosi e composta dal deputato provinciale fascista Giuseppe Biscioni e da Giulio Malmusi, si rec\u00f2 a casa di Rindi, distante circa 2 chilometri dalla casa del Caponi. I fascisti, dichiarandosi agenti di Pubblica Sicurezza, riuscirono a farsi aprire la porta e, in presenza della madre e della sorella, Malmusi e Biscioni portarono via Rindi, che non oppose resistenza. Appena in strada (via del Marmigliaio, oggi via Ugo Rindi), dopo poco Rindi fu ucciso a sangue freddo con due stilettate, una alla schiena e l'altra al cuore. L'assassinio di Rindi provoc\u00f2 dolore e sgomento nella popolazione pisana, che per molti anni trasmise verbalmente il fatto, l'assassinio di un pisano per bene.\nIl funerale e il corteo furono imponenti e manifestazioni di affetto e partecipazione vennero non solo dall'area anarchica e socialista ma anche da quella cattolica con il periodico \u201cIl messaggero toscano\u201d che organizz\u00f2 una sottoscrizione popolare per sostenere la famiglia Rindi. L'omicidio di Ugo Rindi dette luogo all'ultima manifestazione libera e antifascista nella citt\u00e0 di Pisa, dopo di allora e fino al 1944 la cappa repressiva del fascismo cal\u00f2 sulla citt\u00e0.\nProcesso agli assassini.\nL'omicidio di Rindi ebbe un grande risalto sulla stampa nazionale in un momento in cui il Partito Nazionale Fascista cercava una normalizzazione a livello nazionale, non furono gradite le violenze dei fascisti pisani tanto che successivamente la Federazione pisana fu sciolta e commissariata.\nTutto ci\u00f2 non era piaciuto anche ad un certo numero di fascisti pisani tanto che la Sezione Pisana del Partito aveva denunciato il fatto all'autorit\u00e0 giudiziaria. Vennero arrestati i tre sicari insieme ai presunti mandanti dell'omicidio: il console della Milizia Francesco Adami, i segretari del fascio di Avane e Nodica, Antonio Sanguigni e Filippo Chielini, e l'avvocato Filippo Morghen, presidente del Consiglio provinciale ed ex Segretario della Federazione Fascista pisana.\nIl processo si svolse a Genova nel settembre 1925. In conseguenza delle forti pressioni politiche Carosi e gli altri furono assolti, nonostante le loro evidenti contraddizioni emerse durante il dibattito ed il riconoscimento del Carosi da parte della madre e della sorella di Ugo Rindi. Nel 1945 la Corte di Cassazione annull\u00f2 la sentenza e nel 1947 a Pisa fu celebrato un nuovo processo nel quale tutti gli imputati furono condannati a 21 anni di reclusione. Il Carosi, finito in carcere in Sicilia per aver assassinato l'amante ed averla bruciata dopo averla fatta a pezzi, nel frattempo era evaso e non fu pi\u00f9 rintracciato. Protetto probabilmente dai servizi segreti, si trasfer\u00ec sotto falso nome a Roma dove mor\u00ec a met\u00e0 degli anni sessanta."}
{"id": "1972918", "revid": "212348", "url": "https://it.wikipedia.org/wiki?curid=1972918", "title": "USS Bonestell", "text": ""}
{"id": "1972920", "revid": "298574", "url": "https://it.wikipedia.org/wiki?curid=1972920", "title": "Fronte della Libert\u00e0", "text": ""}
{"id": "1972921", "revid": "88740", "url": "https://it.wikipedia.org/wiki?curid=1972921", "title": "Unearthed", "text": "Unearthed (\"dissotterrato\" in lingua inglese) pu\u00f2 riferirsi a:"}
{"id": "1972925", "revid": "767487", "url": "https://it.wikipedia.org/wiki?curid=1972925", "title": "Peter Thomas Bauer", "text": "\u00c8 celebre per la sua opposizione alla convenzione secondo la quale sono fondamentali gli aiuti stranieri per dare inizio allo sviluppo dei paesi del Terzo mondo.\nVita.\nBauer nacque a Budapest con il nome P\u00e9ter Tam\u00e1s Bauer nel 1915, in una famiglia di origine ebraica.. Studi\u00f2 legge a Budapest prima di lasciare l'Ungheria per l'Inghilterra per studiare Economia al Caius College di Cambridge, dove si laure\u00f2 nel 1937.\nPass\u00f2 la maggior parte della sua carriera alla London School of Economics.\nNel 2002 vinse il \"Milton Friedman Prize\", assegnato dal Cato Institute \"per avere dato un contributo significativo all'avanzamento verso la libert\u00e0\". Mor\u00ec a Londra il 2 maggio dello stesso anno."}
{"id": "1972926", "revid": "1573940", "url": "https://it.wikipedia.org/wiki?curid=1972926", "title": "Callicebus oenanthe", "text": "Il callicebo delle Ande o callicebo del Rio Mayo (\"Callicebus oenanthe\" ) \u00e8 un primate platirrino della famiglia dei Pitecidi.\nCon due popolazioni separate, la specie \u00e8 endemica una piccola zona del Per\u00f9 nord-orientale, vicino al confine con l'Ecuador. Predilige le aree di foresta pluviale a quote oltre i 1.500\u00a0m d'altezza.\nCome gran parte delle specie congeneri, questi animali sono di abitudini diurne ed arboricole: vivono in gruppi familiari, composti da una coppia riproduttrice alla quale si sommano solitamente fino a tre cuccioli non ancora del tutto indipendenti. Ciascun gruppo delimita un proprio territorio, che viene difeso accanitamente da eventuali intrusi.\nLa femmina partorisce alla fine della stagione secca, cos\u00ec da dare all'unico cucciolo che di norma nasce maggiori possibilit\u00e0 di arrivare all'et\u00e0 adulta, potendo approfittare del maggior nutrimento reperibile durante la stagione delle piogge. I cuccioli vengono accuditi principalmente dal padre, a volte coadiuvato dagli altri membri del gruppo: la madre pu\u00f2 interagire col cucciolo solo durante la poppata, che avviene all'incirca ogni due o tre ore.\nLa maturit\u00e0 sessuale viene raggiunta attorno al terzo anno di vita dei cuccioli e coincide solitamente col loro allontanamento dal gruppo natio: questo, sommato al fatto che la femmina partorisce una volta l'anno, spiega perch\u00e9 i gruppi di titi raramente superino le cinque unit\u00e0 come numero di componenti."}
{"id": "1972929", "revid": "122246", "url": "https://it.wikipedia.org/wiki?curid=1972929", "title": "Marina Zambelli", "text": "Carriera.\nClub.\nLa carriera di Marina Zambelli inizia nel 2003, nelle giovanili della Pallavolo Zogno. Nel 2004 passa alle giovanili del dove resta per due anni. Nel 2006 entra a far parte della formazione federale del , ma un anno dopo torna a giocare nel club orobico, questa volta inserita nella seconda squadra che disputa il campionato di Serie B1 e Serie B2 e nella formazione giovanile che nell'estate del 2008 vince la Girl League.\nFa il suo esordio in serie A1 nella stagione 2009-10, quando viene promossa in prima squadra col ruolo di centrale di riserva, vincendo anche la Champions League.\nNella stagione 2011-12, viene ingaggiata dal , in Serie A2, mentre nella stagione 2012-13 ritorna nuovamente a Bergamo, in Serie A1. Nell'annata 2013-14 si trasferisce per la prima volta all'estero nel , club militante nella Ligue A francese, dove resta per tre annate, con cui vince la Coppa di Francia 2014-15 e la Supercoppa francese 2015.\nNella stagione 2016-17 ritorna in Italia per difendere i colori del , in Serie A1, per poi passare, nell'annata 2017-18 al e in quella 2018-19 al , sempre in massima divisione.\nDopo un biennio a Cuneo, per l'annata 2020-21 viene ingaggiata dal , mentre in quella 2021-22 \u00e8 al , ancora in Serie A1.\nNazionale.\nNel 2007, con la nazionale Under-18, vince la medaglia di bronzo al campionato europeo; l'anno successivo viene convocata per il campionato europeo Under-19, dove vince la medaglia d'oro e viene premiata per il miglior muro.\nNel 2011 viene convocata per la prima volta in nazionale maggiore."}
{"id": "1972932", "revid": "767487", "url": "https://it.wikipedia.org/wiki?curid=1972932", "title": "Tommaso Balasso", "text": "Biografia.\nDopo l'esperienza agonistica maturata negli anni, nel 2003 \u00e8 entrato a far parte della squadra nazionale disabili di sci alpino in coppia con Dal Maistro; i due vengono indicati anche con il nomignolo \"Tom &amp; Jerry\". Attualmente \u00e8 uno dei quattro atleti del panorama sportivo disabili italiano a far parte di un gruppo sportivo militare: il G.S. Fiamme Azzurre della Polizia Penitenziaria.\nOnorificenze.\nBalasso \u00e8 stato insignito inoltre della Goccia d'oro del CIP e della cittadinanza onoraria della citt\u00e0 di Torino."}
{"id": "1972936", "revid": "1305772", "url": "https://it.wikipedia.org/wiki?curid=1972936", "title": "Los Zetas", "text": "Los Zetas (cio\u00e8 \"gli Zeta\") \u00e8 un'organizzazione criminale originaria del Messico, impegnata nel traffico internazionale di droghe, nei rapimenti a scopo di estorsione e in altre attivit\u00e0 illecite sul territorio centroamericano. Dal momento che si occupa principalmente di affari legati agli stupefacenti, \"Los Zetas\" \u00e8 considerato prima di tutto un cartello della droga.\nFormatasi negli anni '90 come gruppo mercenario paramilitare, i suoi membri originari erano disertori delle forze speciali dell'esercito messicano e \"kaibiles\" del Guatemala e perci\u00f2 l'organizzazione si distinse subito per abilit\u00e0 e brutalit\u00e0. Proprio in visione di queste qualit\u00e0 strategiche, il cartello del Golfo assunse i Z come proprio braccio armato in caso di faide e conflitti (vedi guerra messicana della droga). \nLa collaborazione dur\u00f2 fino al 2010, quando Osiel C\u00e1rdenas Guill\u00e9n, capo storico di entrambi i cartelli arrestato nel 2003 ed estradato negli Usa nel 2007, venne definitivamente condannato a 25 anni di carcere. Questo evento segn\u00f2 l'entrata nel mondo del traffico di stupefacenti degli Z come cartello autonomo.\nLa Drug Enforcement Administration (DEA) statunitense ritiene \"Los Zetas\" il gruppo paramilitare pi\u00f9 violento operante in Messico. Recentemente, i Z hanno iniziato l'attivit\u00e0 dei sequestri di persona, specialmente turisti americani, per la richiesta di ingenti riscatti; espandendo, inoltre, le loro operazioni in Europa attraverso il supporto della 'ndrangheta.\nOrigine del nome.\nIl nome \"Los Zetas\" deriva dal suo primo capo, il tenente Arturo Guzm\u00e1n Decena, il cui codice radio nella Polic\u00eda Judicial Federal era \"Z1\", codice esibito solo a funzionari d'alto rango. Il codice radio per gli \"oficiales de comando\" della \"Polic\u00eda Judicial Federal\" in Messico era \"Y\", da cui salt\u00f2 fuori il soprannome \"Yankees\" ai suoi appartenenti, mentre per la \"Policia Judicial Federal\" a capo di una citt\u00e0 era \"Z\", e i suoi appartenenti furono soprannominati \"Zetas\".\nStoria.\nAnni '90.\nAlla fine degli anni '90, Osiel C\u00e1rdenas Guill\u00e9n, capo del cartello del Golfo, inizi\u00f2 una battaglia per il rintracciamento di membri dei cartelli rivali nel tentativo di assicurare protezione a s\u00e9 stesso e il suo gruppo. Non avendo a disposizioni uomini sufficienti, Guill\u00e9n inizi\u00f2 a reclutare tra le proprie file ex soldati e disertori del corpo speciale \"Grupo Aerom\u00f3vil de Fuerzas Especiales\" (GAFE) dell'esercito messicano, creando un gruppo di controinsurgenza dedito all'uccisione di narcotrafficanti. La milizia privata fu addestrata da specialisti in tattiche sovversive di Stati Uniti (si ritiene alla Istituto dell'Emisfero Occidentale per la Cooperazione alla Sicurezza), Francia e Israele per: assalto aereo, dispiegamento di forze rapido, tiro di precisione, imboscate, tecniche di controsorveglianza e telecomunicazioni sofisticate, e altro ancora.\nAscesa e declino dell'organizzazione.\nNel 2012, i Zeta hanno il controllo su 11 stati del Messico, diventando cos\u00ec il cartello di droga con il pi\u00f9 grande territorio nel paese. Il loro rivale, il cartello di Sinaloa, ha dovuto cedere molti territori a \"Los Zetas\", passando da 23 stati a 16.\nDall'inizio del 2012 il governo messicano ha intensificato le operazioni contro i Zeta, con l'annuncio di nuove 5 installazioni militari nell'aree di operazioni.\nAree di influenza.\nI Zeta hanno campi di addestramento per le nuove reclute simili alle strutture militari d'allenamento del GAFE. Nel settembre 2005 la testimonianza al Congresso messicano del Segretario poi-Difesa Clemente Veg, ha riferito che i Zeta hanno assunto almeno 30 ex kaibil guatemaltechi per allenare le nuove reclute perch\u00e9 il numero di ex forze speciali messicane uomini nei loro ranghi si era ridotto.\nGli analisti indicano i Zeta come il pi\u00f9 grande gruppo criminale in Messico in termini di presenza geografica.\nHanno base principalmente ai confini regionali di Nuevo Laredo e Coahuila.\nEssi hanno posto sentinelle presso destinazioni d'arrivo come aeroporti, stazioni dei bus e strade principali.\nPer condurre le loro attivit\u00e0 criminali lungo i confini, operano nel Golfo del Messico, negli stati meridionali di Tabasco, Yucat\u00e1n, Quintana Roo, e Chiapas, e negli stati della costa dell'Oceano Pacifico di Guerrero, Oaxaca, e Michoac\u00e1n e in Citt\u00e0 del Messico.\nHanno diverse attivit\u00e0 anche negli Stati Uniti (Texas) e Guatemala.\nAll'inizio del 2012 si scopr\u00ec che operavano anche ai confini settentrionali tra Venezuela e Colombia e abbiano collaborato con \"Los Rastrojos\".\nInsieme controllerebbero le rotte del traffico di droga: a La Guajira (in Colombia) c'\u00e8 la produzione, mentre nello stato venezuelano di Zulia inizia la rotta per gli Stati Uniti e l'Europa.\nRapporti con la 'ndrangheta.\nVarie indagini di polizia hanno dimostrato come i Zeta siano in stretto collegamento con la 'ndrangheta calabrese per il traffico internazionale di sostanze stupefacenti. La 'ndrangheta tramite cartelli di famiglie mafiose della provincia di Reggio Calabria (come i Pesce, i Commisso, gli Aquino) importa in Europa tonnellate di cocaina avvalendosi del cartello messicano de \"Los Zetas\" come dichiarato dalla Direzione Investigativa Antimafia nella seconda relazione semestrale al Parlamento italiano 2011.\nTattiche paramilitari.\nI Zeta sono uno dei gruppi paramilitari meglio armati di tutta l'area centroamericana. Tra le armi che utilizzano vi sono AK-47, AR-15, mitragliatrici MP5 e calibro 50, lanciagranate, missili terra aria ed elicotteri. Inoltre operano attraverso moderne tecniche di intercettazioni ambientali e telefoniche per organizzare i propri crimini.\nLa gerarchia de \"Los Zetas\" comprende inoltre diverse figure:\nNarco-blindati.\nI Narco-blindati sono veicoli da combattimento improvvisati creati dai narcotrafficanti per proteggere le spedizioni di droga e fare assalti alle forze dell'ordine e ai rivali, questi sono per lo pi\u00f9 veicoli civili con corazzature improvvisate e furono creati da Los Zetas durante il loro servizio come ala armata del Cartello del Golfo. L'Esercito messicano ha organizzato diverse operazioni per sequestrare o distruggere questi blindati per indebolire Los Zetas, in una di queste operazioni sono stati distrutti 4 blindati."}
{"id": "1972937", "revid": "1833487", "url": "https://it.wikipedia.org/wiki?curid=1972937", "title": "Marin (vento)", "text": "Il marin \u00e8 un vento caldo e umido che soffia nel Golfo del Leone in Francia da sud-est o sud-sud-est sulla costa della Linguadoca e Rossiglione. Tale vento porta pioggia e nebbie costiere. Le nubi trasportate dal marin spesso causano pioggia sulle pendici delle montagne dell'interno come le Corbi\u00e8res, le Montagne Noire, e C\u00e9vennes. Il vento si secca quando attraversando le montagne, scende dall'altro lato. Il marin contribuisce alla creazione di un altro vento regionale, l'autan. Quando il marin soffia delicatamente, porta bel tempo, ideale per la balneazione nel golfo, ma quando \u00e8 forte crea onde ad alta rottura."}
{"id": "1972943", "revid": "791427", "url": "https://it.wikipedia.org/wiki?curid=1972943", "title": "Blas Roca-Rey", "text": "Biografia.\nNato in Per\u00f9, figlio dello scultore peruviano Joaquin Roca Rey, si trasferisce in Italia lavorando come attore. Tra i suoi lavori, i film: \"Facciamo fiesta\" (1997), regia di Angelo Longoni, \"Ecco fatto\" (1998) e \"Ricordati di me\" (2003), entrambi diretti da Gabriele Muccino, e \"La cena per farli conoscere\" (2007), regia di Pupi Avati. Nel 1987 appare nel cortometraggio \"Exit\" di Pino Quartullo e Stefano Reali che verr\u00e0 candidato all'Oscar come miglior cortometraggio. Tra i lavori per il piccolo schermo, le fiction \"Valeria medico legale\" (2000-2002), regia di Gianfrancesco Lazotti, e \"Scusate il disturbo\" (2009), regia di Luca Manfredi. Dal 2007 al 2009 \u00e8 stato guest star di \"Un posto al sole\", dove ha interpretato \"Cesare D'Onofri\".\nVita privata.\nDalla prima moglie, ha avuto un figlio, Paolo, nato nel 1991. Nel 1994 si leg\u00f2 sentimentalmente con l'attrice Amanda Sandrelli, da cui ha avuto due figli, Rocco (1997) e Francisco (2004), e con cui \u00e8 stato fino alla loro separazione, avvenuta nel 2013. Vive e lavora in Italia."}
{"id": "1972947", "revid": "54354", "url": "https://it.wikipedia.org/wiki?curid=1972947", "title": "U.S. Drug Enforcement Administration", "text": ""}
{"id": "1972949", "revid": "154893", "url": "https://it.wikipedia.org/wiki?curid=1972949", "title": "Vogalonga", "text": "La Vogalonga \u00e8 una regata di imbarcazioni a remi \"non competitiva\" che si tiene a Venezia nel mese di maggio.\nStoria.\nDurante una regata svoltasi l'11 novembre 1974 tra un gruppo di veneziani, sia dilettanti che professionisti, nacque l'idea di istituire una regata dedicata a tutti gli appassionati della voga veneta, per rilanciare quest'antica tradizione e per sostenere una campagna contro il degrado e il moto ondoso nella Laguna di Venezia.\nDi questi propositi, si fecero promotori principalmente Lauro Bergamo, all'epoca direttore de Il Gazzettino, oltre a Toni Rosa Salva e Giuseppe Rosa Salva, spesso impegnati in prima persona per la salvaguardia di Venezia.\nIl 26 gennaio 1975 questi propositi si tradussero in un bando ufficiale per l'istituzione della Vogalonga, che venne presentata alla cittadinanza e alla stampa, promossa da un apposito comitato. Il percorso, lungo circa 30\u00a0km, fu studiato per toccare dei luoghi significativi e centrali di Venezia, come il Bacino di San Marco ed il Canal Grande, e per raggiungere le zone ad essa limitrofe, tra cui Burano e Murano, per rientrare a Venezia dal Canale di Cannaregio, che immette nel Canal Grande e terminare dinanzi alla Punta della Salute.\nLa prima Vogalonga si svolse l'8 maggio 1975, giorno della \u2019\u2019Sensa\u2019\u2019, con la partenza di tutte le imbarcazioni radunate di fronte a Palazzo Ducale, sancita da un colpo di cannone.\nGi\u00e0 da questa prima edizione parteciparono circa 1.500 regatanti, con ben 500 imbarcazioni, provenienti da Venezia, da molte altre localit\u00e0 del Veneto e con qualche equipaggio proveniente anche da altre regioni.\nCon le successive edizioni, la Vogalonga vide gradualmente aumentare consenso e partecipazione, arrivando a superare le 1.600 imbarcazioni e oltre i 6.000 iscritti nel 2008, con regatanti provenienti ormai da tutto il mondo e con ogni genere d'imbarcazione, purch\u00e9 a remi.\nTutti i partecipanti arrivati al traguardo, esclusi gli equipaggi squalificati, ricevono una medaglia commemorativa ed un certificato di partecipazione. Talvolta, inoltre, vengono sorteggiati premi supplementari, donati da associazioni e istituzioni."}
{"id": "1972954", "revid": "1718925", "url": "https://it.wikipedia.org/wiki?curid=1972954", "title": "Montagne Noire", "text": "La Montagne Noire (in italiano \"Montagna nera\", da non confondere con le Montagnes Noires della Bretagna) \u00e8 una catena montuosa nel sud-ovest della Francia, situata al limite sud del Massiccio Centrale. \nIl suo punto pi\u00f9 alto \u00e8 il Pic de Nore a 1210\u00a0m. \nLa montagna \u00e8 all'interno del Parc naturel r\u00e9gional du Haut-Languedoc."}
{"id": "1972957", "revid": "729019", "url": "https://it.wikipedia.org/wiki?curid=1972957", "title": "Giovanni Randaccio", "text": "Biografia.\nNato a Torino il 1\u00ba luglio 1884 (secondo altre fonti 1\u00ba luglio 1883) da padre di origini sarde e madre vercellese, studia a Vercelli e intraprende la carriera militare ottenendo l'ammissione presso la Scuola Militare di Modena; nel 1905 \u00e8 assegnato al 64\u00ba Reggimento di Fanteria della Brigata Cagliari col grado di Sottotenente. Nel 1908 \u00e8 promosso Tenente e partecipa alla campagna di Libia; nel 1913 ottiene il brevetto di volo ma sceglie di rimanere in Fanteria.\nIl 24 dicembre 1914 \u00e8 iniziato in Massoneria nella Loggia Vomere di Napoli.\nLa dichiarazione di guerra lo vede al comando di una compagnia del 63\u00ba Reggimento (Brigata Cagliari), col grado di capitano; nei primi giorni del luglio 1915 (Prima Battaglia dell'Isonzo) ottiene la sua prima medaglia d'argento sul monte Sei Busi (Carso monfalconese); il 21 ottobre 1915 (Terza Battaglia dell'Isonzo) \u00e8 decorato della seconda medaglia d'argento per azioni sulle alture di Polazzo (Carso di Doberd\u00f2). Ferito gravemente viene dichiarato inabile ma ottiene di tornare in linea, stavolta con le mostrine della Brigata Toscana, 77\u00ba Reggimento (presso il quale presta servizio anche il tenente Gabriele D'Annunzio, nel ruolo di ufficiale di collegamento con il comando della 45\u00aa Divisione); il 1\u00ba novembre 1916, durante la Nona Battaglia dell'Isonzo, al comando del II/77 conquista il Veliki Hrib (q. 343) e di seguito il Dosso Faiti (q. 434, Carso di Comeno), ottenendo la sua terza medaglia d'argento e la promozione a Maggiore per meriti di guerra (nella medesima circostanza il tenente D'Annunzio \u00e8 promosso capitano, N.d.R.).\nD'Annunzio, al comando di Randaccio, partecipa quindi all'Ottava e alla Nona battaglia dell'Isonzo, e tra i due si instaura una profonda amicizia, frutto della reciproca ammirazione.\nNegli ultimi giorni di maggio del 1917, nel corso dei combattimenti conclusivi della Decima battaglia dell'Isonzo, il 77\u00ba Reggimento Fanteria si trova ad avanzare presso le foci del Timavo.\nQuota 28.\nIl 27 maggio, il Maggiore Randaccio viene incaricato di comandare un arrischiato attacco alla Quota 28 (Br\u00e0tina), posta oltre il breve corso del Timavo sulla direttrice di Duino. La quota viene raggiunta ma i battaglioni spintisi oltre il fiume (I/77 e I/149) si trovano isolati a causa del cedimento della passerella galleggiante sulla quale avevano attraversato il corso d'acqua, venendo in breve circondati e costretti ad arrendersi. In circostanze controverse il Randaccio viene colpito da una raffica di mitragliatrice; trasportato presso la sezione di sanit\u00e0, spira poco dopo. [Nota: la data di morte incisa sulla grande stele commemorativa eretta in sua memoria, sulla targa ricordo presso la struttura sanitaria di Monfalcone dove si spense (oggi conservata presso la scuola Duca d'Aosta di Monfalcone) e sulla tomba nel cimitero militare di Aquileia ove riposa \u00e8 \"27 maggio 1917\"; l'azione bellica che port\u00f2 al ferimento del maggiore - secondo la relazione dell'Ufficio Storico dello Stato Maggiore - risulta per\u00f2 iniziata \"la notte sul 28\" e la quota 28 risulta raggiunta all'alba del giorno seguente (28 maggio); l'atto di conferimento della Medaglia d'Oro alla memoria \u00e8 datato 28 maggio 1917; Angelo Gatti autore del libro \"Caporetto\" (vedi bibliografia) data addirittura 29 maggio la diserzione in massa del I/149\u00b0 additata all'epoca come principale causa del fallimento dell'azione: scrive il Gatti :\"...omissis... Circa 800 uomini della brigata Puglie (si tratta della brigata Trapani, N.d.R.), che avevano occupato la quota 28 ad est della foce del Timavo, sono passati ieri, 29, al nemico armi e bagaglio. Con gli ufficiali? Pare, con gli ufficiali. ...omissis...\". Su tale specifico episodio gli autori del libro \"Flondar 1917\" (vedi bibliografia) - al capitolo dal titolo \"I veleni di quota 28\" - propongono inedite testimonianze di ufficiali rientrati dalla prigionia (deposizioni rese alla \"Regia Commissione interrogatrice dei prigionieri rimpatriati\" oggi conservate presso l'AUSSME - Archivio Ufficio Storico Stato Maggiore Esercito) che contribuiscono a riportare l'evento nel contesto di una dura sconfitta militare e non di un gesto collettivo di codardia: sostengono i protagonisti che i reparti attraversarono il Timavo la notte tra il 27 e 28 maggio su un'unica inconsistente passerella (lo schizzo della \"passerella su botti\" progettata dal Genio divisionale per il passaggio del Timavo \u00e8 pubblicato sul libro \"I tracciati delle trincee sul fronte dell'Isonzo\" citato in bibliografia, pag. 69) la quale fu divelta dal fiume poco dopo il loro passaggio, lasciandoli isolati dalle proprie linee; raggiunsero quota 28 ma furono contrattaccati e circondati da forze austriache - affluite rapidamente da Duino aggirando l'ala sinistra del nostro schieramento - senza possibilit\u00e0 di ricevere rinforzi n\u00e9 di ritirarsi. Alcuni soldati issarono bandiera bianca ma la maggior parte si arrese per esaurimento delle munizioni o per l'inutilit\u00e0 di continuare la lotta in una situazione tattica insostenibile: testimonianza del tenente Silvio Sivestri aggregato alla 3\u00aa compagnia del I/149\u00b0: \"..omissis... Talch\u00e9 la resistenza dei nostri, ridotti a ben pochi, si faceva a mano a mano pi\u00f9 debole. Tentammo, per non essere sopraffatti, di ripiegare, ma, sia per la pressione crescente dell'avversario, sia perch\u00e9 il fiume era gi\u00e0 privo di passerella, nell'impossibilit\u00e0 ormai di resistere, piuttosto che soccombere inutilmente, il sottoscritto assieme a circa una quarantina di uomini propri e di altri reparti, si arresero\"]. La Relazione Ufficiale Austriaca alla data del 28 maggio 1917 annota la cattura di circa 800 prigionieri nel settore di San Giovanni di Duino da parte del IV battaglione Sch\u00fctzen volontari di Maribor.\nIl suo corpo viene avvolto da Gabriele D'Annunzio, che aveva concepito e voluto l'azione [Nota: il D'Annunzio ricopriva il ruolo di semplice ufficiale di collegamento tra il 77\u00ba Reggimento e la 45\u00aa Divisione, col grado di Capitano; gli attacchi alla quota 28 del 27 e 28 maggio si inquadrano invece nella fase finale della Decima Battaglia dell'Isonzo, combattuta sul Carso dal 23 al 28 di quel mese di maggio; pi\u00f9 precisamente nella fase di rettifica e di allargamento di posizioni raggiunte, che negli intendimenti del Comando Supremo - sospese che furono le operazioni in grande stile - avrebbe dovuto portare le fanterie della 3\u00aa Armata sulla linea: Est di Comarie - quota 146 di Flondar - quota 175 (ovest di Medeazza) - S.Giovanni di Duino - Fabbrica - insenatura ad ovest di quota 24 (tratto dall'articolo del colonnello Abramo Schmid dal titolo \"La mancata conquista di quota 28 del Timavo nel 1917\" pubblicato dalla rivista \"Bisiacaria\").\nGli autori del libro \"Flondar 1917\" sostengono per\u00f2 che il D'Annunzio il giorno 27 maggio abbia effettivamente avuto un colloquio con il Comandante della III Armata, presente il Capo di Stato Maggiore Gen. Vanzo (il quale per\u00f2 nel suo libro citato in bibliografia non fa cenno al colloquio), per perorare il proseguimento dello sforzo offensivo verso il castello di Duino; l'opportunit\u00e0 venne evidentemente concessa - sia pure a livello di unit\u00e0 minori - in discrepanza alle disposizioni del Comando Supremo e nonostante lo scetticismo dei Comandanti di linea - incluso il Randaccio al quale era stato affidato il comando dell'operazione - che accusarono tra l'altro il D'Annunzio di non essersi mai recato in riva al Timavo (testimonianza del capitano Francesco Corbi, comandante del 1/149\u00b0, ferito due volte nel corso dell'azione e sopravvissuto alla prigionia, tratta dal libro \"Flondar 1917\": \"Fo notare per\u00f2 che il capitano D'Annunzio non essendosi mai avvicinato alle sponde del Timavo non aveva un'idea chiara dell'operazione che si doveva compiere, n\u00e9 per conseguenza poteva riferire al Comando di Divisione le difficolt\u00e0' che dovevano superarsi per impadronirsi di q.28 con operazione relativamente isolata e mantenervisi, in considerazione anche dei mezzi deficienti che si avevano a disposizione per passare un fiume largo e impetuoso quale il Timavo\": il capitano Corbi vide pi\u00f9 lontano di vati e principi, ma fu ignorato). Dario Marini, all'interno delle sue pubblicazioni citate in bibliografia, si sofferma in modo esteso sull'attacco alla quota 28 con toni molto critici verso un'azione che appare essere stata pianificata senza ponderare adeguatamente n\u00e9 l'ostacolo naturale costituito dal Timavo n\u00e9 la forza del dispositivo avversario.\nIl Duca d'Aosta, Comandante della III Armata, fu probabilmente lusingato dal velleitario progetto dannunziano di issare una grande bandiera italiana sul castello di Duino visibile da Trieste (trascurando il fatto che fra il Timavo ed il castello di Duino corresse nientemeno che la linea di resistenza austriaca 2a).\nUna conferma al fatto che da Trieste si osservasse effettivamente il castello di Duino per capire l'andamento della guerra e delle battaglie carsiche di cui in citt\u00e0 giungeva nitidamente l'eco si trova nel diario di guerra \"Attendiamo le navi\" della scrittrice triestina Carmela Timeus: scrive l'autrice alla data del 15 agosto 1915: \"Affermano che la bandiera italiana sventola su Duino; sul castello per\u00f2 non c'\u00e8: con i cannocchiali si vede ancora l'asta giallo-nera. Gli \"shrappnels\" cadono molto a ovest di Duino...omissis...\"; e alla data del 25 maggio 1917: \"Il fuoco a uragano continua ancora incessantemente. Si vedono le nuvolette di fumo sopra l'Ermada e sui monti sopra Miramare...omissis...Un signore afferma di aver veduto da Opicina il tricolore italiano su Sistiana.\nCi sembra assai difficile: noi vediamo cader le granate su Sistiana, ma riteniamo impossibile ch'essa possa essere occupata se l'Ermada \u00e8 ancora in mano austriaca. E poi si dovrebbe vedere la bandiera tricolore su Duino, dove l'asta \u00e8 sempre giallo-nera... omissis...\"] in una bandiera tricolore, (Nota: scrive il D'Annunzio nel suo \"Per l'Italia degli Italiani\" : \"...omissis... Avevi sotto il capo la mia bandiera, la vasta, quella che io volevo issare a fortuna su la torre di Duino ancora in piedi e poi su la torre di Miramar e infine in San Giusto...\") la quale verr\u00e0 in seguito utilizzata come simbolo nel corso della spedizione di Fiume, ed \u00e8 oggi conservata presso il Vittoriale degli italiani a Gardone Riviera.\nAzione dell'Artiglieria.\nNel contesto dell'attacco a quota 28, l'Artiglieria \u00e8 ricordata esclusivamente per l'ordine che Luccio Formisano, comandante del II/77\u00b0 (*vedi nota qui di seguito) e autore del libro citato in bibliografia, sostiene essere stato impartito dal D'Annunzio di sparare contro i nostri soldati, intrappolati irrimediabilmente in una sacca oltre il Timavo ma rei di non comportarsi secondo copione... {*nota: il ruolo di comandante del II\u00b0 battaglione del 77\u00ba Rgt. viene attribuito a Luccio Formisano da Abramo Schmid, autore della pubblicazione citata in bibliografia, ma non trova riscontro nella storia della Brigata - dettagliata ma non ufficiale - consultabile in rete (sito \"www.frontedelpiave.info\"): secondo tale fonte nel maggio 1917 al comando del I/77\u00b0 figurava il capitano Emilio Amerio [storia nella storia: il capitano Amerio si feri' gravemente all'alba del 28 maggio su quota 28 in un maldestro tentativo di suicidio \"per non cadere vivo nelle mani dei barbari\", parole di Luccio Formisano; ironia della sorte furono proprio i barbari a trovarlo ancora in vita, ad assisterlo ed a salvarlo (si trattava di volontari di Maribor, oggi in Slovenia); fu in seguito rimpatriato via Svizzera grazie ad iniziative umanitarie e si spense in un ospedale di Milano il 15.10.1918)]; al comando del II/77\u00b0 figurava lo stesso Giovanni Randaccio; al comando del III/77\u00b0 il Ten.Col. Pietro Dotta; un capitano Formisano - ma di nome Raffaele - risulta al comando del I/77\u00b0 dall'aprile 1918 fino alla fine della guerra; ricerche sommarie sul passato militare di \"Luccio Formisano\" non portano ad alcun esito, per cui \u00e8 probabile si tratti di uno pseudonimo (quasi sicuramente un alias del Formisano cap. Raffaele, N.d.R.)}. Scrive il Formisano nel suo libretto :\"Frattanto il capitano D'Annunzio, avvertito dell'infamia che accade alle spalle dei Lupi, fa aprire il fuoco sui fanti traditori del 149\u00ba Reggimento...\"\nNon esistono riscontri ufficiali a tale ordine n\u00e9 conferme da altre fonti, per cui \u00e8 inevitabile pensare ad una sorta di \"licenza poetica\" postbellica [arduo credere che un ufficiale inferiore - per quanto popolare e per quanto stizzito per il fallimento della \"sua\" offensiva - d'iniziativa abbia dato l'ordine di sparare sui nostri uomini anzich\u00e9 contro le mitragliatrici avversarie \"dal tiro efficacissimo\" (testuale nella narrazione della Relazione Ufficiale Italiana citata in bibliografia) che li stavano massacrando da posizioni sopraelevate: si sarebbe trattato di un'iniziativa da Tribunale Militare, come il regista Stanley Kubrick nel suo film \"Orizzonti di gloria\" - tratto dall'omonimo romanzo di Humphrey Cobb - magistralmente descrive, N.d.R.].\nA parte l'episodio menzionato, sulla cui fondatezza non esistono conferme, \u00e8 incontestabile che nessuna fonte citi interventi dell'artiglieria italiana nell'azione di quota 28, n\u00e9 ad interdizione dell'afflusso delle riserve austriache da Duino (afflusso che pure era visto dai nostri osservatori: scrive infatti il Formisano :\" ...Da Duino continuano a sfilare catene e gruppi di uomini che, dispostisi a semicerchio, vengono, piano piano, serrando gli assalitori in una morsa di ferro e di fuoco...\") n\u00e9 a soppressione dei nidi delle mitragliatrici (una delle quali colpi' quasi certamente il Randaccio, N.d.R.) che tiravano dal terrapieno della ferrovia e dai declivi sovrastanti la quota: appare probabile che il supporto di fuoco predisposto in appoggio alla fanteria fosse inadeguato e che i reparti spintisi oltre il Timavo fossero isolati anche dal punto di vista delle comunicazioni.\nEpilogo.\nIl Randaccio si spense nella \"Scuola Popolare\" di Monfalcone, sede dell'ospedale da campo 0.57 (dall'articolo di Abramo Schmid citato in bibliografia) ma le circostanze del suo fatale ferimento presentano versioni contrastanti: l'Ufficio Storico del R.Esercito lo descrive impegnato assieme ai Battaglioni sulla quota 28 e colpito sulla sponda sinistra del Timavo (... ma \u00e8 lecito chiedersi come e da chi sia stato riportato il Maggiore - gravemente ferito - tra le nostre linee, con la passerella asportata ed il fiume esposto alla vista e al tiro avversari...: la domanda e' retorica, trovare una risposta e' vano); il capitano Guido Agosti (vedi bibliografia) nella sua prosa enfatica lo descrive osservare la battaglia dalla riva destra del Timavo e lanciarsi sulla passerella alla vista del crollo fulmineo, rimanendo colpito (ma anche questa versione cozza contro le testimonianze sulla passerella gi\u00e0 travolta dalle acque); Luccio Formisano scrive: \"Egli non vede quanto accade. \nSta in piedi, come sempre veste la solita uniforme elegante...Una malvagia mitragliatrice lo prende di mira...Il suo fido Geromel, sottufficiale addetto al Comando del Battaglione, fa appena in tempo a riceverlo esanime tra le braccia per trasportarlo nella caverna di quota 12\" [vedi bibliografia; la prima parte del testo appare di enigmatica interpretazione ma il seguito consente quantomeno di escludere che il Maggiore si trovasse oltre il Timavo]; il D'Annunzio nell'elogio funebre pronunciato a Monfalcone e ripreso dal Corriere della Sera del 7 giugno 1917 cos\u00ec descrive l'epilogo: \"Il Maggiore aveva lasciato il suo posto di osservazione in prossimit\u00e0 del Timavo e veniva verso la sconquassata passerella del Locavaz (o Lokavac, affluente destro del Timavo): probabilmente riconosciuto come ufficiale...fu investito da una raffica di mitraglia\"; il tenente Valentino Guerin nel biglietto ad Enrico Morali del 12 giugno 1917 (pag. 139 del libro citato in bibliografia) scrive: \"Il nostro povero Maggiore \u00e8 caduto il 28 sul Locavaz (passerella) mentre durava l'attacco oltre il Timavo\".\nAppare quindi plausibile, ben al di fuori dall'iconografia ufficiale, che il Randaccio non sia stato ferito n\u00e9 su quota 28 n\u00e9 sulle rive del Timavo n\u00e9 tra gli assaltatori bensi' nelle immediate retrovie del fronte, sul Locavaz, a circa 600 metri dalla zona dei combattimenti, colpito da mitraglieri austriaci con tiro di secondo arco: a conferma la posizione originaria della stele commemorativa eretta dai compagni d'arme in sua memoria nel 1919 nel punto dove cadde, sulla sponda destra del Locavaz a fianco della passerella fra quota 12 e S.Giovanni di Duino. La stele \u00e8 oggi visibile a S.Giovanni di Duino lungo la SS 14, sotto il monumento ai Lupi di Toscana, dove fu traslata in seguito all'industrializzazione del comprensorio del Lisert [nota: Dario Marini nelle pubblicazioni citate sostiene che la lapide sia stata traslata nella posizione attuale fin dal 1932, in concomitanza con l'inaugurazione del nuovo tracciato della SS 14; ma la tavoletta \"Duino\" dell'Istituto Geografico Militare aggiornata al 1949 riporta il \"Cippo Randaccio\" ancora nella sua posizione originaria, sulla riva destra del Locavaz. Una spiegazione alla questione si trova nel libro \"I tracciati delle trincee sul fronte dell'Isonzo\" citato in bibliografia: alla pagina 101 gli Autori sostengono che nel 1932 il cippo sia stato effettivamente spostato dalla posizione originaria, ma solo di qualche decina di metri verso occidente; la rievocazione di una cerimonia ufficiale avvenuta nel 1938 conferma che il cippo presso il quale fu reso omaggio al Randaccio si trovava ancora \"in faccia al Timavo\"; gli Autori non chiariscono quando sia avvenuta la traslazione dalla riva destra del Locavaz alla sistemazione attuale, ma si puo' presumere che cio' sia avvenuto dopo il 1954, ossia dopo il ritorno della \"Zona A\" all'Italia; alla pagina 103 della medesima pubblicazione si trova un'esaustiva pianta topografica del campo di battaglia, con la posizione esatta della passerella nei pressi della quale fu colpito il maggiore Randaccio e del cippo eretto in sua memoria. Oggi il corso del Locavaz e' colonizzato dalla nautica da diporto, dove si ergeva il \"Cippo Randaccio\" si erge un tavolo da picnic ed il profilo scuro di quota 28 si staglia appena dietro una selva di alberature di imbarcazioni a vela].\nGiovanni Randaccio fu poi sepolto presso il cimitero militare di Aquileia, ove riposa tuttora.\nAlla sua memoria venne conferita la Medaglia d\u2019Oro al Valor Militare. [Nota: la motivazione della medaglia d'oro ricalca la versione della storiografia ufficiale in palese contrasto con le testimonianze oculari di chi c'era, tra cui personaggi del calibro di D'Annunzio: con ci\u00f2 offrendo lo spunto per riflessioni delicate.\n(Paolo Mieli nel suo saggio \"Le verit\u00e0 nascoste\" citato in bibliografia sostiene che la genesi delle verit\u00e0 nascoste si trovi sovente nell'inserimento, all'interno della narrazione storica, di versioni diverse da quelle - incontrovertibili - delle testimonianze oculari; con la scomparsa dei testimoni diretti, le versioni artamente manipolate degli eventi cristallizzano in \"verit\u00e0 nascoste\" sulle quali diventa compito degli storici far luce, proponendone un'interpretazione o cercando di scoprirne le motivazioni recondite, N.d.R.)]; Dario Marini nei suoi testi citati ventila analoghe perplessit\u00e0 circa il conferimento al Randaccio della massima onorificenza militare. \u00c8 interessante rilevare che per l'azione su quota 28 anche il capitano D'Annunzio - per inciso pure lui iscritto alla massoneria - fu insignito di medaglia d'argento al valor militare con la seguente motivazione:\"... omissis... in aspro combattimento terrestre sul Timavo superato, fu per il suo ardimento di meraviglia agli stessi valorosi\": ma i suoi stessi scritti riportati in bibliografia, incluso il suo articolo pubblicato sul Corriere della Sera il 7 giugno 1917, testimoniano che il personaggio, nel suo ruolo di ufficiale di collegamento, non attraverso' mai il Timavo n\u00e9 si trov\u00f2 direttamente coinvolto in alcun combattimento terrestre nel corso dell'azione...\nBollettino di Guerra.\nNel bollettino di guerra emesso dal Comando Supremo relativo agli eventi del 28 maggio 1917 (pubblicato dalla stampa il giorno 29 maggio 1917) la quota 28 non viene citata (tale precisazione \u00e8 dovuta al fatto che in rete circolano versioni artefatte di questo Bollettino, N.d.R.)\nRelazioni Ufficiali.\nEstratto della Relazione Ufficiale italiana, Volume IV, Tomo I (narrazione), pag 285 (vedi bibliografia)\n\"...omissis... Frattanto all'estrema destra della 45\u00aa Div. nella notte sul 28, il I/149\u00b0, passato il Timavo su una passerella di circostanza, era riuscito verso l'alba a raggiungere la q.28, verso la quale accorrevano poco dopo anche reparti del I/77\u00b0. Il nemico, riavutosi dall'irruenza dell'assalto, contrattacco' sul fianco sinistro del I/149\u00b0 con furioso lancio di bombe a mano, appoggiato dal tiro efficacissimo di alcune mitragliatrici ben appostate e mascherate: il I/149\u00b0 fu dapprima arrestato, ed in seguito respinto, unitamente ai reparti del I/77\u00b0 accorsi a sostegno. Le nostre perdite furono gravi e pochi superstiti riuscirono a ripassare il Timavo, sulle rive del quale trov\u00f2 morte gloriosa l'eroico magg. Randaccio [nota: secondo Dario Marini (vedi bibliografia) si tratta dell'unico combattente citato per nome nella Relazione Ufficiale sulla guerra 1915/1918]. ...omissis...\".\nEstratto della Relazione Ufficiale austriaca, Vol. 6, pag 205 della versione tradotta in lingua inglese (vedi bibliografia)\n...omissis... In the morning of 28 May, while the bells of Pentecost rang out in the distance, fighting flared up once more in the Karst area ...omissis... Reserves were brought up in expectation of an attack. But there were only some isolated local thrusts, such as an assault toward San Giovanni by about three battalions. Here the enemy was quickly striken by artillery and defeated by Vol Rif Bn Marburg IV (Volontari dello Sch\u00fctzenbataillon Maribor IV, N.d.R.). They lost more than 800 prisoners. Than at noon quiet descended once more on the entire Karst front. ...omissis...\".\nL'undicesima galleria della strada delle 52 gallerie del Monte Pasubio, scavate in occasione dei combattimenti della prima guerra mondiale, porta il suo nome.\nI Comuni di Torino, citt\u00e0 natale, Vercelli, Milano, Padova, Verona, Pisa, Livorno e Brescia gli hanno intitolato ciascuno una via. A Brescia, inoltre, gli \u00e8 stata intitolata una caserma (oggi in disuso) prima sede del 77\u00ba Reggimento Lupi di Toscana e, dopo la seconda guerra mondiale, di alcuni reparti della Brigata Meccanizzata \"Brescia\"."}
{"id": "1972959", "revid": "1782831", "url": "https://it.wikipedia.org/wiki?curid=1972959", "title": "Valdemaro di Prussia (1889-1945)", "text": "Biografia.\nValdemaro fu il figlio maggiore del principe Enrico di Prussia, e della moglie, la Principessa Irene d'Assia e del Reno. Dopo essersi diplomato al liceo, studi\u00f2 giurisprudenza all'Universit\u00e0 Kaiser Wilhelms di Strasburgo e all'Universit\u00e0 Christian Albrechts di Kiel.\nDal 1912 al 1914 fu stagista ad Hannover e dal 10 settembre 1913 capitano del 1\u00ba reggimento di guardia. Fu anche tenente nella Kaiserliche Marine. Durante la prima guerra mondiale fu comandante della \"Imperial Motor Corps\". Dopo la guerra divenne maggiore di cavalleria.\nDal 1919 al 1921 lavor\u00f2 presso il governo dello Schleswig, poi per alcuni anni presso la \"Landscape Bank Schleswig-Holstein\", in seguito Bank Companie Nord, a Kiel.\nMatrimonio.\nSpos\u00f2, il 14 agosto 1919 a Hemmelmark, la Principessa Callista di Lippe (14 ottobre 1895\u201315 dicembre 1982), figlia di Federico Guglielmo di Lippe. Non ebbero figli, e vissero in Baviera.\nMorte.\nIl Principe Valdemaro, come il cugino di primo grado, lo Zarevic Aleksej Nikolaevi\u010d di Russia, lo zio, il Principe Federico d'Assia e del Reno ed il fratello minore Enrico, soffr\u00ec di emofilia. Mor\u00ec in una clinica a Tutzing, in Baviera, a causa della mancanza di attrezzature per effettuare trasfusioni di sangue. Lui e la moglie fuggirono da casa in vista dell'avanzata russa ed arrivarono a Tutzing, dove Valdemaro riusc\u00ec a ricevere la sua ultima trasfusione. L'esercito americano invase l'area il giorno seguente, il 1\u00ba maggio 1945, e confisc\u00f2 tutte le risorse mediche per curare le vittime dei campi di concentramento, impedendo al dottore tedesco di Valdemaro di salvarlo. Il Principe Valdemaro mor\u00ec il giorno seguente."}
{"id": "1972960", "revid": "1573940", "url": "https://it.wikipedia.org/wiki?curid=1972960", "title": "Callicebus olallae", "text": "Il callicebo del Rio Beni o callicebo dei fratelli Ollala (\"Callicebus olallae\" ) \u00e8 un primate platirrino della famiglia dei Pitecidi.\nLa specie \u00e8 endemica della Bolivia centro-settentrionale, dove vive nella foresta pluviale lungo il medio corso del Rio Beni: non deve essere confusa con la congenere e piuttosto simile \"Callicebus modestus\", anch'essa chiamata comunemente \"callicebo del Rio Beni\" e diffusa in un areale pi\u00f9 settentrionale.\nSi tratta di animali diurni ed arboricoli: di notte cercano rifugio nel folto della vegetazione o nelle cavit\u00e0 dei tronchi d'albero per riposarsi. La lunga coda semiprensile spesso viene intrecciata con quella di altri esemplari (generalmente i compagni) nei momenti di relax. I cuccioli tendono a restare coi genitori anche dopo lo svezzamento, generalmente fino al terzo anno d'et\u00e0, per poi lasciare il gruppo natio una volta raggiunta la maturit\u00e0 sessuale: essi spesso aiutano il maschio nelle cure parentali. In questa specie (come del resto anche in tutte quelle dei generi \"Callicebus\" ed \"Aotus\"), infatti, \u00e8 soprattutto il maschio a prendersi cura dei cuccioli (che nascono generalmente in numero di uno per parto), lasciandoli alla madre solo per la poppata.\nCiascun gruppo delimita un proprio territorio, che solitamente contiene una fonte permanente d'acqua e viene difeso strenuamente da eventuali intrusi conspecifici, mentre animali di altre specie vengono generalmente ignorati, anzi in alcuni casi (ad esempio con le scimmie scoiattolo \"Saimiri boliviensis\") si possono formare gruppi misti."}
{"id": "1972974", "revid": "31360", "url": "https://it.wikipedia.org/wiki?curid=1972974", "title": "Isola Ammiragliato", "text": ""}
{"id": "1972975", "revid": "3115", "url": "https://it.wikipedia.org/wiki?curid=1972975", "title": "Fenicidi di dicembre", "text": "Le Fenicidi sono uno sciame meteorico visibile dal 28 novembre al 9 dicembre: le Fenicidi, o meglio le Fenicidi di dicembre, sigla internazionale PHO, non devono essere confuse con l'omonimo sciame meteorico delle Fenicidi di Luglio, sigla internazionale PHE.\nCaratteristiche.\nCome altri sciami meteorici, le Fenicidi derivano il nome dalla posizione del loro radiante, che si trova nella costellazione della Fenice. Sono visibili tra il 29 novembre e il 9 dicembre, con il picco di attivit\u00e0 tra il 5 e il 6 dicembre di ogni anno. In considerazione del loro radiante, situato a una declinazione australe, lo sciame \u00e8 visibile solo da localit\u00e0 situate nell'emisfero Australe.\nScoperta.\nLe Fenicidi hanno dato origine a una spettacolare pioggia di meteore il 5 dicembre 1956; essa fu osservata dalla prima spedizione polare giapponese che svern\u00f2 al Polo Sud, dalla nave \"Soya\", tra le 13.45 e le 18.00 T.U: le meteore furono descritte essere in buon numero di color rosso o giallo, la magnitudine media ricavata dall'osservazione di 61 meteore \u00e8 risultata di 2,4a..\nLe Fenicidi di dicembre sono associate alla cometa periodica 289P/Blanpain: questa, osservata nel 1819, venne considerata perduta finch\u00e9 nel 2013 \u00e8 stato scoperto che l'asteroide 2003 WY25 era il medesimo oggetto della cometa perduta."}
{"id": "1972976", "revid": "287204", "url": "https://it.wikipedia.org/wiki?curid=1972976", "title": "Ganga occidentali", "text": "I Ganga occidentali (350 - 1000) (Kannada: \u0caa\u0cb6\u0ccd\u0c9a\u0cbf\u0cae \u0c97\u0c82\u0c97 \u0cb8\u0c82\u0cb8\u0ccd\u0ca5\u0cbe\u0ca8) furono un'importante e antica dinastia regnante nelle regioni dell'odierno Karnataka nell'India meridionale. Sono noti come Ganga occidentali per distinguerli dai Ganga orientali che nei secoli successivi avrebbero governato nelle regioni dell'attuale Orissa. Si fa risalire la nascita di questa dinastia con l'affermazione del clan susseguente all'indebolimento dell'Impero Pallava, un evento geo-politico attribuito alle conquiste di Samudragupta. La dinastia govern\u00f2 inizialmente dalla citt\u00e0 di Kolar e trasfer\u00ec poi la capitale a Talakad sulle rive del fiume Kaveri nell'odienro distretto di Mysore."}
{"id": "1972980", "revid": "339392", "url": "https://it.wikipedia.org/wiki?curid=1972980", "title": "Dinastia Ganga Occidentale", "text": ""}
{"id": "1972982", "revid": "1632387", "url": "https://it.wikipedia.org/wiki?curid=1972982", "title": "A Blueprint of the World", "text": "A Blueprint of the World \u00e8 il primo album in studio del gruppo musicale statunitense Enchant, pubblicato nel 1994 dalla Magna Carta Records.\nIl disco \u00e8 stato ristampato dalla Inside Out Music nel 2002 con una traccia bonus aggiuntiva."}
{"id": "1972988", "revid": "124684527", "url": "https://it.wikipedia.org/wiki?curid=1972988", "title": "Asturias (Alb\u00e9niz)", "text": "Asturias (Leyenda) \u00e8 una composizione per pianoforte di Isaac Alb\u00e9niz.\nStoria.\n\"Asturias\" nasce nei primi anni 1890, all'epoca del soggiorno londinese di Alb\u00e9niz. A dispetto del nome, non vi \u00e8 relazione con la tradizione musicale delle Asturie: oltre a richiamare piuttosto il flamenco andaluso, inizialmente il brano non viene affatto pubblicato sotto questo titolo. Nel darlo alle stampe da Pujol a Barcellona nel 1892, Alb\u00e9niz lo concepisce come preludio della raccolta \"Cantos de Espa\u00f1a\". Soltanto in seguito esso diverr\u00e0 il quinto movimento della \"Suite espa\u00f1ola\", pubblicato dopo la morte di Alb\u00e9niz con il titolo attuale e il sottotitolo \"Leyenda\" (1911).\nStruttura e carattere.\nImprontata al virtuosismo pianistico di Alb\u00e9niz (di derivazione lisztiana) e alle forme della scuola nazionale spagnola, \"Asturias\" inizia con un \"Allegro ma non troppo\" evocante lo stile del flamenco e costruito sulla ripetizione del tema principale: un rincorrersi staccato di semicrome in cui il canto \u00e8 affidato alla mano sinistra, mentre la mano destra vi alterna un pedale di re (poi anche di mi bemolle). Dal \"pianissimo\" iniziale, il brano si sviluppa ossessivamente in un lungo e incalzante \"crescendo\", mentre man mano il pedale aggiunge la ribattuta della nota all'ottava alta e le semicrome accentate in battere cedono il posto a violenti accordi pi\u00f9 acuti. Raggiunto l'apice, il tema si scioglie in un \"diminuendo poco a poco\" fino all'ampio arpeggio finale in re maggiore. Il secondo tempo \u00e8 una copla dal carattere ora pacato (\"cantando largamente ma dolce\") ora danzante che sul finire presenta due richiami: prima all'andamento iniziale del brano, poi all'incipit del tempo II. Essi preludono alla ripresa brusca, subito dopo, del tempo I, che viene ripetuto identico fino al termine. Segue stavolta una breve coda, lenta e dolce, che non rinuncia per\u00f2 a un fugace, sommesso accenno di ripresa del tema prima di spegnersi sordamente nelle due gravi toniche conclusive.\nSuccesso.\nBrano caratteristico e suggestivo, \"Asturias\" \u00e8 una delle composizioni pi\u00f9 popolari del maestro catalano. Parte del suo successo internazionale si deve alle trascrizioni per chitarra cui si presta, e quindi alle esecuzioni che ne hanno offerto i grandi interpreti di questo strumento, fra i quali spicca il nome di Andr\u00e9s Segovia, e all'orchestrazione che le ha dato Rafael Fr\u00fchbeck de Burgos. Non mancano le citazioni, in particolare del tema principale, che trascendono i confini dei generi musicali. Si ricorda quella resa dalla chitarra di Robby Krieger con variazioni minimali nell'incipit di \"Spanish Caravan\" dei Doors."}
{"id": "1972991", "revid": "1833487", "url": "https://it.wikipedia.org/wiki?curid=1972991", "title": "Rosa Pianeta", "text": "Biografia.\nAttrice teatrale poi passata al cinema e alla televisione, ha interpretato personaggi tipicamente siciliani."}
{"id": "1972996", "revid": "287204", "url": "https://it.wikipedia.org/wiki?curid=1972996", "title": "Leyenda", "text": ""}
{"id": "1973000", "revid": "181699", "url": "https://it.wikipedia.org/wiki?curid=1973000", "title": "Asturias (Leyenda)", "text": ""}
{"id": "1973005", "revid": "1613450", "url": "https://it.wikipedia.org/wiki?curid=1973005", "title": "Fuga dall'inferno", "text": ""}
{"id": "1973006", "revid": "1573940", "url": "https://it.wikipedia.org/wiki?curid=1973006", "title": "Callicebus pallescens", "text": "Il callicebo bianco (Callicebus pallescens ) \u00e8 un primate platirrino della famiglia dei Pitecidi.\nDistribuzione e habitat.\nVive in una zona piuttosto estesa che comprende la Bolivia centrale e sud-occidentale, il Paraguay settentrionale e centrale ed il Brasile centro-meridionale.\nBiologia.\nSi tratta di animali diurni, arboricoli e sociali, che si nutrono principalmente di frutta ed insetti. Vivono in gruppetti familiari che contano al massimo cinque individui, composti da una coppia riproduttrice e dai cuccioli di vari parti ancora non del tutto indipendenti. Ciascun gruppo delimita un proprio territorio, che difende accanitamente da eventuali intrusi.\nLa femmina partorisce una volta all'anno, dando alla luce solitamente un unico cucciolo: quest'ultimo viene accudito principalmente dal padre, a volte coadiuvato dai figli pi\u00f9 grandi, e dato alla femmina solo per la poppata, a intervalli di due o tre ore. I cuccioli restano coi genitori fino al terzo anno d'et\u00e0, dopodich\u00e9, una volta raggiunta la maturit\u00e0 sessuale, tendono ad allontanarsene.\nTassonomia.\nVeniva un tempo considerata una sottospecie di \"Callicebus donacophilus\" (\"Callicebus donacophilus pallescens\"): la maggior parte degli studiosi attuali, tuttavia, concorda nell'esattezza della sua collocazione come specie a s\u00e9 stante, nell'ambito del concetto di \"specie ecologica\" piuttosto che \"biologica\"."}
{"id": "1973007", "revid": "105798167", "url": "https://it.wikipedia.org/wiki?curid=1973007", "title": "Seuna", "text": "I Seuna, Sevuna o dinastia Yadava (Marathi: \u0926\u0947\u0935\u0917\u093f\u0930\u0940\u091a\u0947 \u092f\u093e\u0926\u0935, Kannada: \u0cb8\u0cc7\u0cb5\u0cc1\u0ca3\u0cb0\u0cc1) (850 - 1317) furono una dinastia indiana. Al loro culmine dominarono un regno che andava da Tungabhadra al fiume Narmada, tra l'odierno stato indiano del Maharashtra e le regioni settentrionali del Karnataka e del Madhya Pradesh, con capitale a Devagiri (l'odierna Daulatabad).\nLa dinastia Yadava inizialmente fu feudataria dell'Impero Chalukya occidentale. Verso la met\u00e0 del XII secolo dichiar\u00f2 la propria indipendenza e fond\u00f2 un regno che raggiunse il massimo splendore sotto Singhana II."}
{"id": "1973010", "revid": "465169", "url": "https://it.wikipedia.org/wiki?curid=1973010", "title": "Gino Manara", "text": "Fu allievo di un celebre artigiano lombardo, Alessandro Mazzucotelli, diventando alla sua scuola specialista nel ferro battuto e in quest'arte tra i maggiori esponenti del liberty in Lombardia. \nNacque a Cerea (VR) in una famiglia numerosa, ultimo di nove tra fratelli e sorelle. Il mestiere di famiglia era quello di mugnaio, ma nel 1904 si trasferirono tutti a Milano, dove Gino pot\u00e9 studiare e diplomarsi all'Umanitaria. \nBen presto intraprese una fruttuosa collaborazione con il maestro Mazzucotelli nella sua importante bottega di ferro battuto e pi\u00f9 avanti presso la \"Scuola Superiore di Arti Applicate\" ISIA di Monza, divenendone pi\u00f9 tardi successore alla cattedra di ferro battuto. \nIn seguito lasci\u00f2 anch'egli l'ISIA per trasferirsi a Besana Brianza dove fu tra i promotori della scuola civica professionale serale e diurna che diresse fino agli anni settanta. \nNel contesto dello sviluppo economico del secondo dopoguerra le scuole professionali potevano godere dell'appoggio degli imprenditori locali, interessati a reperire sul territorio circostante manodopera specializzata. La scuola professionale di Besana, nata su impulso della nascente imprenditoria locale in una zona, la Brianza, prima tradizionalmente basata su di un'economia prevalentemente agricola, aveva il suo riferimento ideale nell'ISIA di Monza, ormai non pi\u00f9 attivo dal 1943, condividendone le finalit\u00e0 originarie di promozione sociale e diffusione delle arti e dei mestieri. \nPi\u00f9 tardi fu anche ispettore presso il Consorzio provinciale per l'Istruzione Tecnica del provveditorato agli studi di Milano, attivit\u00e0 che svolse collaborando fino al '75 con il collega e architetto Alcide De Rizzardi, suo amico e vicino di casa, anch'egli ex docente all'ISIA di Monza."}
{"id": "1973014", "revid": "672775", "url": "https://it.wikipedia.org/wiki?curid=1973014", "title": "Moneglia", "text": "Mon\u00e8glia (\"Monegia\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nTerritorio.\nIl territorio di Moneglia \u00e8 situato sulla Riviera di Levante, ad est di Genova, di cui \u00e8 l'ultimo comune orientale del territorio metropolitano, e a circa 30\u00a0km dalla Spezia e a circa 60\u00a0km da Genova.\nIl paese si trova all'interno di un'ampia baia delimitata da due promontori, entrambi ricchi di vegetazione mediterranea e pinete: ad ovest si estende il promontorio di punta Moneglia e ad est quello di punta Rospo. Mentre il primo \u00e8 interamente selvaggio e raggiungibile solo mediante sentieri, che verso l'alto si spingono fino ai monti Comunaglia (432 m) e Moneglia (521 m), il secondo presenta diverse zone residenziali fino all'abitato di Lemeglio. Altre vette del territorio il monte Incisa (514 m), il monte Crocetta (446 m).\nIl territorio monegliese \u00e8 attraversato principalmente da due corsi d'acqua a carattere torrentizio, spesso in secca o con scarsa portata nei mesi pi\u00f9 caldi, e da numerosi ruscelli che scendono dalle colline attorno al paese. Nella parte occidentale del borgo scorre il torrente San Lorenzo, coperto nel suo tratto finale ed adibito a strada e parcheggio, mentre a levante scorre il torrente Bisagno.\nClima.\nIl clima \u00e8 tipico mediterraneo, privo, salvo rare occasioni, di eccessi termici in estate e di episodi di gelo in inverno. Tuttavia, le precipitazioni possono essere abbondanti, specialmente durante l'autunno e la primavera, a causa dell'orografia della riviera di Levante.\nDal punto di vista legislativo Moneglia ricade nella Classificazione climatica D in quanto i Gradi giorno della citt\u00e0 sono 1547, dunque il limite massimo consentito per l'accensione dei riscaldamenti \u00e8 di 12 ore giornaliere dal 1\u00ba novembre al 15 aprile.\nStoria.\nL'antico toponimo di Moneglia (ad Monilia) appare nella Tavola Peutingeriana, copia della carta militare dell'Impero romano (XI - XII secolo) conservata presso la biblioteca nazionale austriaca di Vienna, scoperto dall'antiquario di Augusta, Corrado Peutinger, nel Cinquecento.\nIl borgo, gi\u00e0 abitato dalla popolazione dei Liguri Lapicini, fu un centro molto importante in epoca romana grazie alla sua posizione strategica sull'antica Via Aurelia. Menzionata in una carta dell'Impero dell'anno 14 e nella \"tabula alimentaria\" del 117 (in quest'ultimo documento si cita espressamente la zona di Lemmelius, l'attuale frazione di Lemeglio), l'importanza storica del territorio monegliese viene ulteriormente testimoniata e risaltata dallo storico Agostino Giustiniani nei \"Castigatissimi Annali della Repubblica di Genova\" del 1537.\nNel corso del VII secolo, in epoca longobarda, la Liguria venne conquistata dal re Rotari e successivamente il re longobardo Liutprando favor\u00ec la diffusione del monachesimo con i monaci di Bobbio che scesero fino alla zona di Moneglia e nel levante ligure dai possedimenti della val d'Aveto, Sturla e Fontanabuona. Essi svilupparono il territorio con numerose aziende agricole e celle monastiche.\nCarlo Magno con il diploma imperiale del 5 giugno 774 don\u00f2 il territorio ed il porto ai monaci colombaniani ed all'abbazia di San Colombano di Bobbio, fondata da san Colombano nel 614; assieme agli altri possedimenti liguri favorirono il commercio e l'agricoltura con i collegamenti verso la pianura Padana. L'ordine monastico possedeva direttamente il porto, l'Alpe Adra, con tutta la val Petronio, il monte San Nicolao, la costa fra Sestri Levante, la cittadina e la punta di Moneglia e Deiva Marina e l'entroterra fra Casarza Ligure e Castiglione Chiavarese ed inoltre tutto il territorio fino alla selva di Montelungo di Pontremoli. Il porto navale come per Porto Venere, erano i porti navali del monastero di Bobbio, che commercializzava con l'oriente fin dal VII secolo portando le spezie che con il sale garantivano la conservazione degli alimenti, specie delle proteine, e la gomma arabica per i codici miniati dello scriptorium.\nNel medioevo sub\u00ec, come altri paesi costieri del levante ligure, le aggressioni dei saraceni che saccheggiarono la cittadina; nel particolare, una cronaca locale, afferma che l'odierno abitato collinare di Lemeglio fu preso d'assalto nell'XI secolo dai pirati con l'uccisione di quasi tutti gli abitanti e il rapimento di oltre venti bambine e donne.\nIl feudo monegliese fu amministrato fino al 1153 dai conti Fieschi di Lavagna e a partire da tale periodo divenne territorio della Repubblica di Genova. La repubblica eresse, nel 1173, la fortificazione di Monleone, i cui resti sono ancora presenti; gi\u00e0 nel 1174 o nel 1176 quest'ultima venne assediata dai circa 3000 fanti e 150 cavalieri dell'alleanza militare tra Obizzo Malaspina con i Fieschi e i locali conti Da Passano.\nMoneglia, cos\u00ec come gli altri feudi fedeli a Genova, partecip\u00f2 a fianco di essa nel 1284, con proprie navi, alla celebre e vittoriosa battaglia della Meloria e a quella di Porto Pisano contro la rivale Pisa per il dominio commerciale sui mari; secondo la tradizione Genova, in gesto di riconoscenza, don\u00f2 alla comunit\u00e0 del piccolo borgo alcuni anelli della catena che serviva a chiudere le bocche del Porto Pisano, e che ancora oggi sono incastonati nella parete esterna della chiesa di Santa Croce.\nNel 1397 l'alleanza tra le famiglie Bertolotti del borgo di Levanto, i Malaspina e i ghibellini del feudo portarono ad un nuovo assalto alla fortezza di Monleone che, dopo un estenuante assedio, dovette cedere ai conquistatori. Stessa sorte sub\u00ec il borgo tra assalti e incendi, nonostante una coraggiosa rivolta popolare costrinse gli assalitori ad asserragliarsi nel neo conquistato castello. Durante la dedizione di Genova verso il Ducato di Milano, nel 1425, l'ex doge repubblicano Tomaso Fregoso, signore di Sarzana, assoggett\u00f2 Moneglia nel proprio dominio feudale. Negli scontri che ne seguirono fu distrutto il campanile della pieve monegliese. Una presunta alleanza o patteggiamento della comunit\u00e0 monegliese verso la famiglia Fieschi port\u00f2, nel 1477, ad una sorta di \"spedizione punitiva\" genovese, dominata in quel periodo dagli Sforza di Milano, con saccheggi e lo sborsamento di un'ammenda di duemila scudi.\nCon l'assestamento dei poteri autonomi della repubblica, intorno al XVI secolo, Genova elesse Moneglia come capoluogo della locale podesteria con giurisdizione sull'intero territorio circostante, sulle odierne frazioni e localit\u00e0 del comune e sulla confinante Deiva Marina (Lemeglio, Deiva, Mezzema Agnora, Littorno, Scaro, Stozio, Comeglio, Camposoprano Camposottano, San Saturnino Tessi, Borghetto Bracco, Casale, Vallecalda, San Lorenzo e Crova). Risale al 1549 la richiesta al senato genovese per la costruzione di una nuova torre di difesa e avvistamento nella fortezza di Villafranca. Nel 1637 con l'elezione di Levanto a locale capitaneato della repubblica, le fu sottoposta anche la giurisdizione della podesteria monegliese fino alla dominazione napoleonica di fine Settecento. Durante la guerra di successione austriaca del 1747 \u00e8 testimoniata nel borgo di Moneglia la presenza degli Spagnoli: risale infatti al 1745 un atto di morte di un soldato ispanico depositato nell'archivio parrocchiale di Santa Croce; al 1748 risale invece la successiva occupazione dei Francesi.\nCon la dominazione francese la municipalit\u00e0 rientr\u00f2 dal 2 dicembre 1797 nel dipartimento dell'Entella, con capoluogo Chiavari, all'interno della Repubblica Ligure. Dal 28 aprile 1798 la municipalit\u00e0 di Moneglia e le frazioni di Lemeglio e San Saturnino rientrarono nel VII cantone, come capoluogo, della giurisdizione del Gromolo e Vara e dal 1803 centro principale del VII cantone del Gromolo nella giurisdizione dell'Entella. Annesso al Primo Impero francese, dal 13 giugno 1805 al 1814 venne inserito nel dipartimento degli Appennini. L'11 luglio 1809 \u00e8 documentato il passaggio per il passo del Bracco del pontefice Pio VII, prigioniero dei soldati francesi, in viaggio da Roma diretto in terra d'oltralpe.\nNel 1815 fu inglobato nel Regno di Sardegna, secondo le decisioni del congresso di Vienna del 1814, che sottopose la municipalit\u00e0 di Moneglia nella provincia di Chiavari sotto la divisione di Genova. Dal 1859 al 1926 il territorio fu compreso nel III mandamento di Sestri Levante del circondario di Chiavari dell'allora provincia di Genova, nel Regno d'Italia.\nDopo la perdita di 37 cittadini nella Grande Guerra del 1915-1918, la comunit\u00e0 monegliese ebbe da subire diversi e luttuosi bombardamenti aerei (14 giugno, 29 giugno e 1\u00ba novembre 1944) durante le fasi cruciali e finali della seconda guerra mondiale, mirati alla distruzione del sovrastante ponte ferroviario lungo la linea Genova-La Spezia spostata, nel 1924, pi\u00f9 a monte dell'originale tracciato a ridosso della scogliera. Furono proprio le ex gallerie della precedente linea ferrata a fare da rifugio alla popolazione.\nDal 1973 al 31 dicembre 2008 ha fatto parte della Comunit\u00e0 montana Val Petronio.\nIl 10 agosto 2012 un gruppo di subacquei genovesi, a circa 150 m di profondit\u00e0, ha avvistato il relitto del piroscafo \"Enrichetta\", un'imbarcazione carica di materiale ferroviario e che fu affondata da un sommergibile della Marina imperiale tedesca il 30 giugno del 1917. Risulta ancora non ritrovato e disperso, invece, il relitto del cacciatorpediniere \"Gioberti\" affondato il 9 agosto del 1943 dal sommergibile \"Simoom\" della Marina militare britannica nei pressi di punta Mesco.\nSimboli.\nVi \u00e8 rappresentata l'antica fortezza di Monleone, edificata dalla Repubblica di Genova nel 1173.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Moneglia sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl 29 novembre del 2005 il Comune di Moneglia ha conseguito la certificazione del proprio sistema di gestione ambientale conformemente alla norma ISO 14001. Il 30 dicembre 2011 l'ente ha ottenuto la certificazione ISO 50001 relativa alla gestione energetica del patrimonio immobiliare comunale, della pubblica illuminazione e della pianificazione e regolamentazione del territorio; il riconoscimento, rilasciato dal Registro italiano navale (RINA), \u00e8 uno dei primi attestati e certificati concessi in tutto il territorio nazionale.\nNel giugno 2008 \u00e8 stata conferita alla cittadina la Green Key, il marchio ambientale internazionale promosso da FEE International con lo scopo di promuovere lo sviluppo di un turismo ecosostenibile. Il comune \u00e8 stato inserito nel 2012 nella lista dei borghi pi\u00f9 belli d'Italia.\nLa localit\u00e0 ha ottenuto dalla FEE-Italia il conferimento della Bandiera blu per la qualit\u00e0 delle sue spiagge e assieme al comune friulano di Grado detiene il record Italiano di aggiudicazione delle bandiere blu ininterrottamente dal 1990.\nCultura.\nCucina.\nPrincipale prodotto di questo lembo di terra ligure \u00e8 l'olio d'oliva, che ha ottenuto negli anni scorsi la DOP \"Riviera Ligure di Levante\". L'olio di Moneglia si accompagna bene con piatti di pesce e della dieta mediterranea, di cui la cucina ligure \u00e8 una delle pi\u00f9 alte espressioni.\nGeografia antropica.\nIl territorio comunale comprende, oltre al nucleo principale, le frazioni di Bracco, Casale, Camposoprano, Comeglio, Crova, Facci\u00f9, Lemeglio, Littorno, San Lorenzo, San Saturnino e Tessi per un totale di 15,61\u00a0km\u00b2.\nConfina a nord con il comune di Castiglione Chiavarese, a sud \u00e8 bagnato dal mar Ligure, ad ovest con Casarza Ligure e Sestri Levante e ad est con Deiva Marina (SP).\nEconomia.\nTurismo.\nMolto importante \u00e8 il turismo, Moneglia offre ai propri turisti una molteplicit\u00e0 di attrattive. \u00c8 dotata di ampie spiagge sabbiose (libere, a pagamento e attrezzate), di numerose spiaggette rocciose e di un gran numero di calette raggiungibili esclusivamente via mare. Numerosissimi sono gli itinerari naturalistici sulle colline intorno al paese. La costa rocciosa di Moneglia \u00e8 famosa per la presenza, in determinate zone, di pareti attrezzate per arrampicate. I fondali marini offrono inoltre molteplici attrattive agli appassionati di subacquea, specie lungo le coste rocciose.\nAgricoltura.\nLa coltivazione dell'ulivo \u00e8 molto diffusa sulle colline del paese e ha permesso, nel corso degli ultimi decenni, la nascita di diversi frantoi dove la produzione, soprattutto a carattere familiare, \u00e8 ormai ampiamente diffusa. Molto coltivata \u00e8 anche la vite, in particolare sulle colline fra San Saturnino e Lemeglio, da cui si ottiene il vino \"Bianco di Moneglia\".\nInfrastrutture e trasporti.\nStrade.\nIl centro di Moneglia \u00e8 attraversato dalla strada litoranea detta \"delle Gallerie\", che collega il paese ad ovest con Sestri Levante, passando per Riva Trigoso, e ad est con Deiva Marina, in provincia della Spezia.\nDa Moneglia hanno inizio le strade provinciali 55 di Moneglia e 68 del Facci\u00f9. Entrambe si collegano poi sulle colline retrostanti il paese con la strada statale 1 Via Aurelia.\nLe gallerie della strada litoranea sono a senso unico alternato e l'accesso \u00e8 regolato da semafori a tempo con orari cadenzati, poich\u00e9 la larghezza molto ridotta dei tunnel non consente il passaggio di due mezzi in ambo i sensi contemporaneamente. Particolarmente suggestive, anche se non molto comode, le gallerie fino al 1932 erano utilizzate come gallerie ferroviarie (motivo della larghezza ridotta), prima che la ferrovia venisse spostata pi\u00f9 a monte, dove si trova attualmente. A causa della loro conformazione, il transito nelle gallerie \u00e8 vietato alle biciclette e ai pedoni, mentre i caravan possono transitare solo nel tratto tra Riva Trigoso e Moneglia, che non possono percorrere per intero ma solo dalle estremit\u00e0 fino alla deviazione per un campeggio posto circa a met\u00e0 del tracciato.\nGli orari dei semafori sono i seguenti:\nFerrovie.\nLa fermata di Moneglia \u00e8 situata sulla linea Genova-Pisa ed \u00e8 servita dai collegamenti ferroviari regionali in servizio tra Sestri Levante, le Cinque Terre e La Spezia.\nLinee marittime.\nDurante la stagione estiva \u00e8 attivo un servizio di battelli turistici che, partendo dal molo del paese, collega Moneglia con Portofino, San Fruttuoso di Camogli, Porto Venere e le Cinque Terre.\nPorti.\n\u00c8 presente un centro di rimessaggio ed alaggio per barche di piccole dimensioni, ricavato da una porzione di spiaggia ad esso dedicata e dallo specchio acqueo antistante, all'interno della diga frangiflutti.\nMobilit\u00e0 urbana.\nI servizi di trasporto pubblico locale gestiti dall'AMT garantiscono quotidiani collegamenti via autobus tra Moneglia e le altre localit\u00e0 del territorio comunale; alcuni autobus collegano il comune anche alle vicine localit\u00e0 di Deiva Marina, Framura, Riva Trigoso e Sestri Levante.\nSport.\nIl 29 settembre 2002 Gianluca Genoni, apneista italiano, stabilisce nelle acque di Moneglia il record mondiale (-132\u00a0m) in Assetto Variabile Regolamentato.\nNel calcio l'unica squadra di Moneglia \u00e8 attualmente l'A.C.D. Moneglia calcio 1988 (Seconda Categoria), l'altra era l'A.S.D Monilia Calcio 1991. L'A.C.D. Moneglia calcio 1988 disputa le proprie partite casalinghe presso il campo sportivo \"Fratelli Cevenini\" di Deiva Marina, mentre l'A.S.D. Monilia Calcio 1991 dal 1\u00ba luglio 2019 si \u00e8 fusa con la Societ\u00e0 SS.Segesta Special Service di Sestri Levante."}
{"id": "1973015", "revid": "125139985", "url": "https://it.wikipedia.org/wiki?curid=1973015", "title": "Kiki Dee", "text": "Biografia.\nConosciuta fra gli addetti ai lavori fin dall'inizio degli anni sessanta come corista e come interprete di cover alla radio della BBC, accompagn\u00f2 cantanti famosi come Dusty Springfield. Solo nel 1965 cominci\u00f2 ad incidere come solista ed ebbe un discreto successo con il singolo \"Why Don't I Run Away from You\". Nello stesso anno partecip\u00f2 al Festival di Sanremo dove, in coppia con Fred Bongusto, interpret\u00f2 il brano \"Aspetta domani\", arrivato quarto nella classifica finale.\nLa sua canzone pi\u00f9 famosa \u00e8 stata un duetto con Elton John, intitolata \"Don't Go Breaking My Heart\", che pubblicata come singolo nel 1976 arriv\u00f2 al primo posto sia nella classifica dei singoli britannica \"Official Singles Chart\", sia nella classifica statunitense \"Billboard Hot 100\". Nel 1977 interpreta il musical \"Blood Brothers\" a Londra e viene nominata al premio Laurence Olivier come migliore attrice. Il suo pi\u00f9 grande successo da solista \u00e8 invece \"Star\", brano del 1981 inserito nell'album \"Perfect Timing\". Nel 1990 collabor\u00f2 con Eric Woolfson (cofondatore del \"Alan Parsons Project\") nel concept album Freudiana. Nel 1993 la cantante registr\u00f2 un altro duetto con Elton John per l'album \"Duets\", una \"cover\" di \"True Love\" di Cole Porter che arriv\u00f2 alla seconda posizione nel Regno Unito."}
{"id": "1973019", "revid": "767487", "url": "https://it.wikipedia.org/wiki?curid=1973019", "title": "The Best of The Wailers", "text": "The Best of The Wailers \u00e8 il quinto album in studio del gruppo musicale giamaicano The Wailers, di cui faceva parte anche Bob Marley, sotto etichetta Beverley's. Anche se il titolo dell'album pu\u00f2 confondere non \u00e8 una compilation."}
{"id": "1973021", "revid": "287204", "url": "https://it.wikipedia.org/wiki?curid=1973021", "title": "Frost (album)", "text": "Frost \u00e8 il secondo album in studio del gruppo musicale progressive black metal norvegese Enslaved, pubblicato nel 1994 su etichetta Osmose Productions.\nIl disco.\nMusica e testi sono stati scritti nel periodo 1993-1994. L'album \u00e8 stato registrato nei mesi di giugno e luglio 1994 nello Studio Grieghallen di Bergen in Norvegia e qui mixato a luglio. Gli ingegneri del suono erano Eirik \"Pytten\" Hundvin e David, l'album \u00e8 stato prodotto e mixato da Pytten e dalla band. Pytten ha anche suonato nella traccia \"Yggdrasil\".\nStile musicale e testi.\nDato che la band non tratta prettamente di tematiche inerenti il satanismo, i membri del gruppo hanno esplicitamente descritto la propria musica come \"Viking metal\", e non \"Black metal\"; ciononostante, G\u00f6tz K\u00fchnemund della rivista \"Rock Hard\" dichiar\u00f2 che la musica contenuta in \"Frost\" \u00e8 \"senza se e senza ma impeccabile riguardo alle coordinate stilistiche del Black Metal, catturando lo stato d'animo della scena norvegese dei primi anni novanta sia musicalmente che in termini di contenuto\". Egli descrisse l'album come un misto di \"voci di Berserker che urlano furiosamente, batteria violenta, riff ribaltanti, melodie nordiche\" e defin\u00ec la produzione \"molto buona, ma totalmente non commerciale\". La band si collega, secondo Kai Wendel, al filone della seconda ondata black metal grazie a: \u00ab[...] riff tipicamente nordici e furiosi e le voci ruvide che stridono con la monumentalit\u00e0 orchestrale. Questo effetto formativo si ottiene con l'uso della tastiera ben ponderato, i tessuti sonori finemente intrecciati, a volte molto patetici, danno alla musica la sua pienezza. In \"Frost\", il trio pone ancora pi\u00f9 enfasi sugli elementi lirici rispetto al suo predecessore omonimo (noto anche come \"Vikingligr Veldi\") o al CD diviso con gli Emperor. Tracce come \"Yggdrasil\" e \"Isoders Dronning\" avrebbero potuto nascere dalla penna di Quorthon, con titoli che ricordano la sua epopea vichinga, \"Hammerheart\". La verit\u00e0 \u00e8 che si tratta di un disco molto curato\u00bb.\nCopertina.\nLa copertina mostra un glaciale paesaggio fotografato da Svein Gr\u00f8nvold, nella parte superiore \u00e8 presente il logo della band e nella parte inferiore il titolo dell'album. Invece delle lettere dell'alfabeto, sono state utilizzate come caratteri di stampa delle rune che assomigliano a delle lettere, ma in parte non corrispondono ad esse. La F \u00e8 rappresentata dalla runa Ansuz del Fu\u00feark antico con valore fonetico a, la R da Raidho, la O da Ingwaz con il fonema \u014b, la S da Sowilo nella variante del Fu\u00feark recente e la T da Tiwaz. Nelle versioni pi\u00f9 comuni le lettere e il titolo sono centrati sulla copertina, ma in altre versioni in LP la scritta Enslaved \u00e8 in alto a sinistra e il titolo del disco stampato in basso a destra, entrambi proporzionalmente pi\u00f9 piccoli della versione in CD. Il design della copertina \u00e8 di Ivar Bj\u00f8rnson e Grutle Kjellson.\nSul retro dell'album c'\u00e8 la lista dei titoli delle canzoni, alcune righe in norvegese e immagini di Grutle Kjellson con in testa un elmo normanno, Ivar Bj\u00f8rnson con una spada e Trym Torson in abiti di pelle con maschera e frusta.\nAccoglienza.\nKai Wendel ha scritto nella sua recensione su \"Rock Hard\" che \"[...] la band [...] \u00e8 riuscita a sviluppare ulteriormente lo stile che era nato con \"Under the Sign of the Black Mark\". [...] Gli Enslaved sono la cosa migliore che la Norvegia abbia da offrire in termini di suoni estremi e meritano il titolo di \"Bathory degli anni novanta\" per la loro musica\". G\u00f6tz K\u00fchnemund, recensendo l'album nel 2009, scrisse che gli elementi musicali \"si combinano per formare un gigante [...] Le opere successive della band furono musicalmente sofisticate e molto pi\u00f9 meticolosamente realizzate, ma la rabbia feroce e l'energia grezza di \"Frost\" non possono essere riprodotte quindici anni dopo. E quando parliamo di \"rabbia\" ed \"energia\", non stiamo parlando di scoppi incontrollati di violenza adolescenziale, ma di una forza unica che cattura l'ascoltatore e lo lancia in altri mondi. E crea un piacere perverso, irrefrenabile\". Nel 2010, \"Frost\" \u00e8 stato inserito nella Hall of Fame della rivista \"Decibel\". Nel 2009 la traccia \"Frost\", title track dell'album, \u00e8 stata inserita nella colonna sonora del videogioco \"Br\u00fctal Legend\" per PlayStation 3 e Xbox 360."}
{"id": "1973029", "revid": "599013", "url": "https://it.wikipedia.org/wiki?curid=1973029", "title": "Chiesa di Santa Croce (Moneglia)", "text": "La chiesa di Santa Croce \u00e8 un luogo di culto cattolico situato nel comune di Moneglia, in via Vittorio Emanuele, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Sestri Levante della diocesi di Chiavari.\nNei pressi della chiesa \u00e8 ubicata la casa natale del celebre pittore Luca Cambiaso.\nStoria e descrizione.\nSecondo alcune fonti la costruzione della chiesa potrebbe essere avvenuta nel 1130, mentre la parrocchia fu gi\u00e0 esistente, secondo alcuni studiosi, dal 1033; nel 1043 divenne pieve locale con una collegiata di canonici. L'odierna chiesa fu edificata ad unica navata nel 1725 sui resti della precedente struttura crollata per motivi sconosciuti.\nConserva nel terzo altare della parte destra una statua dell\"'Immacolata concezione\", attribuita ad Anton Maria Maragliano, nel quarto altare sinistro un crocifisso bizantino e una tela ritraente la \"Madonna delle Grazie\". Del pittore locale Luca Cambiaso \u00e8 invece l'opera \"Ultima cena\" conservata in sagrestia.\nNella facciata, in stile barocco, sono visibili nella parte destra due anelli della catena del porto di Pisa; secondo le fonti storiche tali oggetti furono sottratti, come una sorta di \"trofeo bellico\", dal concittadino Trancheo Stanco nel 1284 durante la battaglia della Meloria tra le flotte navali genovesi e pisane e che vide vittoriosi i primi."}
{"id": "1973031", "revid": "125891781", "url": "https://it.wikipedia.org/wiki?curid=1973031", "title": "Cineriz", "text": "La Cineriz, abbreviazione di Cinema Rizzoli, \u00e8 stata una casa produttrice e di distribuzione cinematografica italiana, fondata nel 1956 da Angelo Rizzoli, nonno di \"Angelone\".\nStoria.\nLa Cineriz produsse e distribu\u00ec opere di registi importanti come Federico Fellini, Gillo Pontecorvo, Luchino Visconti, Michelangelo Antonioni, Pier Paolo Pasolini, Pietro Germi, Roberto Rossellini e Vittorio De Sica.\nTra le pellicole pi\u00f9 fortunate, \"La dolce vita\" e \"8 e mezzo\" di Federico Fellini, \"Umberto D.\" di Vittorio De Sica e numerosi successi popolari come \"Don Camillo\", \"Fantozzi\", \"Amici miei\", \"...altrimenti ci arrabbiamo!\", e film di genere quali \"Profondo rosso\" e \"Sette note in nero\", molti dei quali continuano ad essere proposti sul piccolo schermo.\nNel 1983 la Cineriz e la Rizzoli-Film hanno venduto il loro intero patrimonio filmico composto da 245 film a Reteitalia e a Retequattro.\nNel 1993, dopo dieci anni d'inattivit\u00e0 e una serie di traversie economiche e giudiziarie, la Cineriz scomparve ufficialmente per decisione dell'assemblea degli azionisti, lasciando invariato solo il marchio."}
{"id": "1973034", "revid": "179078", "url": "https://it.wikipedia.org/wiki?curid=1973034", "title": "San Pancrazio di Taormina", "text": ""}
{"id": "1973037", "revid": "1305772", "url": "https://it.wikipedia.org/wiki?curid=1973037", "title": "Sinterama", "text": "Sinterama S.p.A. \u00e8 una azienda italiana che opera nel settore tessile, producendo e commercializzando fili e filati colorati in poliestere, tinti in rocca e in pasta, per tessuti destinati al settore dell'automotive, dell'arredamento e degli impieghi tecnici. \u00c8 leader del settore in Italia e nel mondo.\nStoria.\nSinterama nasce nel 1968 fondata da Emilio Falco a Sandigliano. Negli anni novanta si fonde con Tespiana di Paolo Piana, dando origine a \"Sinterama Tespiana Associate S.r.l.\" e il logo passa da una \"esse\" arancione alla scritta Sinterama Tespiana Associate.\nIl 17 luglio 1995 bruciarono ottomila metri quadrati del magazzino dello stabilimento di Sandigliano per un totale danni di 25 miliardi di lire.\nNel 1999 il 61% di Sinterama Tespiana viene acquisito da Progetto 99 S.p.A., azienda guidata da un socio persona fisica con il 48%, MB Finstrutture (Gruppo Mediobanca) con il 24% e il Fondo d'Investimento Prudientia di Fidia S.G.R. S.p.A. con il 24%. In questo periodo si era addirittura parlato di una possibile quotazione in Borsa, idea poi accantonata.\nIn seguito all'incorporazione di Progetto 99 in Sinterama, l'azionariato vede Compagnie de l'Ours S.a.r.l maggior azionista, seguita dal Fondo Prudentia di Fidia al 24.53% e Mediobanca al 10.51%.\nNel 2000 la societ\u00e0 entra nel mercato dei tessuti per automotive con l'acquisizione nel Regno Unito di Autofil, leader nella produzione di filo poliestere del settore automotive.\nNel 2001 la societ\u00e0 diventa Sinterama e il logo una \"esse\" bianca stilizzata su fondo verde. Nel 2002 \u00e8 aperta la filiale in Brasile, nel 2009 un'altra in Cina, nel 2012 rileva la divisione filo poliestere continuo della Miroglio con due impianti (Saluzzo in Italia e Nova Zagora in Bulgaria).\nNel giugno 2012 il fondo Prudentia cede tutta la sua partecipazione all'azionista e amministratore delegato Paolo Piana nonch\u00e9 alla societ\u00e0 Wenzel Holding&amp;Services per 2,6 milioni di euro.\nNel maggio 2017 il 51% della societ\u00e0 \u00e8 ceduto al fondo di private equity IDeA CCR1 (IDeA Capital Fund Sgr).\nLa crisi del mercato dei filati.\nIl mercato dei filati in poliestere \u00e8 da anni in recessione in Italia. Il ruolo leader di Sinterama \u00e8 stato conquistato in concomitanza con il crollo del precedente leader Montefibre. Il mercato si presentava come caratterizzato da grandi produzioni di massa Sinterama ha puntato su prodotti \"speciali\" di fili tinti o destinati ad usi particolari. La contrazione del mercato, destinato sempre pi\u00f9 ad una globalizzazione spinta, si \u00e8 fatta sentire. La consociata Larix, che era sorta utilizzando strutture della Montefibre di Vercelli e che era passata da un organico di 45 unit\u00e0 ad uno di 125 unit\u00e0, \u00e8 nel 2005 entrata in crisi. La ciclicit\u00e0 del mercato aveva portato nel 2006 a valutazioni pi\u00f9 positive della tendenza. Sono, per\u00f2, proseguite anche fasi negative: Sinterama nei primi mesi del 2008 ha chiuso l'unit\u00e0 produttiva di Sant'Angelo Lodigiano.\nNel 2008 il gruppo Sinterama ha sviluppato ricavi per 112.46 milioni, Mol di 31.36 milioni, Ebit negativo di 1.98 milioni, perdite per 8.57 milioni. Nel 2009 il gruppo ha ottenuto ricavi per 91.8 milioni di euro, Mol di 26.20 milioni, Ebit negativo per 2.3 milioni, perdite per 4.4 milioni. Nel 2010 il fatturato \u00e8 stato di 116.58 milioni di euro, in ripresa grazie alla crescita dei consumi di poliestere a livello europeo, dovuta anche alla relativa scarsa reperibilit\u00e0 di altre fibre naturali che ha comportato il ricorso all'acquisto di materia prima alternativa, tra cui le fibre artificiali; EBITDA a quota 33.25 milioni, EBIT positivo di 3.25 milioni, perdite ridotte a 2.31 milioni.\nPartecipazioni.\nIl 4 febbraio 2011, Sinterama S.p.A., insieme a Indorama Ventures PCL, ha rilevato, con un'operazione da 40 milioni di euro, il produttore tedesco di fibre sintetiche e filati colorati in poliestere, \"Trevira GmbH\" (in amministrazione controllata, 1350 addetti e 240 milioni di euro di fatturato). La maggioranza del capitale sar\u00e0 di Indorama, ma la gestione manageriale \u00e8 affidata alla societ\u00e0 italiana. All'inizio del 2017 Sinterama ha ceduto la sua quota del 25% a Indorama."}
{"id": "1973042", "revid": "228587", "url": "https://it.wikipedia.org/wiki?curid=1973042", "title": "Duca di Masovia", "text": "Il titolo duca di Masovia era attribuito ai membri della Piast regnanti nella regione della Masovia, che aveva il nome di ducato di Masovia.\nPartizioni.\nIl Ducato sub\u00ec vari cambiamenti di confine negli anni, a volte perdendo e talvolta acquisendo territori. In alcuni periodi fu diviso tra vari ducati.\nElenco dei duchi.\nIl primo dei duchi fu Miec\u0142aw nell'XI secolo, mentre gli ultimi furono Stanislao e Giovanni III (Janusz), seguiti da Anna di Masovia, loro sorella. "}
{"id": "1973043", "revid": "102598622", "url": "https://it.wikipedia.org/wiki?curid=1973043", "title": "Lacuna (diritto)", "text": "Una lacuna, in diritto, indica la non previsione di una fattispecie da parte di una norma giuridica. Nella lacuna, dunque, c'\u00e8 una carenza di norme, a differenza dell'antinomia in cui c'\u00e8 un eccesso di norme.\nIn genere si pone attenzione alla lacuna quando la fattispecie rileva per la soluzione di una controversia sottoposta a un giudice, ma essa esiste a prescindere dalla controversia e, del resto, pu\u00f2 essere affrontata anche come caso puramente ipotetico, ad esempio in un testo di dottrina.\nLacune e completezza dell'ordinamento.\nL'esistenza di lacune \u00e8 legata ai fattori della \"completezza\" dell'ordinamento giuridico: l'idea che questo sia sempre in grado di disciplinare, seppur in modo molto generale e astratto, qualsiasi fattispecie. Secondo costoro quelle che possono sembrare lacune sono, in realt\u00e0, null'altro che \"lacune ideologiche\" (o \"assiologiche\"): non la mancanza di una norma che disciplina la fattispecie ma la mancanza di quella norma che secondo l'interprete dovrebbe disciplinare la fattispecie in base al criterio di giustizia da lui adottato.\nLa teoria della completezza dell'ordinamento giuridico \u00e8 tipica del giuspositivismo, soprattutto alle origini, poich\u00e9 in seguito vari autori, pur appartenenti a questo filone, l'hanno abbandonata. Chi sostiene che la completezza non \u00e8 un carattere essenziale dell'ordinamento giuridico, ritiene che essa vada semmai considerata un ideale al quale gli ordinamenti tendono, anche grazie alle norme generali di chiusura in essi presenti, e che l'esistenza di vere e proprie \"lacune normative\", oltre a quelle ideologiche, sia inevitabile. \nDel resto possono esistere anche lacune normative provocate dallo stesso ordinamento: sono le \"lacune tecniche\" (o \"teleologiche\"), che sussistono fino a quando non \u00e8 stato emanato un atto normativo al quale un altro atto normativo, che si \u00e8 limitato a disciplinare una fattispecie in modo generale, ha demandando il completamento della disciplina, lasciandogli una certa discrezionalit\u00e0 al riguardo.\nModi per affrontare le lacune.\nNorma generale esclusiva.\nSi \u00e8 gi\u00e0 accennato alle \"norme generali di chiusura\", presenti negli ordinamenti per affrontare le lacune (oltre che le antinomie). Tra esse va innanzitutto menzionata la \"norma generale esclusiva\" (o \"principio di libert\u00e0\"), secondo la quale sono leciti tutti i comportamenti non vietati da altre norme (\"tutto ci\u00f2 che non \u00e8 vietato \u00e8 permesso\").\nQuesta norma, che pu\u00f2 essere considerata una generalizzazione dell'argomento interpretativo \"a contrario\", non \u00e8 di solito enunciata in modo espresso nell'ordinamento ma, secondo molti autori, si pu\u00f2 ritenere nondimeno operante per necessit\u00e0 logica. Una sua enunciazione espressa non \u00e8 contenuta nell'ordinamento italiano, dove la si pu\u00f2 desumere dall'articolo 12, primo comma, delle disposizioni preliminari sulla legge in generale del Codice civile (le cosiddette \"Preleggi\").\nNorma generale inclusiva.\nLa \"norma generale inclusiva\" \u00e8 quella che prevede il ricorso all\"'analogia\" per affrontare le lacune; pu\u00f2 essere considerata una generalizzazione dell'argomento interpretativo \"a simili\". L'analogia pu\u00f2 essere di due specie:\nNell'ordinamento italiano la norma generale inclusiva \u00e8 enunciata dall'articolo 12, secondo comma, delle Preleggi. Come ha fatto notare Norberto Bobbio, la norma generale esclusiva e quella inclusiva possono portare a risultati tra loro contraddittori e un ordinamento, come quello italiano, che le abbia entrambe ma manchi di una terza norma che stabilisca quale delle due debba prevalere in questi casi, sar\u00e0 inevitabilmente incompleto.\nEterointegrazione.\nL'analogia opera la cosiddetta \"autointegrazione\" dell'ordinamento giuridico, ossia il reperimento al suo interno della disciplina della fattispecie non regolata. In tal senso si contrappone ai metodi che operano la cosiddetta \"eterointegrazione\" dell'ordinamento perch\u00e9 per colmare la lacuna:\nIn generale negli ordinamenti di civil law si nota una netta preferenza per l'autointegrazione, mentre gli ordinamenti di common law chiamano il giudice a colmare la lacuna. In questi ultimi, peraltro, la norma creata dal giudice per risolvere il caso pu\u00f2 entrare a far parte dell'ordinamento giuridico in virt\u00f9 del principio dello \"stare decisis\".\n\"Non liquet\".\nInvece di ricorrere all'autointegrazione o all'eterointegrazione l'ordinamento potrebbe consentire al giudice di astenersi dal giudicare in presenza di una lacuna, pronunciando il cosiddetto \"non liquet\". Una pronuncia del genere, per\u00f2, se era consentita in ordinamenti del passato, \u00e8 vietata nella generalit\u00e0 degli ordinamenti statali odierni."}
{"id": "1973044", "revid": "599013", "url": "https://it.wikipedia.org/wiki?curid=1973044", "title": "Sigismondo di Prussia", "text": "Vita.\nMatrimonio e figli.\nL'11 luglio 1919, a Hemmelmark, spos\u00f2 la principessa Carlotta Agnese di Sassonia-Altenburg (4 marzo 1899 \u2013 16 febbraio 1989), la figlia maggiore di Ernesto II, duca di Sassonia-Altenburg. La coppia ebbe due figli:\nCosta Rica.\nNel 1927, il Principe Sigismondo e la sua famiglia si stabilirono in Costa Rica. Progett\u00f2 di avviare una piantagione di banane e caff\u00e8 nei terreni di suoi propriet\u00e0. Erano accompagnati soltanto da una governante, poich\u00e9 i bambini erano ancora piccoli.\nSigismondo mor\u00ec a Puntarenas il 14 novembre 1978."}
{"id": "1973048", "revid": "106096471", "url": "https://it.wikipedia.org/wiki?curid=1973048", "title": "Asociaci\u00f3n Mutual Social y Deportiva Atl\u00e9tico de Rafaela", "text": "La Asociaci\u00f3n Mutual Social y Deportiva Atl\u00e9tico de Rafaela, o semplicemente Atl\u00e9tico de Rafaela, \u00e8 una societ\u00e0 calcistica argentina con sede nella citt\u00e0 di Rafaela, nella provincia di Santa Fe. Milita in Primera B Nacional, la seconda serie del calcio argentino.\nStoria.\nIl club venne fondato il 13 gennaio 1907 con il nome di Club Atl\u00e9tico Argentino de Rafaela, poi rinominato Club Atl\u00e9tico de Rafaela nel 1915. Nel 1988 assunse l'attuale denominazione.\nNel 1989 raggiunse la Primera B Nacional. Vi disput\u00f2 14 stagioni, finch\u00e9 non si aggiudic\u00f2 sia il torneo di Apertura 2002 che quello di Clausura 2003, ottenendo cos\u00ec la promozione in Primera Divisi\u00f3n. L'esperienza in massima serie dur\u00f2 una sola stagione, allorch\u00e9 alla fine della stagione perse lo spareggio promozione/retrocessione contro l'Hurac\u00e1n de Tres Arroyos e torn\u00f2 in Primera B Nacional.\nNel 2005 fall\u00ec la chance di tornare in Primera Divisi\u00f3n, perdendo lo spareggio contro l'Argentinos Juniors e permanendo cos\u00ec nella seconda divisione. Nel 2009 fall\u00ec un'altra chance di promozione, perdendo il doppio confronto con il Gimnasia La Plata.\nNel 2011 torna per la seconda volta nella sua storia in massima serie, vincendo la Primera B Nacional."}
{"id": "1973051", "revid": "18850201", "url": "https://it.wikipedia.org/wiki?curid=1973051", "title": "Medici Miei", "text": ""}
{"id": "1973052", "revid": "438678", "url": "https://it.wikipedia.org/wiki?curid=1973052", "title": "Swing Shift - Tempo di swing", "text": "Swing Shift - Tempo di swing \u00e8 un film del 1984 diretto da Jonathan Demme."}
{"id": "1973055", "revid": "8596", "url": "https://it.wikipedia.org/wiki?curid=1973055", "title": "Tempo di swing", "text": ""}
{"id": "1973058", "revid": "339392", "url": "https://it.wikipedia.org/wiki?curid=1973058", "title": "4 Giorni di Dunkerque", "text": ""}
{"id": "1973061", "revid": "767487", "url": "https://it.wikipedia.org/wiki?curid=1973061", "title": "Il Papa del Greenwich Village", "text": "\"Il Papa del Greenwich Village (The Pope of Greenwich Village)\" \u00e8 un film del 1984 diretto da Stuart Rosenberg.\nTratto da un romanzo di Vincent Patrick che l'ha anche sceneggiato, narra le disavventure di due cugini italoamericani.\nTrama.\nA New York, nel quartiere \"Little Italy\", Charlie Moran - brillante gestore di un ristorante - viene licenziato a causa del cugino Paulie, che era da poco riuscito a far assumere come cameriere.\nSquattrinato, Charlie, per non perdere la fidanzata Diane, bella istruttrice di aerobica, accetta la proposta di Paulie, di scassinare una cassaforte in un ufficio con l'aiuto di Barney, un orologiaio irlandese. Quando ormai sembra fatta, sopraggiunge sul posto un poliziotto corrotto, che conosce la combinazione della cassaforte e che mentre si appresta ad aprirla, capisce che c'\u00e8 qualcuno nella stanza e nel cercare di sfuggire, cade accidentalmente dalla finestra, morendo.\nLa rapina \u00e8 stata fatta ai danni di un potente gangster locale, Eddie Grant, soprannominato \"Cimice\", che scopre il coinvolgimento di Paulie e lo punisce con l'amputazione del pollice della mano destra. Paulie fa il nome del complice Barney, che fugge a Chicago, mentre Charlie rimane fregato a causa dell'intraprendenza di Diane, che lo abbandona prendendogli quasi tutti i soldi.\nPaulie, sotto pressione da parte del gangster Cimice Eddie Grant, fa anche il nome di Charlie come partecipante alla rapina. Charlie viene informato della questione e si confronta con il criminale nel circolo di quest'ultimo ma Paulie, che l\u00ec fa il cameriere, mette del veleno nel caff\u00e8 del gangster, per vendetta e per salvare le sorti del cugino Charlie.\nI due cugini, fuggiti dal circolo, si incamminano quindi per le strade di una New York da cui non riescono ad andare via."}
{"id": "1973062", "revid": "339392", "url": "https://it.wikipedia.org/wiki?curid=1973062", "title": "Il papa di Greenwich Village", "text": ""}
{"id": "1973063", "revid": "339392", "url": "https://it.wikipedia.org/wiki?curid=1973063", "title": "Il Papa di Greenwich Village", "text": ""}
{"id": "1973064", "revid": "339392", "url": "https://it.wikipedia.org/wiki?curid=1973064", "title": "Il papa del Greenwich Village", "text": ""}
{"id": "1973065", "revid": "827882", "url": "https://it.wikipedia.org/wiki?curid=1973065", "title": "Green Light (Beyonc\u00e9)", "text": "Green Light \u00e8 un singolo della cantante statunitense Beyonc\u00e9. Scritto dalla stessa Beyonc\u00e9, insieme a Sean Garrett e Pharrell per il secondo album da solista di Beyonc\u00e9 \"B'Day\" del 2006. Coprodotto dai The Neptunes e Beyonc\u00e9, \u00e8 stato estratto come quinto singolo in Regno Unito e settimo dall'album il 30 luglio 2007 dalla Columbia Records. \"Green Light\" \u00e8 una canzone di genere R&amp;B\u2013funk che usa il sample della voce che canta \"uh-oh-oh-oh-oh\" che i critici musicali hanno considerato un flagrante rimando a \"Crazy in Love\".\n\"Green Light\" ha riscosso buoni responsi da parte dei critici musicali, che hanno esaltato il ritmo, la scanalatura e il tono adirato del brano. Il singolo ha ottenuto un modesto successo in classifica, raggiungendo il dodicesimo posto della Official Singles Chart, il quarantaseiesimo in Irlanda, mentre il suo remix dei Freemasons si \u00e8 portato al diciottesimo posto nei Paesi Bassi. Il suo video musicale d'accompagnamento \u00e8 stato diretto da Melina Matsoukas insieme alla stessa Beyonc\u00e9. \u00c8 stato filmato sul modello del video musicale di \"Addicted to Love\" di Robert Palmer nel 1985. Beyonc\u00e9 ha considerato il video, che \u00e8 il suo secondo a presentare il suo gruppo femminile delle Suga Mama, il pi\u00f9 duro della sua carriera.\nAntefatti.\nDopo aver filmato \"Dreamgirls\", in cui ha sostenuto il ruolo della protagonista, Beyonc\u00e9 si \u00e8 concessa una vacanza di un mese. Beyonc\u00e9 si \u00e8 messa in contatto con il cantautore e produttore statunitense Sean Garrett, con cui aveva collaborato nella sua carriera con le Destiny's Child e nel singolo \"Check on It\" del 2006.\nIl brano \u00e8 stato registrato nei Sony Music Studios a America negli USA. Nel mese di giugno 2006, Beyonc\u00e9 port\u00f2 con s\u00e9 Tamara Coniff (della \"Billboard\") nella sala di registrazione a New York. Qui le ha presentato alcuni brani incisi per il suo secondo album, tra cui \"Ring the Alarm\" e \"Freakum Dress\", che furono citati come possibili secondi singoli, da lanciare solo negli Stati Uniti.\nAccoglienza.\n\"Green Light\" \u00e8 stato accolto positivamente dalla critica specializzata. Eb Haynes da AllHipHop ha scritto che \"Green Light\" era sul \"classico stile di Pharrell-Neptunes\". Andy Kellman da AllMusic ha descritto il brano come \"un numero ambizioso, lesto, che frusta continuamente ritmi e suoni\". Spence D. da IGN ha affermato che \"Green Light\" \"riporta le cose a uno pseudo materialismo. Insieme al ritmo leggermente pi\u00f9 organico dei Neptunes\". Ha colto inoltre che \"l'increspatura del basso sembra parecchio familiare, come se fosse stata usata in qualche altro brano prodotto prima dai Neptunes\". Jaime Gill da Yahoo! Music ha affermato che \"Green Light\" \u00e8 \"la cosa migliore che Pharrell e il suo gruppo abbiano fatto da lungo, lungo tempo\".\nVideo musicale.\nIl videoclip di \"Green Light\" prodotto per il brano, diretto da Melina Matsuokas, \u00e8 ispirato al video di \"Addicted to Love\" di Robert Palmer. Compare anche il gruppo femminile di Beyonc\u00e9, le Suga Mama. Filmato nei primi mesi del 2007, \u00e8 stato uno dei video realizzati in due settimane per il \"B'Day Anthology Video Album\". \"Green Light\" \u00e8 stato il terzo video portato a compimento durante le sessioni. Le altissime scarpe le hanno procurato dolorose veschiche ai piedi e le hanno inflitto spasmi muscolari causati dalle 18 ore di sessione.\nIl video inizia con una ripresa diretta e dettagliata dell'occhio destro e del volto di Beyonc\u00e9, tutta truccata e vestita da leopardo; lei emula lo schermo con movenze da gatta-leopardo in stile puramente sexual. Intanto giunge un enorme gatto nero al cui dorso l'artista sale accarezzandogli il pelo fitto, dopo aver giocato con l'animale con un gomitolo rosa.\nPoi la scena cambia con un oscuramento della camera, che si dissipa invece in un ambiente completamente bianco, dove la cantante s'esibisce in una ballo ritmico e lento, per poi essere ripresa da alcuni riquadri colorati. Un'altra Beyonc\u00e9 striscia la schiena sul microfono e canta distesa sullo sfondo bianco, mentre intanto la si vede mora, tutta vestita d'un abito corto e succinto muovere alcuni passi e dimenandosi sui fianchi.\nUn'altra scena la vede ritratta mentre suona vivace ed elettrizzata una chitarra, per poi spostarsi su una scena un po' pi\u00f9 soft: Beyonc\u00e9 \u00e8 vestita d'un abito bianco che s'agita, mentre s'accavallano le immagini della ragazza nera che passa con movenze da gatta tra le gambe delle sue ballerine, ed un'altra che mostra l'altra donna mentre fende l'aria con due stoccate di gomito. Improvvisamente lei appare vestita tutta di nero con un corpetto che compatta il seno, mentre la nera esegue gli ulirmi passi di danza. Il video termina con Beyonc\u00e9 vestita di bianco sullo sfondo omonimo, che china la testa aprendo di scatto le braccia."}
{"id": "1973071", "revid": "54253", "url": "https://it.wikipedia.org/wiki?curid=1973071", "title": "VoliRegionali", "text": ""}
{"id": "1973073", "revid": "767487", "url": "https://it.wikipedia.org/wiki?curid=1973073", "title": "El Norte", "text": " El Norte \u00e8 un film del 1983 diretto da Gregory Nava.\n\u00c8 stato presentato nella sezione Un Certain Regard al Festival di Cannes 1984.\nNel 1995 \u00e8 stato scelto per essere conservato nel National Film Registry della Biblioteca del Congresso degli Stati Uniti."}
{"id": "1973079", "revid": "62004", "url": "https://it.wikipedia.org/wiki?curid=1973079", "title": "Federico Ra\u00fal Laurito", "text": ""}
{"id": "1973081", "revid": "438678", "url": "https://it.wikipedia.org/wiki?curid=1973081", "title": "Purple Rain (film)", "text": "Purple Rain (\"Purple Rain\") \u00e8 un film del 1984 diretto da Albert Magnoli e scritto da Magnoli e William Blinn. Nel cast \u00e8 da annoverare la presenza di Prince, che ne cur\u00f2 anche la colonna sonora.\nTrama.\n\"The Kid\" \u00e8 un giovane cantante di colore che si esibisce in un night club in competizione con altre due band. Egli \u00e8 affiancato, nelle esibizioni canore e nell'animazione dei balli, dalla sua band nominata \"The Revolution\". A questa vita notturna soddisfacente se ne affianca una familiare deprimente, a causa dei suoi genitori litigiosi e violenti.\nIncontrata la cantante Apollonia, si sente attratto da lei e ne \u00e8 ricambiato, ma la donna gli confessa di volersi esibire con un gruppo funk rivale, capeggiato da Morris, il quale ostenta in maniera sprezzante e provocatoria la propria volont\u00e0 di distruggere Kid nel successo e nell'amore.\nLa carriera di Kid appare a questo punto in declino. Ma un ennesimo litigio dei genitori, finito con l'ospedalizzazione del padre a causa di un tentato suicidio, determina una riflessione da parte di Kid e la conseguente decisione di prendere in considerazione un pezzo scritto dalle ragazze della sua band, che porter\u00e0 alla composizione della mitica Purple Rain, restituendogli successo, stima e amore.\nLocation.\nGirato interamente a Minneapolis negli Stati Uniti, in alcune scene si possono vedere vari monumenti come il Centro IDS, la corte di cristallo (che si trova all'interno dello stesso centro), o il leggendario nightclub First Avenue.\nColonna sonora.\nIl film \u00e8 commentato dalla colonna sonora omonima curata da Prince and The Revolution. Il film ha anche coinciso con gli album di spin-off dei The Time, \"Ice Cream Castle\", e le Apollonia 6 per il loro album omonimo.\nDalla colonna sonora sono usciti due singoli che si sono posizionati in vetta alle classifiche, \"When Doves Cry\" e la canzone di apertura \"Let's Go Crazy\", cos\u00ec come \"Purple Rain\", che ha raggiunto la posizione numero due. Il film ha vinto un Oscar alla migliore colonna sonora. La colonna sonora ha venduto oltre 15 milioni di copie solo negli Stati Uniti, e 25 milioni in tutto il mondo.\nDistribuzione.\nIl film incass\u00f2 all'uscita negli USA circa 68,4 milioni di $ e aveva totalizzato al 2009 un incasso stimato intorno ai 140 milioni di $.\nRiconoscimenti.\nNel 2019 \u00e8 stato scelto per la conservazione nel National Film Registry della Biblioteca del Congresso degli Stati Uniti\nSequel.\nNel 1990 ne \u00e8 uscito il sequel, \"Graffiti Bridge\"."}
{"id": "1973085", "revid": "729019", "url": "https://it.wikipedia.org/wiki?curid=1973085", "title": "Stazione di Scafati", "text": "La stazione di Scafati \u00e8 una stazione ferroviaria posta sulla linea Napoli-Salerno, a servizio dell'omonimo comune.\nSituata lungo la parte iniziale di Via Guglielmo Oberdan, lungo il percorso della strada statale S.S.18, \u00e8 posta in una zona relativamente periferica rispetto al centro cittadino. La stazione ha 2 binari passeggeri, mentre un terzo binario tronco, con annesso scalo merci, \u00e8 situato poco prima della banchina della stazione verso Salerno: piuttosto ampio, i suoi spazi sono utilizzati solo saltuariamente per il ricovero di materiale rotabile. \nIn passato lo scalo merci era particolarmente attivo, poi con il progressivo declino dell'industria scafatese nel corso degli anni 80-90 esso ha perso la sua originaria funzione.\nLa stazione di Scafati, nel corso degli anni, ha visto dapprima chiudere la propria biglietteria e, saltuariamente, la sala d'aspetto dei viaggiatori, poi ristrutturata e riaperta al pubblico. Nonostante la soppressione dello scalo merci, il locale posto di movimento continua ad essere operativo nelle ore diurne e notturne. Dopo il passaggio dell'ultimo treno, i locali passeggeri della stazione vengono chiusi al pubblico nelle ore notturne. Nei primi mesi del 2007 furono attuati alcuni interventi di ammodernamento."}
{"id": "1973087", "revid": "438678", "url": "https://it.wikipedia.org/wiki?curid=1973087", "title": "Songwriter - Successo alle stelle", "text": "Songwriter - Successo alle stelle (\"Songwriter\") \u00e8 un film del 1984 diretto da Alan Rudolph."}
{"id": "1973088", "revid": "8596", "url": "https://it.wikipedia.org/wiki?curid=1973088", "title": "Successo alle stelle", "text": ""}
{"id": "1973091", "revid": "18850623", "url": "https://it.wikipedia.org/wiki?curid=1973091", "title": "Natalis Solis Invicti", "text": ""}
{"id": "1973093", "revid": "8596", "url": "https://it.wikipedia.org/wiki?curid=1973093", "title": "War games - Giochi di guerra", "text": ""}
{"id": "1973104", "revid": "36426", "url": "https://it.wikipedia.org/wiki?curid=1973104", "title": "Sbarramento Planca di Sopra", "text": "Lo sbarramento Planca di sopra (in tedesco Sperre Oberplanken) \u00e8 uno sbarramento che fa parte del \"XV settore di copertura Pusteria\", nel Vallo alpino in Alto Adige. Lo sbarramento si trova presso il paese di Planca di sopra (\"Oberplanken\"), a cavallo del rio Casies che scorre lungo la valle di Casies, Alto Adige.\nStoria.\nLa valle di Casies \u00e8 una valle minore che partendo dall'abitato di Monguelfo in val Pusteria, si dirige a nord-est, fino ad arrivare alla forcella/passo Casies, dove non esiste per\u00f2 una via percorribile per scendere in auto in Austria, se non i sentieri montani. Dato che comunque la valle era accessibile alle truppe, si decise di fortificarla.\nIl progetto datato 1939 prevedeva uno sbarramento difensivo posto in posizione arretrata della valle, ovvero presso la localit\u00e0 Planca di Sopra (ted. \"Oberplanken\"). Questo prevedeva la costruzione di 5 opere difensive, delle quali 4 resistenti alle sole schegge e una di tipo campale. In totale era previsto un armamento di 10 mitragliatrici e 2 cannoni anticarro da 20 mm.\nLungo la linea di confine con la vicina Austria, erano state progettate 5 postazioni presso la forcella Casies (ted. \"Gsiesertorl\"), di cui 1 resistente ai piccoli calibri, 2 alle sole schegge ed una campale. In totale era previsto un armamento di 10 mitragliatrici e 1 cannone anticarro, oltre a 10 postazioni campali armate in totale da 18 mitragliatrici, posizionate lungo la linea che tocca sella di Froi (\"Pfoischarte\"), forcella Ciarnil (\"Walkenstein-Joch\"), Bocchetta di Vallesella (\"Versell-Scharte\"), Pizzo Rosso (\"Rosser Spitze\") e Costa Cava (\"Versell\").\nIn questo particolare sbarramento non era prevista una grande difesa anticarro, dato che dall'altra parte del confine non esistevano strutture atte a far scavalcare il confine a forze corazzate. Tra la valle Defereggen e la forcella Casies esisteva ed esiste tuttora solamente una mulattiera. Fu quindi deciso nell'aprile dello stesso anno di eliminare le armi anticarro.\nAlla fine dell'anno sul fondo valle i lavori risultavano iniziati, ma presso la forcella Casies i lavori erano ancora da progettare. Qui vennero comunque realizzate due casermette di confine.\nNel 1940 arriv\u00f2 la circolare 15000, con relativo nuovo progetto. Questo prevedeva la costruzione di 4 opere difensive, ma nel luglio 1943 solamente 3 erano ultimate e non allestite (ovvero le opere 2, 3 e 4), mentre riguardo all'opera 1, scavata in caverna, vennero sospesi i lavori.\nPresso la forcella di Casies, era stata intanto costruita una casermetta di confine.\nFossato anticarro.\nData la mancata esistenza di una strada carrozzabile che valicasse la forcella Casies, fu deciso di eliminare le armi anticarro dal progetto, quindi anche un eventuale progetto di fossato anticarro.\nTabella delle opere dello sbarramento.\n(*) dati armamento attualmente non rintracciabili;\n(**) torretta non installata;\nDescrizione delle opere dello sbarramento.\nLo sbarramento era costituito da 4 opere due sulla destra e due sulla sinistra della strada ovvero sulla sponda destra e sinistra del rio Casies; non tutte vennero ultimate."}
{"id": "1973106", "revid": "177967", "url": "https://it.wikipedia.org/wiki?curid=1973106", "title": "Green Light (John Legend)", "text": "Green Light \u00e8 un brano musicale R&amp;B-soul di John Legend, primo singolo estratto dall'album \"Evolver\" del 2008. Il brano \u00e8 prodotto da Malay e Kawan \"KP\" Prather. La canzone, nella quale figura anche Andr\u00e9 3000 del gruppo degli OutKast, \u00e8 stata resa disponibile per il download digitale il 29 luglio 2008.\nIl brano \u00e8 stato eseguito da Angelo Iossa nel programma televisivo \"Amici\" di Maria De Filippi.\nIl video.\nIl video prodotto per \"Green Light\" \u00e8 stato pubblicato il 22 agosto 2008 su FNMTV. Andre 3000 appare nel video, ambientato durante una festa in casa, insieme a John Legend. Anche la cantante Estelle fa una breve apparizione cameo nel videoclip. Alla fine del video, si pu\u00f2 sentire un estratto di \"Good Morning\", un altro brano di Legend, presente sull'album \"Evolver\", suonato al pianoforte."}
{"id": "1973108", "revid": "729019", "url": "https://it.wikipedia.org/wiki?curid=1973108", "title": "Ezio de Vecchi", "text": "Note biografiche.\nFu senatore del Regno d'Italia nella XVII legislatura e presidente della Commissione Geodetica Italiana dal 1873 al 1877."}
{"id": "1973109", "revid": "712828", "url": "https://it.wikipedia.org/wiki?curid=1973109", "title": "Natureza", "text": ""}
{"id": "1973115", "revid": "287204", "url": "https://it.wikipedia.org/wiki?curid=1973115", "title": "Cicadoidea", "text": "Le cicale \"sensu lato\" (Cicadoidea) sono una superfamiglia cosmopolita di insetti dell'Ordine dei Rincoti Omotteri. Il nome comune \"cicala\", in italiano, fa riferimento alla famiglia pi\u00f9 rappresentativa, quella dei Cicadidae, ma per estensione comprende anche le sole due specie che formano la piccola e primitiva famiglia dei Tettigarctidae, comunemente chiamate, in inglese, \"hairy cicadas\" (\"cicale pelose\").\nDescrizione.\nI Cicadoidei sono facilmente riconoscibili per le loro dimensioni del corpo e per la conformazione del capo e delle ali.\nIl capo \u00e8 tozzo e largo quanto il torace; alla vista dorsale si presenta corto, con occhi ben distanziati e disposti alle estremit\u00e0 laterali. La regione fronto-clipeale \u00e8 molto larga per il marcato sviluppo dell'anteclipeo; il profilo di quest'ultimo \u00e8 marcatamente convesso e la superficie carenata trasversalmente. \u00c8 provvisto di tre ocelli, disposti a triangolo sul vertice del capo, e di antenne brevi e sottili, con flagello composto generalmente da 5 segmenti progressivamente pi\u00f9 corti passando dal basale a quello terminale.\nIl torace \u00e8 ampio, con pronoto largo, mesonoto ben sviluppato in larghezza e lunghezza e metanoto breve. Le ali sono ben sviluppate, interamente membranose, sia le anteriori sia le posteriori, e percorse da una ricca venatura. In genere sono trasparenti e glabre, ma in alcune specie possono essere colorate o pelose. Raramente sono opache e simili a emielitre, con una parte basale sclerificata come negli Eterotteri. A riposo sono ripiegate a tetto sull'addome e generalmente sono pi\u00f9 lunghe di questo. Le zampe anteriori hanno i femori dilatati e provvisti di processi spinosi sul lato ventrale.\nL'addome \u00e8 affusolato posteriormente e quello delle femmine \u00e8 provvisto di un robusto ovopositore in grado di perforare i tessuti vegetali lignificati.\nLa caratteristica generale pi\u00f9 importante dei Cicadoidei \u00e8 l'organo sonoro addominale, presente nei maschi. Ai lati del primo urite \u00e8 presente una membrana vibrante, detta \"timballo\", protetta esternamente da un'espansione del secondo urite, detta \"opercolo\"; la membrana \u00e8 mossa internamente da un robusto muscolo, collegato al primo urosternite. Il sistema sonoro \u00e8 integrato dal sistema tracheale, i cui sacchi aerei fungono da cassa acustica di amplificazione. In entrambi i sessi \u00e8 inoltre presente, nella parte ventrale del primo urite, un organo uditivo formato da una membrana, detta \"timpano\", protetta esternamente da un'espazione del metasterno. L'emissione del suono avviene per deformazione del timballo a seguito della contrazione del muscolo associato, seguita subito dopo dal rilascio e dalla riacquisizione della forma originaria per elasticit\u00e0. L'alternanza fra contrazione e rilascio avviene ad un'elevata frequenza, tale da produrre un forte e ripetitivo suono, detto \"frinito\" o, comunemente, \"canto delle cicale\".\nNei Tettigarctidae l'organo sonoro \u00e8 presente sia nei maschi sia nelle femmine, ma \u00e8 rudimentale e poco funzionale. In queste specie la comunicazione avviene trasmettendo la vibrazione del timballo al substrato su cui poggia l'insetto che viene poi rilevata per mezzo di sensilli localizzati nei tarsi.\nSistematica.\nLa superfamiglia, largamente distribuita nel mondo, con particolare riferimento alle regioni tropicali e subtropicali, comprende circa 2600 specie. La tassonomia interna della superfamiglia \u00e8 controversa; due sono gli indirizzi adottati dai diversi Autori fra la fine degli anni ottanta e gli anni novanta.\nLo schema tassonomico pi\u00f9 largamente accettato suddivide la superfamiglia in due famiglie:\nUn altro schema tassonomico eleva invece alcuni \"taxa\" inferiori dei Cicadidae al rango di famiglia. Secondo questo schema, la superfamiglia si suddivide in quattro famiglie:"}
{"id": "1973125", "revid": "697352", "url": "https://it.wikipedia.org/wiki?curid=1973125", "title": "Awake", "text": ""}
{"id": "1973127", "revid": "125676092", "url": "https://it.wikipedia.org/wiki?curid=1973127", "title": "Gianni Nanfa", "text": "Professore di latino e greco, nel 1974 inizia la carriera da attore professionista a Palermo insieme a Gigi Burruano con \"I Travaglini\", una delle prime compagnie di cabaret dell'Italia meridionale.\nNel 1975 diventa capocomico della compagnia, e nel 1978 inizia ad esibirsi come solista, in seguito allo scioglimento de \"I Travaglini\". Nel 1980 fonda una propria compagnia, che si esibisce stabilmente nel teatro palermitano \"Madison\", dal 1994 presso il teatro \"Al Convento\" e dal 2012 presso il \"Teatro Jolly\" di cui \u00e8 gestore e direttore artistico\nNel 1980 realizza per Radio Rai uno spettacolo radiofonico domenicale: \"Radio Italia Marconi\". Tra il 1993 e il 1995 realizza trasmissioni per emittenti televisive locali: \"Grand Hotel Cabaret\" \"Assa pi\u00f9 meglio della Rai\". \u00c8 stato presidente di Assoteatri di Palermo.\nNel 2008 fonda la casa editrice \"Edizioni AVIA\" e pubblica: \"Grammatica del comico\", \"A come animatore\", \"L'amore \u00e8 un gioco\" dei quali \u00e8 anche l'autore. \"\nNel 2001 partecipa al film \"Nati stanchi\", nel ruolo dell'avvocato Pisauro.\n\u00c8 uno dei comici del programma \"Insieme\", trasmesso da Antenna Sicilia.\nSpettacoli teatrali.\nHa scritto e prodotto pi\u00f9 di 25 spettacoli teatrali, tra i quali:"}
{"id": "1973131", "revid": "56620", "url": "https://it.wikipedia.org/wiki?curid=1973131", "title": "Melchiorre Voli", "text": "Fu senatore del Regno d'Italia nella XVII legislatura.\nFu eletto e ricopr\u00ec la carica dal 1\u00ba gennaio 1887 al 19 ottobre 1894.\nIl Comune di Torino gli ha intitolato una via , in zona Lingotto."}
{"id": "1973133", "revid": "1543377", "url": "https://it.wikipedia.org/wiki?curid=1973133", "title": "Tutti pazzi per la tele", "text": "Tutti pazzi per la tele \u00e8 stata una trasmissione televisiva prodotta da Endemol e trasmessa da Rai 1. La prima edizione \u00e8 andata in onda per 5 puntate dal 16 settembre al 14 ottobre 2008 riscuotendo grandissimo successo 25 % di share, la seconda per 2 puntate marted\u00ec 22 settembre e 29 settembre 2009 in prima serata mantenendo un 14% di share e per questo sono state cancellate le successive sei puntate.\nDerivato da un \"format\" di Endemol France attivo dal 1994, \"Les enfants de la t\u00e9l\u00e9\", il programma - in parte show e in parte talk - ricorda la televisione \"di memoria\" (ovvero la televisione che racconta s\u00e9 stessa) sullo stile di \"Ieri e Oggi\".\nLa conduzione \u00e8 affidata ad Antonella Clerici (che canta anche la sigla della trasmissione, \"Zum Zum Zum\", da \"Canzonissima\" del 1968, adattata per l'occasione con un nuovo testo) con la partecipazione dei comici Carlo Pistarino nella prima edizione, e Beppe Braida nella seconda.\nAutori dei testi sono Gregorio Paolini e Beppe Bosin, coadiuvati da Alessia Ciolfi, Eddy Martens, Francesco Valitutti e Fabrizio Zaccaretti, con la collaborazione di Yuri Grandone e Salvatore Spirl\u00ec. Le coreografie sono affidate ad Enzo Paolo Turchi mentre la regia \u00e8 di Sergio Colabona.\nIn ogni puntata, raccolti intorno ad un grande tavolo posto al centro dello studio, varie personalit\u00e0 del mondo dello spettacolo, divisi in due squadre, raccontano le proprie esperienze sulla base di filmati che li hanno visti protagonisti, e commentano spezzoni televisivi che sono rimasti nella storia. Inoltre, intervengono anche diverse guest star internazionali, celebri per aver preso parte a serie televisive, programmi o spot del passato.\nNel 2009 il programma dopo la seconda puntata fu chiuso per via del calo degli ascolti, il neo-direttore di Rai 1 Mauro Mazza in un'intervista dichiar\u00f2 che chiuse la trasmissione in modo da non danneggiare l'immagine di Antonella Clerici che dopo la trasmissione sarebbe passata a condurre il Festival di Sanremo."}
{"id": "1973135", "revid": "1305772", "url": "https://it.wikipedia.org/wiki?curid=1973135", "title": "Mariano Buratti", "text": "Biografia.\nComp\u00ec il servizio di leva con il grado di ufficiale di complemento presso il 26\u00ba Reggimento fanteria \"Bergamo\". Entrato nel 1924 nella Guardia di Finanza con il grado di \u201csottobrigadiere\u201d aveva continuato la sua permanenza nell'esercito intervallandola con periodi dedicati alla sua vocazione all'insegnamento. Dapprima fu insegnante presso le scuole elementari e in seguito fu professore di storia e filosofia presso il Liceo \u201cUmberto I\u201d di Viterbo.\nIn seguito alle gravi tragedie che lo avevano colpito - la morte della figlia Magda e, poco dopo, quelle della moglie Cristina e della bambina che questa aveva in grembo - era stato portato ad arruolarsi, nel 1936, nella MVSN e a partecipare alla guerra d'Africa.\nTornato nel 1937, Buratti aveva ripreso gli studi e l'attivit\u00e0 di insegnante, ma pi\u00f9 volte, come prima della spedizione in Africa, aveva continuato a vestire la divisa della Guardia di Finanza dal 1941 al 1943. Nel frattempo aveva costruito una nuova famiglia ed era stato influenzato dalle lezioni del professore e filosofo liberale Guido De Ruggiero che, alla caduta del fascismo, favoriva l'ingresso di Mariano Buratti nel Partito d'Azione.\nDopo l'8 settembre 1943 Buratti si diede alla clandestinit\u00e0 e organizz\u00f2 una banda partigiana, la Banda Buratti che operava sui monti Cimini. Tale gruppo di partigiani era composto da ex militari suoi allievi a scuola e il cognato Vincenzo Bianchini.\nIl 13 dicembre 1943 l'insegnante azionista venne catturato dai nazifascisti, sul piazzale di ponte Milvio a Roma. Venne condotto alla prigione di via Tasso, usata dall'SD, la brutale polizia politica comandata dal maggiore Herbert Kappler, e successivamente al carcere di Regina Coeli. Dopo alcune settimane di detenzione e torture, insieme ad altri otto patrioti e oppositori del nazifascismo, venne fucilato al Forte Bravetta.\nOnorificenze.\nPartigiano combattente\nData del conferimento: 1944\nRiconoscimenti.\nIl Liceo Classico \"Umberto I\" di Viterbo, presso il quale il professore aveva esercitato la docenza, porta ora il nome di Liceo Ginnasio \"Mariano Buratti\" ed \u00e8 uno degli istituti pi\u00f9 antichi e prestigiosi della provincia viterbese. Nel colonnato d'ingresso di questa scuola \u00e8 posta una lapide, che ricorda il sacrificio per la libert\u00e0 compiuto dal professore, sotto la quale ogni 25 aprile, in occasione delle celebrazioni ufficiali della Festa della Liberazione, \u00e8 deposta una corona di alloro."}
{"id": "1973137", "revid": "287204", "url": "https://it.wikipedia.org/wiki?curid=1973137", "title": "Martin Castrogiovanni", "text": ""}
{"id": "1973142", "revid": "767487", "url": "https://it.wikipedia.org/wiki?curid=1973142", "title": "Chuck Berry on Stage", "text": "Chuck Berry on Stage \u00e8 il settimo album del cantante Rock &amp; roll statunitense Chuck Berry, il suo primo album live, pubblicato nel 1963 sotto l'etichetta Chess Records.\nDescrizione.\nAnche se fu spacciato come tale, non si tratta di un vero e proprio album live, in quanto la totalit\u00e0 delle tracce vennero registrate in studio e in fase di post produzione, vennero aggiunti gli effetti del pubblico in modo da simulare una esibizione dal vivo."}
{"id": "1973144", "revid": "1305772", "url": "https://it.wikipedia.org/wiki?curid=1973144", "title": "Save Room", "text": "Save Room \u00e8 una canzone di John Legend, estratta come primo singolo dal secondo album del cantante \"Once Again\". La canzone \u00e8 costruita intorno ad un campionamento di \"Stormy\" dei Classic IV. Rispetto ai precedenti singoli di Legend, il brano si distingue per l'assenza del pianoforte, che valorizza le capacit\u00e0 interpretative di Legend come cantante, e non solo come pianista.\n\"Save Room\" ha incontrato un buon riscontro di pubblico in Europa, ottenendo una massiccia programmazione radiofonica. Tuttavia il singolo del brano non \u00e8 stato distribuito, se non come download digitale in alcuni paesi, come nel Regno Unito, impedendo pertanto al brano di avere un piazzamento significativo in classifica.\nIl video.\nIl video del brano \u00e8 stato girato in diverse location a New York e vede Legend intrattenersi con diverse donne. Il video \u00e8 stato diretto da Bryan Barber, e pubblicato nella settimana dell'11 settembre 2006."}
{"id": "1973145", "revid": "15756", "url": "https://it.wikipedia.org/wiki?curid=1973145", "title": "Centro Arti Umoristiche e Satiriche", "text": "Il Centro Arti Umoristiche e Satiriche (C.A.U.S.) nacque nel 1984 a Torino con la precisa finalit\u00e0 di promuovere l'umorismo, la comicit\u00e0 e la satira quali strumenti d'analisi, critica e formazione in ambito istituzionale, artistico ed educativo.\nStoria.\nIl gruppo dei fondatori, formato da alcuni professionisti di talento, si mise subito all'opera offrendo gratuitamente la propria esperienza per elevare l'arte umoristica al pari di altre espressioni artistiche, strappandola al fato d'eterna Cenerentola dell'espressivit\u00e0 umana.\nI fondatori, Giorgio Cavallo e Raffaele Palma, riuscirono in breve tempo a riunire un gruppo di umoristi italiani e di appassionati del settore, senza finalit\u00e0 di lucro, politiche o di parte, catturando l'attenzione dei media per la grande innovazione, capace di rendere popolare l'umorismo, portandolo fra la gente, non solo fra gli addetti ai lavori.\nNegli anni, l'attivit\u00e0 del CAUS, si svilupp\u00f2 in varie direzioni: arte, grafica, comunicazione, ambiente, architettura, didattica, pedagogia, nonch\u00e9 nella formazione scolastica ed universitaria grazie a corsi indirizzati agli studenti e al corpo insegnanti.\nAttivit\u00e0.\nAll'attivit\u00e0 propriamente formativa e pedagogica, il Centro ha affiancato la divulgazione delle proprie ricerche al settori libri, organizzando, inoltre, manifestazioni, mostre, concorsi, convegni e dibattiti a carattere nazionale ed internazionale.\nInnumerevoli gli ospiti di tali eventi, firme prestigiose come quelle di Rafael Borroto, Pietro Ardito, Pino Zac, Claude Serre, Federico Fellini, Mario Soldati, Roland Topor, Gregory Hill (fotografo, grafico e cineasta) e Arnaldo Pomodoro .\nIl CAUS e il Museo Nazionale del Cinema.\nIl CAUS da molti anni collabora con importanti istituzioni culturali, pubbliche e private. Fra queste, fiore all'occhiello della sua attivit\u00e0, il Museo Nazionale del Cinema di Torino.\nSin dagli anni in cui era ancora in vita la sua fondatrice Maria Adriana Prolo, i responsabili del Centro Arti Umoristiche e Satiriche, hanno proposto al pubblico interessanti mostre con opere realizzate da grandi maestri dell'illustrazione grafica.\nLa rassegna La Caricatura nel Cinema, il Cinema in Caricatura, ad esempio, esponeva manifesti rari e bozzetti di grandi film disegnati dai maggiori caricaturisti e vignettisti del 1900.\nRicordiamo le mostre personali di Nino Za, pittore e caricaturista, grande amico di Federico Fellini. \nLo stesso Fellini decise di inaugurare la sua prima personale di caricature a Torino, seguito da altri noti artisti, come Pietro Ardito e Franco Bruna.\nMolti umoristi hanno dunque contribuito con le loro opere, organizzate in rassegna dal C.A.U.S. e dal Museo Nazionale del Cinema di Torino, ad allargare gli orizzonti del mondo cinefilo applicato alle arti umoristiche. \nNel 2005, in occasione del Concorso Calligrafico Torino Gran Bel Carattere la vincitrice, Cecilia Di Sclafani, \u00e8 stata premiata dal Presidente del Museo del Cinema Sandro Casazza, per il suo \"Alfabeto Museo del Cinema di Torino\"."}
{"id": "1973151", "revid": "124924011", "url": "https://it.wikipedia.org/wiki?curid=1973151", "title": "Ottorino Volonterio", "text": "Prima di divenire un pilota esercitava la professione di avvocato. Corse in diverse categorie sportive, partecipando anche a tre Gran Premi del Mondiale di Formula 1 tra il 1954 e il 1957 con Maserati private; in due occasioni la guida fu anche condivisa; con Toulo de Graffenried nel Gran Premio di Spagna 1954, con Andr\u00e9 Simon nel Gran Premio d'Italia 1957. Prese parte anche a diverse corse extra campionato, giungendo quinto al Gran Premio di Napoli 1955.\nNel corso della sua carriera ha guidato anche vetture sport, ottenendo come miglior risultato un secondo posto alla Coupe de Paris nel 1955, e ha preso parte a gare in salita.\nNel 1973 ha abbandonato il mondo dell'automobilismo, ritirandosi a vita privata. \u00c8 morto il 10 marzo 2003."}
{"id": "1973153", "revid": "287204", "url": "https://it.wikipedia.org/wiki?curid=1973153", "title": "Elias Holl", "text": "Biografia.\nDiscendente da una famiglia di architetti, la sua formazione inizi\u00f2 a seguito di suo padre Hans Holl (1512-1594). Nel 1596 divenne \"Mastro di Gilda\", massimo esponente della Corporazione degli architetti.\nVisit\u00f2 l'Italia ed in particolare Venezia (1600-1601), dove probabilmente studi\u00f2 l'opera di Andrea Palladio ed altri. Nel 1602 divenne architetto della citt\u00e0 di Augusta, in Germania, dove costru\u00ec numerosi edifici, quali case, palazzi, magazzini, scuole, l'arsenale e soprattutto il Rathaus, cio\u00e8 la sede del municipio.\nFra il 1608 e il 1618, ricostru\u00ec il Castello di Schwarzenberg a Scheinfeld su commissione del conte Wolfgang Jakob von Schwarzenberg zu Hohenlandsberg.\nIl Rathaus (1615-1620, danneggiato durante la seconda guerra mondiale e restaurato) \u00e8 il suo capolavoro. Riflette l'influenza del rinascimento italiano e dell'architettura manierista; il primo progetto, non realizzato, era ispirato alla Basilica Palladiana di Vicenza. L'edificio costruito riflette, nel suo verticalismo, il gusto germanico, mentre le ali laterali si affidano ad un linguaggio pi\u00f9 classicheggiante.\nNel 1629 abbracci\u00f2 la fede protestante e di conseguenza perdette il prestigioso posto di architetto di citt\u00e0, divenendo semplice geometra. \nMor\u00ec il 6 gennaio 1646, ed fu sepolto nel cimitero protestante di Augusta."}
{"id": "1973158", "revid": "1573940", "url": "https://it.wikipedia.org/wiki?curid=1973158", "title": "Lonchura castaneothorax", "text": "La donacola petto castano (\"Lonchura castaneothorax\" ) \u00e8 un uccello passeriforme appartenente alla famiglia degli Estrildidi.\nTassonomia.\nSe ne riconoscono cinque sottospecie:\nIn passato veniva riconosciuta un'ulteriore sottospecie australiana di questi uccelli, \"Lonchura castaneothorax assimilis\", attualmente accorpata alla sottospecie nominale.\nDistribuzione ed \"habitat\".\nQuesti uccelli occupano un areale piuttosto vasto, che comprende l'Australia settentrionale ed orientale e la Nuova Guinea: questi uccelli sono inoltre stati introdotti su numerose isole della Polinesia francese, alle Vanuatu ed in Nuova Caledonia, dove si sono naturalizzati.\nL\"'habitat\" di questa specie \u00e8 rappresentato prevalentemente dalle aree erbose nei pressi di zone umide, come fiumi, laghi, paludi e canneti: la donacola petto castano colonizza tuttavia anche mangrovieti, risaie e campi coltivati, beneficiando della presenza umana e degli impianti d'irrigazione e spingendosi in alcune aree perfino nei cortili e nei giardini.\nA differenza della stragrande maggioranza delle specie congeneri, la donacola petto castano \u00e8 solita compiere migrazioni stagionali: durante la stagione delle piogge, infatti, questi uccelli si muovono verso l'entroterra, allontanandosi dalle zone acquitrinose, mentre con l'arrivo della stagione secca si spostano nuovamente verso le coste.\nDescrizione.\nDimensioni.\nMisura circa 11\u201313\u00a0cm di lunghezza, compresa la coda.\nAspetto.\nSi tratta di un uccello dall'aspetto robusto, munito di un forte becco di forma tozza e conica.\nLa colorazione \u00e8 piuttosto variegata: il dorso e le ali sono di color bruno-nocciola, la nuca, il vertice e la fronte sono di colore grigio con le singole penne orlate di bianco a dare un caratteristico effetto perlato, sulla faccia \u00e8 presente una mascherina di colore bruno scuro, in alcuni casi con punteggiature brune su occhi e guance, il petto \u00e8 bruno-rosato, orlato di nero nella porzione ventrale, mentre il ventre \u00e8 bianco, con striature verticali nere sui fianchi, cos\u00ec come nero \u00e8 il sottocoda, mentre il codione e la coda sono di colore giallo-arancio. Il becco \u00e8 di color grigio-nerastro, gli occhi sono di colore bruno scuro, le zampe sono carnicino-grigiastre.\nBiologia.\nLe donacole petto castano sono uccelli dalle abitudini diurne e gregarie, che all'infuori del periodo riproduttivo tendono a formare stormi anche consistenti, spesso in compagnia di altre specie come la donacola testa grigia, il diamante rosso ed il cappuccino testa grigia. Gli stormi passano la maggior parte del giorno al suolo alla ricerca di cibo, mentre sul far della sera questi uccelli cercano rifugio fra gli alberi per la notte.\nAlimentazione.\nLa dieta di questi uccelli \u00e8 essenzialmente granivora, consistendo in massima parte di semi di graminacee che vengono frantumati col forte becco: le donacole petto castano si nutrono per\u00f2 di una vasta gamma di semi, che comprende orzo, sorgo e riso. Soprattutto durante il periodo riproduttivo, inoltre, questi uccelli tendono a nutrirsi anche di piccoli insetti volanti, in particolare termiti.\nRiproduzione.\nSebbene le donacole petto castano siano in grado di riprodursi durante tutto l'arco dell'anno, a patto di avere a disposizione abbastanza cibo per allevare la prole, pu\u00f2 essere individuato un periodo riproduttivo corrispondente alla porzione finale della stagione delle piogge. Durante la riproduzione le coppie si isolano dal proprio stormo, sebbene i nidi tendano a concentrarsi nelle medesime zone, tanto da essere distanti anche solo mezzo metro gli uni dagli altri.\nLe coppie collaborano nella costruzione del nido, che \u00e8 una struttura tondeggiante ottenuta intrecciando steli d'erba e materiale vegetale fibroso nell'erba alta, fra i cespugli o fra i canneti, a circa un metro da terra. All'interno di esso la femmina depone 2-6 uova, che ambo i sessi provvedono ad incubare per circa 13 giorni: i \"pulli\", ciechi ed implumi alla nascita, vengono accuditi e nutriti da entrambi i genitori per circa tre settimane, al termine delle quali sono pronti per l'involo. Non \u00e8 raro, tuttavia, che essi rimangano nei pressi del nido per almeno altre due settimane, tornandovi per dormire durante la notte e chiedendo sporadicamente l'imbeccata ai genitori, che spesso nel frattempo si accingono a portare avanti una seconda covata."}
{"id": "1973159", "revid": "260752", "url": "https://it.wikipedia.org/wiki?curid=1973159", "title": "Donacola petto castano", "text": ""}
{"id": "1973160", "revid": "228587", "url": "https://it.wikipedia.org/wiki?curid=1973160", "title": "Pieve dei Santi Vito e Modesto", "text": ""}
{"id": "1973162", "revid": "439868", "url": "https://it.wikipedia.org/wiki?curid=1973162", "title": "Manos", "text": "I Manos (detti altrimenti Mano; \u039c\u03ac\u03bd\u03bf\u03c5 o \u039c\u03ac\u03bd\u03bf\u03c2 in greco) sono un'antica famiglia fanariota che si \u00e8 distinta nelle province greche e rumene dell'Impero ottomano.\nLa famiglia si insedi\u00f2 a Costantinopoli nella persona di Manolaki (n. 1655), figlio di un Giorgio di Kastoria in Macedonia. Manolaki divenne il capo della corporazione dei pellicciai e fu nominato Gran Logoteta del Patriarcato. A lui si deve la fondazione di numerose scuole greche in varie regioni dell'Impero .\nIl figlio Michele (1695-1752) spos\u00f2 una donna congiunta ai Maurocordato, e nelle generazioni successive la famiglia Manos si leg\u00f2 alle pi\u00f9 influenti famiglie fanariote, tra le quali i Ghica, i Su\u021bu, i Caragea, gli Ypsilanti e i V\u0103c\u0103rescu. In particolare, Zoe (m. 1759), figlia di Michele, spos\u00f2 Gregorio II Ghica, principe di Valacchia e di Moldavia. Tra il 1858-1859 Ioan Manu fu tra i tre reggenti (caimacan) della Valacchia, prima della nomina di Alexandru Ioan Cuza.\nNel XIX secolo la famiglia si distinse nelle letteratura, con il poeta e politico greco Konstantinos Manos (1869-1913). Quest'ultimo fu zio di Aspasia Manos (1896-1972), che nel 1919 spos\u00f2 il re Alessandro I di Grecia, sollevando uno scandalo per la disparit\u00e0 del matrimonio e una crisi istituzionale, poi ricomposta: la figlia Alessandra (1921-1993) fu regina consorte di Jugoslavia.\nUna discendente di Konstantinos, Ileana (1970), ha sposato nel 1997 il principe Carlo Luigi duca di Chartres (1972), nipote di Enrico d'Orl\u00e9ans, Conte di Parigi."}
{"id": "1973163", "revid": "767487", "url": "https://it.wikipedia.org/wiki?curid=1973163", "title": "Tradimenti (film)", "text": "Tradimenti (\"Betrayal\") \u00e8 un film del 1983 diretto da David Jones, tratto dal dramma omonimo di Harold Pinter.\nTrama.\nGli ex amanti Emma e Jerry si rincontrano, su richiesta di lei, in un bar. Emma gli racconta di avere troncato col marito Robert, dopo che questi le aveva rivelato di averla a lungo tradita; non solo, ma Emma rivela a Jerry (questo \u00e8 il motivo dell'incontro) che, nella foga del litigio con Robert, gli ha confessato la loro relazione. La notizia sconvolge Jerry, amico di Robert, che l'incontra per tentare un'assurda spiegazione a posteriori, ma al riguardo non solo Robert appare del tutto indifferente, ma addirittura gli rivela che Emma gli aveva confessato il suo tradimento non la sera prima, ma ben quattro anni prima, ossia due anni prima che la loro relazione terminasse. A questo punto iniziano dei \"flash-backs\" che rievocano le fasi salienti della relazione tra Emma e Jerry."}
{"id": "1973165", "revid": "1005847", "url": "https://it.wikipedia.org/wiki?curid=1973165", "title": "Provincia di Paita", "text": "La provincia di Piura \u00e8 una delle 8 province della regione di Piura nel Per\u00f9.\nCapoluogo e data di fondazione.\nIl capoluogo \u00e8 Paita, fondata il 17 febbraio 1588 con il nome di San Miguel di Villar.\nLa provincia \u00e8 stata istituita il 30 marzo 1861.\nSindaco (Alcalde) : Alejandro Torres Vega\nProvincie confinanti.\nConfina a nord con la provincia di Talara e con la provincia di Sullana; a est con la provincia di Sullana; a ovest con l'oceano Pacifico e a sud con la provincia di Piura.\nGeografia antropica.\nSuddivisioni amministrative.\n\u00c8 divisa in sette distretti:"}
{"id": "1973168", "revid": "767487", "url": "https://it.wikipedia.org/wiki?curid=1973168", "title": "Il cuore come una ruota", "text": "Il cuore come una ruota \u00e8 un film biografico del 1983 diretto da Jonathan Kaplan basato sulla vita della pilota di drag racing Shirley Muldowney. La protagonista \u00e8 interpretata da Bonnie Bedelia mentre Beau Bridges veste i panni della leggenda del \"drag racing\" Connie Kalitta.\nIl film ha ottenuto due nomination: Bedelia per un Golden Globe per la migliore attrice in un film drammatico e William Theiss per un Oscar ai migliori costumi."}
{"id": "1973170", "revid": "827882", "url": "https://it.wikipedia.org/wiki?curid=1973170", "title": "Lake Placid 2 - Il terrore continua", "text": "Lake Placid 2 - Il terrore continua \u00e8 un film TV del 2007 diretto dal regista David Flores.\n\u00c8 il seguito del film \"Lake Placid\" (1999).\nLa saga continua con \"Lake Placid 3 - Calma apparente\" (2010) e \"Lake Placid 4 - Capitolo finale\" (2012)\nTrama.\nDopo otto anni dall'uccisione dell'enorme coccodrillo che nuotava nelle acque di Black Lake, la vita continua a scorrere tranquilla a Lake Placid, nella contea di Arostook. Lo sceriffo Riley viene per\u00f2 incaricato ad un nuovo caso: un pescatore \u00e8 morto divorato, o almeno cos\u00ec ha detto un suo compagno che l'ha visto morire. Riley si fa aiutare dalla ex moglie Emily e dallo spietato cacciatore Struthers (inoltre odiato da Emma per aver ucciso due rarissime linci rosse). La sorella della vecchietta del primo film, Sadie, sta accudendo dei coccodrilli, non enormi come quelli del primo, ma comunque grandi, come solo una brava Bickerman sa fare. Ecco cosa sta di nuovo nuotando nelle acque di Black Lake, dove sempre pi\u00f9 vittime cadono tra i denti affilati di coccodrilli che non hanno alcuna intenzione di lasciarsi scappare le prede!"}
{"id": "1973172", "revid": "599013", "url": "https://it.wikipedia.org/wiki?curid=1973172", "title": "Katja Koren", "text": "Polivalente, era in grado di conseguire risultati di rilievo in supergigante, slalom gigante e slalom speciale; in quest'ultima specialit\u00e0 vinse la medaglia di bronzo ai XVII Giochi olimpici invernali di .\nBiografia.\nLa Koren debutt\u00f2 in campo internazionale ai Mondiali juniores di Maribor 1992; in Coppa del Mondo esord\u00ec il 4 dicembre 1993 a Tignes in discesa libera (66\u00aa) e conquist\u00f2 l'unica vittoria della carriera, nonch\u00e9 primo podio, il 22 dicembre 1993 a Flachau in supergigante partendo con il pettorale n.66. Ai XVII Giochi olimpici invernali di , sua unica presenza olimpica, conquist\u00f2 la medaglia di bronzo nello slalom speciale dietro a Vreni Schneider ed Elfi Eder; si classific\u00f2 inoltre 10\u00aa nella discesa libera, 7\u00aa nel supergigante, 6\u00aa nella combinata e non complet\u00f2 lo slalom gigante.\nIl 17 dicembre 1995 ottenne a Sankt Anton am Arlberg l'ultimo podio in Coppa del Mondo (3\u00aa in slalom speciale); nel 1996 debutt\u00f2 ai Campionati mondiali nella rassegna iridata della Sierra Nevada (32\u00aa nel supergigante, 19\u00aa nello slalom gigante, 9\u00aa nella combinata - miglior risultato iridato in carriera -, fuori gara nello slalom speciale) e conquist\u00f2 l'ultimo podio in Coppa Europa, il 13 dicembre a Sankt Sebastian in slalom gigante (3\u00aa). Ai successivi Mondiali di Sestriere 1997 usc\u00ec nella seconda manche sia nello slalom gigante, sia nello slalom speciale; la sua ultima gara di Coppa del Mondo fu lo slalom gigante di Cortina d'Ampezzo del 25 gennaio 1998, nel quale non si qualific\u00f2 per la seconda manche, e si ritir\u00f2 durante quella stessa stagione 1997-1998: la sua ultima gara fu lo slalom speciale di Coppa Europa disputato il 29 gennaio a Falcade, chiuso dalla Koren al 20\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante"}
{"id": "1973173", "revid": "438678", "url": "https://it.wikipedia.org/wiki?curid=1973173", "title": "Il ritorno di Martin Guerre", "text": "Il ritorno di Martin Guerre \u00e8 un film del 1983 diretto da Daniel Vigne. Il film si basa sul vero caso giudiziario di Martin Guerre.\nNel 1993 \u00e8 uscito il remake hollywoodiano \"Sommersby\", ambientato dopo la guerra civile americana.\nTrama.\nIn una Francia cinquecentesca, il contadino Martin, dopo aver sposato Bertrande, scompare misteriosamente.\nOtto anni dopo un uomo reduce della guerra si presenta a Bertrande, che lo accoglie in casa sua.\nMa un soldato accusa l'uomo di aver usurpato l'identit\u00e0 di un commilitone; Bertrande lo sostiene nell'accusa, ma \u00e8 costretta a ricredersi quando ricompare il vero Martin."}
{"id": "1973174", "revid": "179279", "url": "https://it.wikipedia.org/wiki?curid=1973174", "title": "Hyper Dimension", "text": ""}
{"id": "1973175", "revid": "1543377", "url": "https://it.wikipedia.org/wiki?curid=1973175", "title": "Monte Orso", "text": "Il Monte Orso \u00e8 una montagna dei monti Aurunci \"Antiappennino laziale\", alta 1.1024,1 , situata nel territorio del comune di Itri (LT) nel Lazio, all'interno del territorio del parco naturale dei Monti Aurunci.\nDescrizione.\nLa vegetazione \u00e8 presente prevalentemente sul versante nord ed \u00e8 principalmente di tipo mediterraneo (lecceta). Il versante sud affacciante su San Martino, una localit\u00e0 con oliveti \u00e8 brullo ed assolato. Da citare la grotta di Fra Diavolo dove il noto bandito secondo la leggenda usava rifugiarsi per sfuggire all'esercito borbonico. A monte Orso si pu\u00f2 arrivare da nord attraverso un sentiero che percorre la valle di Itri da Marciano, riassestato dall'ente parco, oppure da Piano Terruto, od ancora da un sentiero a mezzacosta dall'abitato di Itri."}
{"id": "1973177", "revid": "438678", "url": "https://it.wikipedia.org/wiki?curid=1973177", "title": "Sotto tiro", "text": "Sotto tiro \u00e8 un film del 1983 diretto da Roger Spottiswoode.\nTrama.\nRussell Price \u00e8 un affermato fotoreporter statunitense, vincitore di numerosi premi; \u00e8 un uomo che realizza il suo lavoro in modo totalmente (e brillantemente) professionale e le sue fotografie sono uno specchio fedele della realt\u00e0 che lui esegue senza alcun ideale. Egli \u00e8 amico di una coppia, anch'essa americana, di giornalisti in crisi sentimentale: Alex e Claire, e tutti e tre vengono a trovarsi nel 1979 in Nicaragua dove il Fronte Sandinista di Liberazione Nazionale sta mettendo in crisi la dittatura di Anastasio Somoza (detto \"Tacho\"), dittatura che continua ininterrotta dal 1934.\nLa rivoluzione sembra essere lontana da Managua e Russell, poco interessato alla rivolta ma molto interessato a fotografare il comandante Rafael, capo dei guerriglieri sandinisti, comincia a raccogliere informazioni ed una sera, mentre si trova in un bar in compagnia dei suoi due amici \u00e8 testimone di un assalto dei guerriglieri che finisce in una strage, segno evidente che la guerra civile \u00e8 ormai diffusa in tutto il paese. Nel locale era presente anche Marcel Jazy, uno strano personaggio che si trovava in compagnia di miss Panama, amante del Presidente Somoza.\nIl giorno dopo lui e Alex vengono avvicinati da Hub Kittle, egli si presenta come un \"impiegato\" nelle pubbliche relazioni per una societ\u00e0 di New York ed il suo \"cliente\" \u00e8 proprio il Presidente; poco dopo Russell viene arrestato ma immediatamente rilasciato, Claire lo aspetta fuori dalla caserma ed insieme si recano a casa di Marcel il quale confessa candidamente di essere una spia e che \u00e8 stato lui ad \"invitare\" i militari a rilasciarlo; egli \u00e8 a conoscenza dell'interesse di Russell a fotografare Rafael e gli indica una citt\u00e0 (Le\u00f3n) nei pressi della quale potrebbe trovarlo.\nRussell e Claire partono alla volta di Leon ed una volta arrivati trovano la citt\u00e0 in preda ai combattimenti e si aggregano ad un gruppo di guerriglieri: tra loro c'\u00e8 Pedro, un giocatore di baseball che sfrutta la sua abilit\u00e0 di lanciatore con le granate ma, dopo un'azione alla quale hanno assistito, il giovane viene ucciso alle spalle da Oates, un mercenario che Russell conosce e che aveva incontrato poco tempo prima in Africa. Questo evento lo colpisce profondamente e sortisce l'effetto di indurlo a riflettere sulle ragioni della guerra civile.\nNella notte i due parlano dell'accaduto e di quanto le cose stiano cambiando, non solo nel loro modo di vedere gli avvenimenti che li circondano ma anche nei loro sentimenti tanto che scoprono di essersi innamorati. Una volta rientrati a Managua Alex scopre dalle fotografie di Russell che tra lui e Claire \u00e8 nato qualcosa e decide di rientrare negli Stati Uniti e di accettare un'importante offerta di lavoro e pochi giorni dopo, durante un ricevimento, Somoza annuncia la morte di Rafael, avvenuta, a suo dire, nei pressi di Matagalpa.\nRussell, che durante lo stesso ricevimento \u00e8 stato nuovamente avvicinato da Hub, il quale velatamente gli fa intendere di lavorare per la CIA, riceve da Marcel la notizia che il presidente Jimmy Carter \u00e8 preoccupato per quanto sta accadendo in Nicaragua e per questo ha deciso di bloccare le vitali forniture di armi per evitare che queste, nel caso in cui il governo dovesse essere sconfitto, cadano nelle mani degli insorti.\nInsieme a Claire decide di partire alla volta di Matagalpa ed una volta arrivati si accorgono che anche in quella zona i guerriglieri stanno prendendo in mano la situazione ma accade un fatto imprevisto: Isabela, un'interprete conosciuta in albergo da Russell ed Alex che lavora per i sandinisti, gli offre la possibilit\u00e0 di incontrare Rafael ma una volta arrivati nel quartier generale dei ribelli scoprono che il capo \u00e8 effettivamente morto ed essi chiedono a Russell di fotografarlo per fare credere, sia alla popolazione sia agli Stati Uniti, che Rafael \u00e8 ancora vivo, questo al fine di continuare a tenere bloccate le armi che sono ancora in attesa di essere consegnate a Somoza.\nQuesta richiesta getta Russell in una profonda crisi ed in un altrettanto profondo dilemma: continuare ad essere \"professionale\" come lo \u00e8 stato fino a quel momento, fotografando quindi il cadavere di Rafael, oppure fare ci\u00f2 che i ribelli gli chiedono, ben sapendo che questo lo porter\u00e0 per la prima volta nella sua vita a prendere una posizione; stesso dilemma si propone anche per Claire che deve decidere se riportare la verit\u00e0 o sostenere la tesi dei rivoluzionari.\nDopo una notte di riflessione entrambi decidono di fare quello che ritengono non professionale ma \"giusto\" e, dopo una mattinata passata a fotografare qualunque persona attiri la sua attenzione, Russell realizza la foto ed insieme rientrano nella capitale dove nel frattempo si \u00e8 sparsa la voce che Rafael \u00e8 vivo e la guerra continua con un rinnovato vigore; saputo dello scoop rientra dagli Stati Uniti anche Alex, con la prospettiva di intervistare Rafael, confidando che Russell, con cui ha uno scambio di spiegazioni in merito alla storia d'amore tra lui e Claire, riuscir\u00e0 a farlo arrivare a lui.\nRussell temporeggia sulla questione ma contemporaneamente fa un'amara scoperta: le persone che lui ha incontrato e fotografato durante il suo viaggio per incontrare Rafael stanno venendo uccise da Oates, accorgendosi in questo modo che Marcel lo ha usato per conoscere le persone che fiancheggiano i rivoluzionari e quindi eliminarle. Dopo questa rivelazione Russell e Claire decidono di rivelare ad Alex quanto hanno fatto ed il perch\u00e9 ed egli si trova di fronte al loro stesso dilemma ma alla fine anche lui decide di non rivelare la verit\u00e0, non per idealismo ma solo per l'amicizia che lo lega a loro.\nIl giorno dopo lui e Russell si avventurano per la citt\u00e0 ormai in macerie alla ricerca di Marcel, dopo essersi persi vengono fermati ad un posto di blocco ed Alex viene ucciso dai soldati per addossarne la colpa ai rivoluzionari ma Russell riesce a fotografare quanto \u00e8 accaduto ed \u00e8 quindi soggetto ad una caccia all'uomo da cui riesce fortunosamente a salvarsi e, quando Claire riesce a trovarlo, arrivano insieme a casa di Marcel che, catturato da alcuni giovani guerriglieri che lo ritengono responsabile di avere fatto uccidere i loro genitori, viene a sua volta ucciso.\nClaire e Russell si separano ma riescono a fare arrivare alle agenzie le foto dell'assassinio di Alex, portando quindi alla luce l'ultima disperata azione di Somoza, che poche ore dopo, con la citt\u00e0 ormai in mano agli insorti, lascia la capitale per riparare, il 17 luglio 1979, negli Stati Uniti. I due si ritrovano e Russell, incontrato Oates durante i festeggiamenti, evita di denunciarlo e si allontana insieme a Claire mentre per le vie della citt\u00e0 i sandinisti sfilano con in testa la bara di Rafael."}
{"id": "1973180", "revid": "287204", "url": "https://it.wikipedia.org/wiki?curid=1973180", "title": "Club Atl\u00e9tico Tiro Federal Argentino", "text": "Il Club Atl\u00e9tico Tiro Federal Argentino, o semplicemente Tiro Federal, \u00e8 una societ\u00e0 calcistica argentina con sede nella citt\u00e0 di Rosario, nella provincia di Santa Fe. Milita nel Torneo Argentino A, la terza serie del calcio argentino e disputa le sue partite interne presso lo stadio Fort\u00edn de Ludue\u00f1a.\nStoria.\nIl club fu fondato il 29 marzo 1905, e nella prima fase della sua storia milit\u00f2 in una divisione amatoriale della citt\u00e0 di Rosario, in cui prevalse nel 1920, nel 1925 e nel 1926. Nel 1944 entr\u00f2 a far parte dell'AFA, la federazione calcistica argentina. Nel 1962 il Tiro Federal ritir\u00f2 la squadra a 12 partite dal termine della stagione e fu espulso dalla federazione. Per un breve periodo di tempo torn\u00f2 a giocare nella divisione locale di Rosario, da cui per\u00f2 fu costretto a ritirarsi a causa di problemi finanziari.\nLa svolta si ebbe quando un uomo d'affari locale, Carlos D\u00e1vola, assunse il controllo del club alla fine degli anni '90, con progetti molto ambiziosi. Nel 1998-1999 partecip\u00f2 al Torneo Argentino B (divisione regionale della quarta serie argentina), classificandosi al secondo posto e ottenendo l'accesso al Torneo Argentino A.\nDopo aver vinto il Clausura 2003 del Torneo Argentino A, il Tiro Federal fu promosso in Primera B Nacional, la seconda serie argentina. La stagione successiva vinse l'Apertura 2004, facendosi un meraviglioso regalo per il suo 100\u00ba compleanno: il diritto di giocare in Primera Divisi\u00f3n.\nL'esperienza nella massima serie argentina, tuttavia, dur\u00f2 una sola stagione: al termine del campionato 2005-2006, infatti, il Tiro Federal, classificatosi all'ultimo posto, fu retrocesso in Primera B Nacional. Nel 2011 retrocede nel Torneo Argentino A."}
{"id": "1973181", "revid": "438678", "url": "https://it.wikipedia.org/wiki?curid=1973181", "title": "La stangata II", "text": "La stangata II \u00e8 un film del 1983 diretto da Jeremy Kagan, seguito de \"La stangata\", del 1973.\nTrama.\nLonnegan intende vendicarsi del brutto scherzo che gli hanno giocato Gondorf e Hooker, grazie al quale si \u00e8 trovato alleggerito di mezzo milione di dollari. I due, intanto, stanno pianificando il loro prossimo colpo: la vittima \u00e8 tale Macalinski, al confronto del quale Lonnegan \u00e8 praticamente innocuo."}
{"id": "1973182", "revid": "8596", "url": "https://it.wikipedia.org/wiki?curid=1973182", "title": "La stangata a due", "text": ""}
{"id": "1973183", "revid": "8596", "url": "https://it.wikipedia.org/wiki?curid=1973183", "title": "La stangata 2", "text": ""}
{"id": "1973184", "revid": "1272592", "url": "https://it.wikipedia.org/wiki?curid=1973184", "title": "Carnevale Storico di Santhi\u00e0", "text": "Il Carnevale Storico di Santhi\u00e0, insignito del \"Premio di Rappresentanza Medaglia del Presidente della Repubblica Giorgio Napolitano\" e dal Patrocinio del Ministero dei Beni e Attivit\u00e0 Culturali e Turismo \u00e8 una manifestazione allegorica storica. \nLa Storia del \"Carnevale pi\u00f9 antico del Piemonte\".\nLe sue origini, in virt\u00f9 di un testo purtroppo disperso al quale si riferisce lo storico locale Aguzzi, si possono far risalire alla prima met\u00e0 del 1300 periodo in cui l'Abbadia, un'associazione laica di giovani, si faceva promotrice di feste e balli nel periodo carnevalesco. Altri scritti e documenti attestano effettivamente che nel corso dei secoli a Santhi\u00e0 esisteva tale associazione giovanile. In tali scritti si fa riferimento al Carnevale santhiatese come a un avvenimento le cui origini si perdono nella notte dei tempi: per esempio \u00e8 documentata la prova di un \u201crichiamo\u201d (con relativa multa), indirizzato ai giovani dell\u2019Abadia di Santhi\u00e0, che vennero condannati, nel 1430, a pagare 25 soldi per aver condotto in chiesa \u201ccon la massima solennit\u00e0, un asino ricoperto con abiti sacerdotali\u201d. L'abitudine, si legge nel documento, risaliva a tempi anteriori e veniva tollerata. Altri documenti databili all\u2019avvento del Ducato sabaudo (XV secolo), riportano che vennero introdotti vincoli per attenuare gli eccessi del \u201crovesciamento delle abitudini\u201d tipico del periodo di Carnevale. Anche in questi testi si fa riferimento al fatto che a Santhi\u00e0 il Carnevale, con le sue tradizioni e i suoi eccessi, era da tempo immemore un\u2019abitudine consolidata. Infine, su un documento datato 1893, in possesso della Pro Loco, si legge che quell\u2019anno si festeggiava \"l\u2019ottavo centenario dell\u2019Antica Societ\u00e0 Fagiuolesca\", il che permetterebbe di retrodatarne l\u2019esistenza ad almeno il 1093. La somma di queste fonti configurano la manifestazione santhiatese come il Carnevale pi\u00f9 antico del Piemonte.\nOggigiorno, l'arco temporale della festa, denominato \"Tempore Carnevalis\" \u00e8 compreso tra il giorno dell'Epifania e l'alba del mogio Mercoled\u00ec delle Ceneri.\nIl \"Carv\u00e8\" santhiatese si compone di riti e cerimonie, di antica e incerta origine, quali le \"Pule e C\u00f2ngreghe\", la \"Bissa e i Curantun\", le \"Sveglie Antelucane\", la \"Fagiolata Colossale\", i \"Corsi Mascherati\", i \"Gironi Infernali\", il \"Rogo del Babaciu\", la \"Sfilata dei Maiali\", la \"Benedizione dei Fagioli\" e \"Majutin e Stevulin padrun dal Carv\u00e8\".\nDurante i tre giorni che precedono le Ceneri, dunque, oltre ai Corsi Allegorici della domenica, del marted\u00ec e la sfilata notturna del luned\u00ec sera, ci sono usanze e cerimoniali che vengono strettamente rispettate da tutta la popolazione.\nTutte queste \"frazioni\" del carnevale formano un intero che si raccoglie sotto il nome dialettale di \"Tradisiun\", la tradizione, che significa il rimandare di anno in anno la memoria delle usanze storiche, il rinnovarle e il farle rivivere cerimoniosamente.\nDal 1962 si affiancano all'Antica Societ\u00e0 Fagiuolesca la Pro-Loco di Santhi\u00e0 e l'Amministrazione Comunale.\nNella sua organizzazione strettamente tecnica, il Carnevale \u00e8 gestito dalla Direzione, un gruppo formata dai Magnifici Cavalieri (persone di lunga esperienza nell'organizzazione) da un Governatore (che \u00e8 fisicamente il custode dell'effigie di Gianduja e delle onorificenze) e da un gruppo di pi\u00f9 giovani che affiancano e coadiuvano i membri anziani.\nEdizioni recenti.\nA partire dal 2006, al termine di ogni edizione viene dato alle stampe, a cura della \"Compagnia dell'Ottimismo\", un Annuario del Carnevale santhiatese, che si rif\u00e0 alla tradizione di analoghe pubblicazioni che venivano edite nei decenni passati. Tali annuari contengono, oltre alla cronaca fotografica del Carnevale, anche dettagliate schede di ogni Gruppo e Compagnia del Carnevale, compresi i gruppi musicali e le varie compagini che a diverso titolo lavorano alla manifestazione (gli organizzatori dei Balli, i \"Salamat dal Carv\u00e8\", etc). Per ogni gruppo si possono trovare cenni storici, fotografie, curiosit\u00e0 e aneddoti.\nA partire dal 10 agosto 2013 il Carnevale di Santhi\u00e0 \u00e8 ufficialmente gemellato con il Carnevale di Viareggio.\nL'edizione 2015 segna l'avvio di una nuova iniziativa denominata \"Maschere d'artista per la vita - l'arte fa battere il cuore. Il maestro della cartapesta Gianni Franceschina, santhiatese, ha realizzato una serie di maschere bianche che sono distribuite a personaggi dell'arte e della cultura (Manila Nazzaro, Amadeus, Maestro Gianni Mazza, Sergio Friscia, Leonardo Pieraccioni, Giorgio Ariani, Yuri Chechi, Enrico Beruschi, Sammy Basso, Alberto Fortis, Andrea Buscemi, Solange, Rolando Giambelli, Giancarlo Magalli, Biagio Izzo. Pier Francesco Pingitore e altri) per essere decorate secondo la loro fantasia. Le maschere sono esposte in una mostra pubblica durante il periodo carnevalesco e poi battute a un'asta pubblica, accompagnate da una foto e dalla biografia dell'artista che le ha decorate, a scopo benefico.\nLe tradizioni e le usanze.\nIl Carnevale si compone delle seguenti parti invariabili:\nApertura del Carnevale.\nL'apertura del Carnevale avviene per tradizione sempre la sera del 6 gennaio. La Direzione, lo Stato Maggiore, il Corpo Pifferi e Tamburi e le Bande musicali, insieme ai partecipanti delle Compagnie, si ritrovano in corteo in modo da essere alle 20 in Piazza Roma per l'annuncio dell'apertura del tempo Carnevalesco, a cui segue la tradizionale esecuzione di una \"Bortula\", cadenza di tamburo tipica del corpo Pifferi e Tamburi della citt\u00e0 di Santhi\u00e0, che informa la popolazione dell'avvenuta apertura.\nDal sabato successivo possono avere inizio le Pule e le C\u00f2ngreghe.\nRaramente, quando il Carnevale \u00e8 risultato particolarmente \"basso\" (nei primissimi giorni di febbraio), l'Apertura \u00e8 stata anticipata al giorno di Capodanno per avere il tempo di svolgere tutte le Pule e C\u00f2ngreghe. In queste occasioni la prima Pula (quella della Banda Musicale), \u00e8 stata effettuata il primo sabato successivo utile. A partire dall'edizione 2011, contemporaneamente all'Apertura vengono presentati al pubblico i bozzetti dei carri allegorici di Prima e di Seconda categoria, che saranno poi oggetto di una votazione pubblica.\nPule e C\u00f2ngreghe.\nA partire dal giorno dell'Epifania, giorno di apertura del Carnevale di Santhi\u00e0, e fino ai tre giorni del carnevale stesso, la citt\u00e0 \u00e8 impegnata ogni sabato e domenica nello svolgimento delle Pule: ogni compagnia carnevalesca \u00e8 titolare di una parte di territorio urbano o extraurbano. I componenti della Compagnia si fanno accompagnare da sei musicisti della Banda Musicale Cittadina di Santhi\u00e0 (la Squadra 'dla Pula) e si recano di casa in casa per ricevere una questua che va a costituire il patrimonio per l'organizzazione del Carnevale stesso. A volte le offerte in denaro sono sostituite da offerte in natura (la gallinella o pula, appunto).\nAnticamente la questua presso le cascine serviva a procurare il salame e i fagioli per la Fagiolata o i soldi per pagare il sale per condirla (in tempi remoti detti infatti i \"sold 'dla sal\").\nAl termine della giornata, che trascorre in allegria tra cibo e musica, la Squadra rientra in citt\u00e0 e si reca in un luogo prestabilito laddove avviene la C\u00f2ngrega, una particolarissima asta strutturata in modo da coinvolgere i componenti della Squadra avversaria (tipicamente la Direzione del Carnevale) in improbabili azioni e fare in modo che questi rilancino al rialzo per liberarsi dell'incombenza toccatagli.\nLe Squadre attualmente sono (rif. 2017):\nLa \"Cansun del Carlev\u00e8\".\nA partire dal 1895 e ininterrottamente ogni anno, musicisti e parolieri santhiatesi si sono succeduti nel comporre la Canzone del Carnevale. Il testo tradizionalmente prende spunto da fatti accaduti nell'anno precedente e da personaggi locali e ne parla con pungente ironia e sarcasmo. La canzone viene eseguita durante i giorni di Carnevale dai Cantori della Canzone.\nNegli anni la Canzone si \u00e8 chiamata \"proclama\", cannson\", carnevalada\", \"cansonissima\" etc, e di fatto si tratta di un inno che accompagna tutto lo svolgimento dei festeggiamenti.\nGioved\u00ec \"grasso\": Tucc an maschera anduma a spass.\nFra musica, cibo e divertimento si svolge la sera del Gioved\u00ec grasso l'ultima anteprima del Carnevale, l'assaggio di festa che coinvolge tutta la popolazione, i negozianti, le Squadre carnevalesche, la Direzione e i gruppi musicali e che serve da \"testa di ponte\" per superare l'ultimo venerd\u00ec di ferventi preparativi, che conduce all'apertura dei festeggiamenti il sabato sera e alla prima sfilata allegorica di domenica.\nSfilata dei Maiali, Benedizione dei Fagioli e la Colossale Fagiolata.\nQuindici giorni prima di Carnevale si svolgeva, fino a qualche anno fa, un altro importante evento, cruciale per la preparazione della Fagiolata: la Salamada.\nSi trattava di null'altro che della processione per le vie della citt\u00e0 di dodici suini che si avviavano al macello e dalle cui carni venivano confezionati i salami necessari alla fagiolata.\nLa tradizione si \u00e8 col tempo adeguata alla maggior sensibilit\u00e0 animalista e alle pi\u00f9 severe regole moderne, perci\u00f2 la sfilata \u00e8 oggi puramente simbolica e i suini non corrono pi\u00f9 per le vie cittadine.\nIl macello degli animali viene sancito qualche giorno prima di Carnevale dalla cena detta dello Spoglio dei Maiali.\nLa mattina del luned\u00ec di Carnevale vengono accesi i fuochi per la Colossale Fagiolata: 150 grandi caldaie di rame bollono fin dall'alba per preparare circa ventimila razioni di salame e fagioli.\nPrima di mezzogiorno il Parroco viene \"prelevato\" dalla sua casa dai Pifferi e Tamburi e dalla Banda Cittadina e portato alla piazza dei fagioli.\nQui, in presenza delle autorit\u00e0 civili e del Gianduja di Torino, il Parroco pronuncia la Benedizione. Subito dopo, alle 12 in punto, gli attendenti e il comandante di piazza, al segno di un doppio sparo di fucile, iniziano la distribuzione gratuita alla popolazione della \"Colossale Fagiolata\", la pi\u00f9 grande d'Italia.\nI Gironi Infernali.\nLa domenica sera di Carnevale, al termine del primo Giro di Gala, si svolge per le vie cittadine il Girone Infernale: si tratta di un serpentone musicale che si snoda nelle vie del centro storico, seguito dalla popolazione, dove anticamente tutti ballavano Bisse e Curantun, i balli tradizionali del Carv\u00e8 santhiatese e dove attualmente si gustano dolci e zabaione.\nI 24 Giochi di Gianduja.\nIl marted\u00ec mattina di Carnevale nelle vie del centro, la popolazione \u00e8 impegnata ad assistere o partecipare ai tradizionali Giochi di Gianduja. Si tratta di giochi antichissimi che rimandano alle tradizioni popolari medievali: la corsa nei sacchi, la rottura delle pignatte piene di farina o coriandoli, il tiro alla fune, la mela nella tinozza e tanti altri.\nIl rogo del Babaciu (Re Carnevale) - Fine dei festeggiamenti.\nMarted\u00ec sera il Carnevale si chiude con in Rogo del Babaciu nella piazza centrale. Tutta la popolazione assiste all'accensione del rogo che segna la fine del Carv\u00e8, fra il suono delle campane a lutto e le note di una marcia funebre, che si tramuta dopo poche note in una \"monferrina\" sfrenata, un ballo che d\u00e0 spazio all'allegria.\nDal 1995 gli accenditori ufficiali del Rogo sono i componenti del Gruppo dei Funfi.\nStevulin e Majutin padrun dal Carv\u00e8.\nLe maschere ufficiali del Carnevale santhiatese sono Stevulin 'dla Plisera e Majutin dal Pampard\u00f9 (due luoghi effettivamente esistenti, cascine dei dintorni di Santhi\u00e0).\nLe maschere impersonano le figure di due contadini, sposi novelli, che anticamente sarebbero arrivati in citt\u00e0 durante il periodo di Carnevale mentre al potere era un signorotto locale. Per volont\u00e0 popolare e come dimostrazione di magnanimit\u00e0, il signorotto acconsent\u00ec a consegnare le chiavi della citt\u00e0 ai due giovani e gli permise di governare e amministrare la giustizia per tre giorni.\nOggi, di questa usanza, rimane la cerimonia della consegna delle chiavi da parte del Sindaco e la lettura del discorso di Stevulin in vernacolo alla popolazione, il sabato sera, discorso che affronta ogni anno argomenti di attualit\u00e0 non solo locale, con arguzia e umorismo.\nNegli anni le figure di \"Stevu e Majot\" hanno assunto connotati precisi e sono impersonate a ogni edizione da una coppia diversa.\nLe due maschere fanno la loro prima apparizione il marted\u00ec precedente il Carnevale, quando alla presenza di un gran numero di maschere da tutto il Piemonte si svolge la Presentazione.\nI giovani che impersoneranno Stevulin e Majutin di l\u00ec a pochi giorni ricevono dalle maschere uscenti la \"cavagna\", la \"spunciun\", la \"scusal\", la \"mantlin-a\" e \"l'umbrela\" (vale a dire cesto, spillone per capelli, grembiule, scialle e ombrello), simboli della maschere santhiatesi.\nDa qualche anno tutti coloro che hanno impersonato la coppia di sposi negli anni precedenti si sono costituiti nel gruppo degli \"Stevu e Majot Frust\" (letteralmente: usurati). Si ritrovano ogni anno poco prima di Carnevale per una cena conviviale e sono riconoscibili durante il Carv\u00e8 per la loro colorata coccarda.\nDurante le sfilate e in tutte le occasioni pubbliche Stevulin e Majutin sono accompagnati da membri della Direzione e dello Stato Maggiore.\nLe Sfilate Allegoriche (Giri di Gala).\nUn momento fondamentale del Carnevale di Santhi\u00e0 sono i Giri di Gala (domenica e marted\u00ec pomeriggio e luned\u00ec sera in notturna).\nAlla sfilata di carri allegorici e maschere prendono parte circa un migliaio di persone e se si considerano le persone mascherate al di fuori di un carro o di una compagnia, il numero di figuranti si accresce di molto.\nLe categorie di carri e gruppi che prendono parte alla sfilata e i relativi nomi delle compagnie (rif. 2015) sono:"}
{"id": "1973185", "revid": "339392", "url": "https://it.wikipedia.org/wiki?curid=1973185", "title": "Armoriale delle Autorit\u00e0 Militari Italiane", "text": ""}
{"id": "1973187", "revid": "767487", "url": "https://it.wikipedia.org/wiki?curid=1973187", "title": "Judas Jump", "text": "I Judas Jump sono stati una rock band inglese attiva tra il 1969 ed il 1971, nata come gruppo di rock progressivo dell'avanguardia musicale britannica. \nStoria della band.\nLa band fu formata alla fine del 1969 grazie all'incontro di Andrew Bown ed Henry Spinetti provenienti dai The Herd con Alan Jones ex membro degli Amen Corner. A questo nucleo fondamentale si aggiunsero i musicisti Charlie Harrison (basso), Adrian Williams (voce) e Trevor Williams (chitarra).\nEtichettati dalla stampa d'oltremanica quale \u201csupergruppo\u201d per le ottime doti di esecuzione strumentale dei suoi componenti, i Judas Jump pubblicarono due singoli di stampo rock progressivo alla fine del 1969.\nDel 1970 \u00e8 l'album \"Scorch\", unico LP della breve storia della band e tuttavia ritenuto progetto di ambiziosa costruzione, assai elogiato dalla stampa britannica specie per le elaborate finiture di mellotron, sax e chitarra.\nTutti dotati di una spiccata personalit\u00e0 espressiva, i sei musicisti non riuscirono a sopravvivere nella stessa band e, gi\u00e0 nel 1971, i Judas Jump non esistevano pi\u00f9.\nA partire dal 1976, Andy Bown divenne tastierista in pianta stabile degli Status Quo."}
{"id": "1973188", "revid": "268849", "url": "https://it.wikipedia.org/wiki?curid=1973188", "title": "Tiro Federal", "text": ""}
{"id": "1973191", "revid": "320578", "url": "https://it.wikipedia.org/wiki?curid=1973191", "title": "Atletico de Rafaela", "text": ""}
{"id": "1973193", "revid": "599013", "url": "https://it.wikipedia.org/wiki?curid=1973193", "title": "Clemar Bucci", "text": "Partecip\u00f2 a 5 Gran Premi del Mondiale di Formula 1 tra il 1954 e il 1955. \nCarriera.\nNel 1938 inizi\u00f2 a gareggiare con una Midget costruita da lui stesso. Successivamente ha fatto corse con le la vettura \"Fuerza Limitada\", vincendo a Pergamino.\nDopo aver vinto il Campionato Argentino nel 1947 ,\u00e8 diventato il primo pilota argentino a gareggiare nel Gran Premio. Il suo miglior risultato in Europa \u00e8 stato un terzo posto a Sanremo su Maserati , dietro ad Alberto Ascari e Luigi Villoresi . \nNel 1949 torn\u00f2 nel suo paese e l'anno successivo gareggi\u00f2 nel Gran Premio \"Eva Per\u00f3n\" con un'Alfa Romeo 12C di 4.500 cc del 1937, finendo al 3\u00b0 posto.\nNel 1954 torn\u00f2 in Europa; questa volta per partecipare alla Formula 1 . Entr\u00f2 a far parte della squadra Gordini e partecip\u00f2 ai Gran Premi di Gran Bretagna , Germania ,Svizzera e Italia. \nL'anno successivo partecip\u00f2 al Gran Premio d'Argentina, questa volta su Maserati , ma non riusc\u00ec nemmeno a portare a termine la gara. \nSuccessivamente si ritir\u00f2 dalle piste e si dedic\u00f2 alla progettazione e costruzione di auto sportive. Costru\u00ec vari modelli di veicoli, tra i quali spiccava il Dogo SS-2000. "}
{"id": "1973203", "revid": "287204", "url": "https://it.wikipedia.org/wiki?curid=1973203", "title": "Los Andes", "text": "Los Andes (in lingua spagnola \"le Ande\") pu\u00f2 riferirsi a:"}
{"id": "1973209", "revid": "109950660", "url": "https://it.wikipedia.org/wiki?curid=1973209", "title": "Donato Piazza", "text": "Professionista dal 1950 al 1959, vinse due tappe alla Vuelta a Espa\u00f1a e una al Giro d'Italia.\nCarriera.\nDonato Piazza pass\u00f2 alla categoria professionista nel 1950 dopo aver ottenuto un buon numero di successi da dilettante.\nPassista veloce, \"Il Gigante\" come era soprannominato, ottenne le sue pi\u00f9 grandi soddisfazioni in corse \"piatte\", la Sassari-Cagliari del 1955 e diversi successi al Tour du Maroc, ma soprattutto due tappe alla Vuelta a Espa\u00f1a, tra cui quella di Madrid nel 1955, una al Giro d'Italia 1956, il classico appuntamento finale di Milano. Piazza fin\u00ec inoltre due volte terzo nel Trofeo Baracchi, prima nel 1954 e poi nel 1956, rispettivamente con Fiorenzo Magni e Giorgio Albani, sfior\u00f2 inoltre l'impresa nella Parigi-Roubaix del 1953 quando venne battuto dal belga Germain Derycke.\nAbilissimo anche in pista, Piazza fece sue due edizioni consecutive del campionato italiano dell'inseguimento individuale ed uno della prova Omnium, inoltre, conquist\u00f2 per due volte il record del mondo dei 5\u00a0km da fermo."}
{"id": "1973210", "revid": "1305772", "url": "https://it.wikipedia.org/wiki?curid=1973210", "title": "Gaudenzio Dell'Aja", "text": "Biografia.\nCiro Dell'Aja, nato a Portici il 17 maggio 1912, il 16 ottobre 1927 entr\u00f2 giovanissimo, ad appena 15 anni nella Famiglia francescana, ove prese il nome di Gaudenzio, e segu\u00ec gli anni del noviziato a Piedimonte Matese (CE), divenendo presbitero il 7 ottobre 1934.\nFu ospite di molti conventi della Campania, prima di stabilirsi nel monastero della basilica di Santa Chiara, avendo l'incarico di Maestro dei Chierici.\nInsegn\u00f2 matematica e fisica presso l'Istituto \"Giovanni Monaci\" e poi matematica presso l'Istituto Superiore Scienze e Lettere nella basilica di Santa Chiara di Napoli.\nDivenne poi Segretario del Pontificio Istituto di Napoli e Segretario del Visitatore Apostolico Padre Serafino Serafini.\nIl monastero della basilica di Santa Chiara, durante un bombardamento statunitense, il 4 agosto 1943 fu gravissimamente danneggiato da un poderoso incendio che dur\u00f2 due giorni. Nell'ottobre 1944 padre Gaudenzio fu nominato \u201crappresentante dell'Ordine dei Frati Minori per i lavori di ricostruzione della basilica\u201d, alla cui ricostruzione partecip\u00f2 in prima persona.\nLa tenacia e la costante attenzione, in un'opera cos\u00ec delicata, caratterizzarono quei difficili e lunghi dieci anni: fu, infatti, soltanto nel 1953 che la basilica venne restituita all'antico splendore e riaperta al culto dei napoletani.\nE fu proprio grazie a padre Gaudenzio che, nella ricostruzione, la basilica venne sfrondata di quegli elementi barocchi che furono aggiunti sull'originale stile gotico provenzale.\nTestimonianza di quegli anni, da tramandare ai posteri come una cronaca fitta di avvenimenti, fu il \"Diario\" di quel decennio, dato successivamente alle stampe.\nIn segno di ringraziamento per la dedizione profusa a favore del complesso architettonico della basilica di Santa Chiara, padre Gaudenzio fu voluto come primo parroco della basilica del dopoguerra, incarico che padre Gaudenzio conserv\u00f2 fino al 1961, quando venne chiamato per due trienni consecutivi (dal 1961 al 1967) ad essere il priore della Comunit\u00e0 del monastero della basilica di Santa Chiara.\nNel 1966 fu Visitatore nella Provincia serafica dell'Umbria, e dal 196 Guardiano della Comunit\u00e0 Comunit\u00e0 di Santa Chiara di Napoli.\nSuccessivamente, in ricordo dell'impegno profuso in quell'opera di ricostruzione, padre Gaudenzio fu nominato \u201cconservatore onorario dell'intero complesso monastico di Santa Chiara\u201d.\nPadre Gaudenzio fu anche presidente sia della Commissione Liturgica Arcidiocesana di Napoli che presidente del Tribunale Ecclesiastico Arcidiocesano di Napoli per le Cause dei Santi\u201d.\nNel giugno 1982 fu nominato dal cardinale Corrado Ursi, arcivescovo di Napoli, delegato arcivescovile del Tribunale Ecclesiastico per la ricognizione canonica dei resti mortali del beato Vincenzo Romano, che fu effettuata a partire dal 1\u00ba luglio 1982; il 20 luglio padre Gaudenzio tenne una prolusione pubblica sulla ricognizione effettuata.\nAssistente ecclesiastico di diversi istituti di suore, fu anche esaminatore prosinodale della Diocesi di Pozzuoli.\nIl 15 ottobre 1987 fu nominato dal cardinale Corrado Ursi, arcivescovo di Napoli, delegato arcivescovile del Tribunale Ecclesiastico per la ricognizione canonica dei resti mortali del Servo di Dio Salvo D'Acquisto, che fu effettuata il 18 ottobre 1987.\nStorico e saggista, si interess\u00f2 in maniera attentissima alla dinastia dei Borbone di Napoli, anche per il fatto che una cappella della basilica di Santa Chiara conteneva di fatto il Pantheon della famiglia borbonica.\nPadre Gaudenzio durante i suoi studi scopre una serie di inesattezze che i curatori della ricostituzione della cappella Borbonica fecero nel 1958:\nGaudenzio dell'Aja fu stroncato nella notte tra il 26 ed il 27 aprile 1993 da un collasso cardiocircolatorio, la sua camera ardente fu allestita in Santa Chiara ed i funerali celebrati a partire dalle ore 10:00 del 27 aprile 1993, celebrati del ministro provinciale dell'Ordine dei Frati Minori di Napoli, padre Rufino Di Somma e dal rappresentante dell'Arcivescovado di Napoli."}
{"id": "1973211", "revid": "1305772", "url": "https://it.wikipedia.org/wiki?curid=1973211", "title": "Johann Hartmann von Rosenbach", "text": "Biografia.\nJohann Hartmann von Rosenbach proveniva da un'antica famiglia nobile della Germania centrale, che aveva fatto del proprio centro di potere la cittadina di Breuberg. La propria influenza sul vescovato di W\u00fcrzburg si era gi\u00e0 manifestata nel corso dei secoli con molti ecclesiastici ascritti a quella sede, gi\u00e0 a partire dal XVII secolo, molti dei quali erano anche entrati a far parte dell'Ordine di San Giovanni di Gerusalemme. La famiglia si estinguer\u00e0 nel 1806.\nQuando Johann Hartmann von Rosenbach venne scelto per succedere alla sede episcopale di W\u00fcrzburg, viene eletto per accordo fra papa Clemente X e dell'imperatore Leopoldo I d'Asburgo, anche se il suo periodo di governo fu piuttosto breve e non lasci\u00f2 tracce significative del proprio passaggio. Fu strenuo sostenitore del Montecuccoli.\nGenealogia episcopale.\nLa genealogia episcopale \u00e8:"}
{"id": "1973215", "revid": "1442080", "url": "https://it.wikipedia.org/wiki?curid=1973215", "title": "Pallacanestro in carrozzina ai XIII Giochi paralimpici estivi", "text": "Le partite di pallacanestro in carrozzina ai XIII giochi paralimpici estivi si sono disputate presso il Beijing National Indoor Stadium ed il Beijing Science and Technology University Gymnasium dal 7 settembre al 16 settembre 2008."}
{"id": "1973218", "revid": "125931040", "url": "https://it.wikipedia.org/wiki?curid=1973218", "title": "Maison Faberg\u00e9", "text": "La Maison Faberg\u00e9 \u00e8 una storica casa di gioielleria russa, fondata nel 1842 a San Pietroburgo da Gustav Faberg\u00e9. A seguito della Rivoluzione di ottobre i figli di Carl si trasferirono a Parigi, dove, nel 1924, fondarono la Faberg\u00e9 &amp; Cie che oper\u00f2 sotto il marchio \"Faberg\u00e9 Paris\", fino alla chiusura nel 2001. Parallelamente, nel 1937, l'imprenditore Samuel M. Rubin registr\u00f2 il marchio Faberg\u00e9 negli Stati Uniti, dando vita a un'azienda di cosmetici, la Faberg\u00e9 Inc. il cui marchio fu ceduto da Pallinghurst Resources LLP (che l'aveva acquistato dalla Unilever) al produttore di pietre preziose Gemfields nel 2013, con l'intenzione di riprendere la produzione di gioielli.\nNegli anni la popolarit\u00e0 del marchio e il fatto che lo stesso Peter Carl facesse ricorso a produttori esterni port\u00f2 alla diffusione dei cosiddetti Fauxberg\u00e9, termine ironico usato per designare le imitazioni di prodotti della casa russa.\nLa Maison Faberg\u00e9.\nNel 1842, Gustav Faberge (senza accento) apr\u00ec la propria azienda di gioielleria, sotto il nome \"Faberg\u00e9\". \nNel 1872, lo zar Alessandro III commission\u00f2 a Peter Carl, figlio di Gustav, di produrre delle uova di Pasqua preziose. La Faberg\u00e9 produsse le prime cinquanta uova. e continu\u00f2 a produrne per trent'anni, mentre Peter Carl Faberg\u00e9 fu nominato gioielliere di corte. All'inizio del Novecento, fu aperta una filiale della \"Maison Faberg\u00e9\" a Londra, mentre le sedi in Russia aumentarono a quattro, con oltre 500 lavoratori.\nTuttavia, negli anni della rivoluzione d'ottobre, gli appartenenti alla famiglia Faberg\u00e9 dovettero lasciare la Russia, in seguito all'uccisione dello zar Nicola II, figlio e successore di Alessandro III, e dell'intera famiglia imperiale. Carl Faberge, figlio di Gustav ed ultimo dirigente dell'azienda di famiglia, mor\u00ec a Losanna nel 1920 ed \u00e8 sepolto a Cannes.\nDopo la rivoluzione.\nI figli di Carl, Eug\u00e8ne e Alexander, nel 1924 fondarono a Parigi la \"Faberg\u00e9 &amp; C.\", per la produzione di gioielli, oltre che per restaurare degli oggetti appartenuti alla \"Maison Faberg\u00e9\". L'azienda usava il marchio \"Faberg\u00e9 Paris\" mentre l'azienda russa era semplicemente \"Faberg\u00e9\". La Faberg\u00e9 &amp; C. oper\u00f2 almeno fino al 1984, quando perse una causa contro la statunitense \"Faberg\u00e9 Inc.\" circa l'uso del marchio.\nFaberg\u00e9 cosmetici.\nNegli anni venti, Armand Hammer collezion\u00f2 diversi pezzi delle collezioni Faberg\u00e9 durante i suoi viaggi di affari nella Repubblica Socialista Federativa Sovietica Russa. Su suggerimento di Hammer, l'imprenditore Samuel M. Rubin avvi\u00f2 nel 1937 una nuova azienda di cosmetici, che licenzi\u00f2 proprio col nome di \"Faberg\u00e9 Inc.\" I discendenti della famiglia Faberg\u00e9 non seppero nulla fino alla seconda guerra mondiale.\nDal 1964 al 1984, sotto la direzione di George Barrie, Faberg\u00e9 ha lanciato numerosi prodotti di cosmetica e profumeria, associando il proprio nome a testimonial particolarmente celebri come Cary Grant, Farrah Fawcett, Roger Moore, Margaux Hemingway (nipote di Ernest Hemingway), Joe Namath e Paul Gascoigne, questi ultimi due associati ai profumi Brut.\nVendita del nome.\nL'industria chimica Unilever rilev\u00f2 la Faberg\u00e9 Inc. nel 1989 e la rinomin\u00f2 \"Elida Faberg\u00e9\", scoprendo che i diritti includevano anche la produzione di gioielli. Fu nello stesso 1989 che la Unilever concesse il marchio su licenza al gioielliere Victor Mayer per la produzione di alcuni manufatti in oro. Col supporto di Geza von Habsburg, rilanci\u00f2 anche la produzione di Uova Faberg\u00e9.\nNel 2001, la Unilever fuse la \"Elida Faberg\u00e9\" con la \"Lever Brothers\" per creare la \"Lever Faberg\u00e9\", per produrre cosmetici, profumi e prodotti per la casa.\nNel 2007, il fondo Pallinghurst Resources LLP rilev\u00f2 dall'Unilever il marchio, le licence e i diritti associati al nome \"Faberg\u00e9\" e cre\u00f2 una nuova societ\u00e0, la \"Faberg\u00e9 ltd\", registrata nel 2006 alle Isole Cayman, per la produzione di gioielli.\nNel 2013, la \"Faberg\u00e9 ltd\" fu rilevata dalla Gemfields, alla quale appartiene tuttora, al 2016. L'Unilever conserv\u00f2 tuttavia il marchio di profumi Brut, che \u00e8 tuttora, al 2016, esistente.\nNel 2007, ci fu la \"riunificazione\" del marchio \"Faberg\u00e9\" con le eredi della famiglia \"Faberg\u00e9\", con Tatiana Faberg\u00e9 (che negli anni aveva fondato in Svizzera il marchio \"Tsarcollection\") e Sarah Faberg\u00e9, entrambe pronipoti di Peter Carl Faberg\u00e9, nominate membri fondatrici del \"Faberg\u00e9 Heritage Council\", una divisione di \"Faberg\u00e9 ltd\"."}
{"id": "1973224", "revid": "118276918", "url": "https://it.wikipedia.org/wiki?curid=1973224", "title": "Philibert Delorme", "text": "Biografia.\nPhilibert nacque tra il 1500 ed il 1515; era figlio di un capomastro e studi\u00f2 per alcuni anni a Roma, probabilmente tra il 1533 e il 1536, occupandosi di architettura antica.\nNel 1538 collabor\u00f2 con la chiesa di Saint-Nizier e tre anni dopo il cardinale Jean du Bellay gli commission\u00f2 la costruzione del castello di Saint-Maur-des-Foss\u00e9s. Nel 1544 venne nominato ispettore delle fortezze della Bretagna dal re Francesco I, compito che richiese quattro anni di sopralluoghi e di lavori.\nNel 1548 Enrico II assegn\u00f2 a Delorme il ruolo di architetto del re affidandogli tutte le costruzioni eccettuato il Louvre.\nQuasi tutte le sue opere sono andate distrutte. Sopravvivono alcune parti del Castello di Anet, costruito per Diana di Poitiers tra il 1552 e il 1559, in cui si riscontrano influenze manieriste. Restano integri la cappella e il padiglione d'ingresso al castello. Inoltre, nella facciata frontonata di Anet (ora nella Scuola nazionale superiore di Belle Arti di Parigi) la critica ha ravvisato uno stile pi\u00f9 monumentale di quello del contemporaneo Pierre Lescot.\nLavor\u00f2 anche al Castello di Chenonceau e un'altra sua opera giunta sino ad oggi \u00e8 la tomba di Francesco I in Saint-Denis.\nDopo la morte del re, avvenuta nel 1559, Delorme perse prestigio ed anche il ruolo privilegiato e si ritir\u00f2 a scrivere una serie di trattati, nei quali l'intento principale fu di diffondere un'architettura dai caratteri tipicamente francesi.\nFu autore anche di alcuni libri; suo \u00e8 il trattato \"Architecture\", che ebbe un notevole successo.\nA Philibert Delorme \u00e8 stata attribuita anche la decorazione del portale di Saint-\u00c9tienne-du-Mont, a Parigi."}
{"id": "1973228", "revid": "62004", "url": "https://it.wikipedia.org/wiki?curid=1973228", "title": "Hugo Mariano Pavone", "text": ""}
{"id": "1973229", "revid": "767487", "url": "https://it.wikipedia.org/wiki?curid=1973229", "title": "Orgasm (X Japan)", "text": "Orgasm \u00e8 un singolo degli X Japan uscito nel 1986 per Extasy Records, la casa discografica fondata da Yoshiki per produrre il proprio gruppo. Nel singolo sono presenti due vecchi membri della band, il chitarrista JUN (Hisashi Takai) e il bassista HIKARU.\nTracce.\nLATO A\nLATO B"}
{"id": "1973233", "revid": "155613", "url": "https://it.wikipedia.org/wiki?curid=1973233", "title": "Philibert de l'Orme", "text": ""}
{"id": "1973234", "revid": "830939", "url": "https://it.wikipedia.org/wiki?curid=1973234", "title": "Sem\u00ebn Zinov'evi\u010d Alapin", "text": "Uno dei pi\u00f9 forti giocatori russi del periodo a cavallo del 1900, \u00e8 noto soprattutto per il gran numero di varianti di apertura che portano il suo nome.\nMolte di queste sono linee minori e in qualche caso di dubbia correttezza, ma la variante Alapin della siciliana (2.c3) \u00e8 una linea molto importante giocata spesso anche dai pi\u00f9 forti Grandi Maestri."}
{"id": "1973239", "revid": "1305772", "url": "https://it.wikipedia.org/wiki?curid=1973239", "title": "Trachypithecus hatinhensis", "text": "Il presbite dell'Hatinh (Trachypithecus hatinhensis) \u00e8 una specie di scimmia del Vecchio Mondo altamente minacciata che vive nelle foreste calcaree del Vietnam, specialmente nella Provincia di Quang Binh. Una recente spedizione ne ha scoperta una piccola popolazione nella Provincia di Quang Tri. Contrariamente al suo nome, non sembra che si trovi nella Provincia di Ha Tinh. I Van Kieu, una minoranza etnica locale, indicano questo presbite con il nome di \"Con Cung\", che tradotto letteralmente significa \u00abscimmia nera dalla coda lunga che abita sulle rupi\u00bb. Nell'aspetto ricorda il presbite di Francois (\"T. francoisi\"), suo stretto parente, ma le strisce bianche sulle guance si estendono fino a dietro le orecchie, sulla nuca.\nComportamento.\nQuesto langur, di abitudini diurne e in gran parte arboricolo, \u00e8 una specie sociale e generalmente vive in gruppi di 2-15 esemplari, anche se occasionalmente se ne possono trovare di 30. In passato \u00e8 stato spesso considerato una sottospecie del presbite di Francois, ma nel 1995 \u00e8 stato elevato al rango di specie vera e propria da Bradon-Jones, classificazione accettata anche da Groves nel 2005. Entrambi, tuttavia, lo hanno classificato come sottospecie nel 2004, e gli studi genetici sembrano suggerire che si tratti in verit\u00e0 di una sottospecie del presbite del Laos (\"T. laotum\")."}
{"id": "1973243", "revid": "767487", "url": "https://it.wikipedia.org/wiki?curid=1973243", "title": "I'll Kill You", "text": "I'LL KILL YOU \u00e8 il primo singolo della rock band giapponese X Japan, conosciuta allora semplicemente come \"X\". Il disco \u00e8 uscito nel 1985 per Dada Records. La seconda traccia del disco, \"BREAK THE DARKNESS\" \u00e8 contenuta nella raccolta \"Heavy Metal Force III\", uscita nel novembre del 1985. In questo disco figurano tre dei vecchi componenti della band, il bassista ATSUSHI (Atsushi Tokuo), il chitarrista TERRY (Yuji Izumisawa) e il chitarrista TOMOYUKI (Tomoyuki Ogata)."}
{"id": "1973244", "revid": "115835252", "url": "https://it.wikipedia.org/wiki?curid=1973244", "title": "Primadonna", "text": "La primadonna, nella terminologia teatrale, \u00e8 la cantante o ballerina protagonista di una rappresentazione, specialmente nel campo del teatro di avanspettacolo. In alcuni casi, i principali ruoli femminili, equivalenti per importanza, possono essere pi\u00f9 d'uno e sono ricoperti da interpreti che vengono parimenti definite primedonne.\nLa storia del teatro \u00e8 piena di aneddoti circa i comportamenti capricciosi o isterici delle primedonne, tanto che il termine \u00e8 divenuto di uso comune per additare ironicamente o redarguire una persona, senza distinzione di sesso, che si atteggi in pubblico allo scopo di primeggiare o attirare l'attenzione.\nIl termine primadonna viene anche usato per definire chi abbia un ruolo di primo piano, nella societ\u00e0 o nell'ambiente frequentato.\nTra le primedonne del teatro si pu\u00f2 menzionare l'attrice spagnola Mar\u00eda Bermejo.\nNel campo dell'opera il termine si riferisce generalmente alla soprano. Con il corrispettivo maschile primo uomo si intendeva originariamente il castrato e oggi il tenore.\nCuriosit\u00e0.\nNel musical \"The Phantom of the Opera\" c'\u00e8 una canzone intitolata \"Primadonna\", durante la quale i manager cercano di dissuadere il soprano Carlotta Giudicelli dall'idea di abbandonare le scene."}
{"id": "1973248", "revid": "1543377", "url": "https://it.wikipedia.org/wiki?curid=1973248", "title": "Pursuit of Glory", "text": "Pursuit of Glory (titolo completo: Pursuit of Glory: The Great War in the Near East) \u00e8 un wargame per due giocatori progettato da Brad Stock, pubblicato nel 2008 dalla GMT Games e basato sul sistema ideato da Ted Raicer per \"Paths of Glory\".\nIl gioco consente di simulare la prima guerra mondiale nello scenario del Medio Oriente e dei Balcani, mettendo in evidenza la complessa situazione a cui deve fare fronte l'Impero Ottomano, attaccato sul fronte del Caucaso dalla Russia ed in Egitto e Mesopotamia dal Regno Unito.\nUno dei due giocatori assume il ruolo della Turchia, supportata da alcune unit\u00e0 delle altre Potenze Centrali (Germania, Impero austro-ungarico e Bulgaria), l'altro giocatore controlla Regno Unito, Russia e le unit\u00e0 militari degli altri Alleati presenti nel teatro balcanico e mediorientale (Francia, Serbia, Romania e Grecia).\nComponenti.\nLa Mappa.\nLa mappa di gioco rappresenta la zona delle operazioni militari nel Medio Oriente e nei Balcani durante la Prima guerra mondiale, in particolare i territori appartenenti all'Impero Ottomano nel 1914 ed i territori ad esso immediatamente adiacenti in Europa, Asia ed Africa. \nSulla mappa sono presenti numerosi spazi, collegati fra loro, ognuno dei quali \u00e8 in corrispondenza ad una particolare area geografica. Gli spazi inoltre si differenziano fra loro per il tipo di territorio (pianura, montagna, palude, foresta e deserto), in modo da consentire un certo vantaggio alle unit\u00e0 militari che si difendono in un territorio accidentato. La zona di Gallipoli, teatro dello sbarco alleato nel 1915, \u00e8 rappresentata ad una scala maggiore per consentire di simulare meglio le operazioni militari.\nAll'inizio di ogni scenario ciascuno spazio sulla mappa pu\u00f2 essere:\nLe unit\u00e0 militari.\nLe pedine utilizzate sull mappa di gioco rappresentano le diverse unit\u00e0 militari impegnate nel conflitto e sono di due tipi: i corpi (definiti \"Large Combat Unit\", LCU) e le divisioni (definite \"Small Combat Unit\", SCU).\nOgni pedina ha due facce: la prima indica l'unit\u00e0 militare a piena forza, la seconda indica che l'unit\u00e0 \u00e8 a forza ridotta. Su ciascuna delle due facce sono presenti 3 numeri:\nIl primo si usa in combattimento, il secondo indica la resistenza delle unit\u00e0 al fuoco nemico, il terzo indica il numero massimo di spazi adiacenti che l'unit\u00e0 pu\u00f2 percorrere.\nScenari.\nSono previsti due scenari:\nSequenza di gioco.\nEntrambi i giocatori lanciano un dado e si verificano i risultati su due tabelle.\nPer il giocatore alleato (AP) ci sono sette possibilit\u00e0:\nPer le Potenze Centrali (CP) ci sono meno opzioni:\nPer entrambi i giocatori il mancato rispetto del risultato si traduce in un Punto Vittoria di penalit\u00e0\nesattamente come in \"Paths of Glory\", la \"fase azioni\" si compone di sei \"round azioni\" durante i quali si utilizzano le carte ricevute alla fine del turno precedente\nLe unit\u00e0 fuori rifornimento (\"out of supply\", abbreviato con OOS) sono eliminate dal gioco.\nIn questa fase le fortezze sotto assedio possono essere conquistate.\nLa \"Revolution Phase\" \u00e8 una nuova ed importante fase - non presente in PoG - che coinvolge la Jihad e le tappe verso la Rivoluzione Russa\nNella fase \"War Status\" si controllano modifiche ai punti vittoria, le condizioni per un armistizio ed il collasso di alcune nazioni belligeranti. Inoltre se uno o entrambi i \"war commitment level\" aumentano a sufficienza, vengono aggiunte nuove carte ai mazzi di carte strategiche, esattamente come in \"Paths of Glory\". I tre livelli dal \"war commitment\" sono:\nDurante la \"fase rimpiazzi\" i giocatori, usando i punti rimpiazzo (RP) acquisiti durante la \"fase azioni\", ricostruiscono le unit\u00e0 militare distrutte e riparano quelle presenti sulla mappa.\nI giocatori possono scartare eventuali \"Combat Cards\" (\"carte di combattimento\") ancora presenti nella loro mano e ricevono nuove carte dal mazzo in modo da giocare il turno successivo con sette carte (otto usando una regola opzionale)."}
{"id": "1973249", "revid": "533647", "url": "https://it.wikipedia.org/wiki?curid=1973249", "title": "George Mountbatten, II marchese di Milford Haven", "text": "Biografia.\nGeorge Mountbatten era figlio del principe Luigi Mountbatten, primo marchese di Milford Haven, e della principessa Vittoria d'Assia-Darmstadt. Suoi fratelli e sorelle furono la principessa Alice (madre del principe Filippo, duca di Edimburgo), la regina Luisa di Svezia e Louis Mountbatten, 1\u00ba conte Mountbatten di Burma. Spos\u00f2 la contessa Nadejda Michajlovna de Torby (figlia del granduca Michail Michajlovi\u010d Romanov e di Sophie von Merenberg, contessa de Torby) il 15 novembre 1916 a Londra. Vissero a Lynden Manor, a Holyport nel Berkshire.\nUfficiale della Royal Navy, nel 1937 fu promosso capitano. Mor\u00ec nel 1938, all'et\u00e0 di quarantacinque anni, di un cancro del midollo osseo ed \u00e8 sepolto nel cimitero di Bray, nel Berkshire. Fu anche un matematico dotato, \u00abin grado di risolvere complicati problemi di balistica a mente\u00bb e \u00abche leggeva libri di calcoli con disinvoltura sui treni\u00bb. La regina Elisabetta II disse di lui: \u00abFu una delle persone pi\u00f9 intelligenti e brillanti\u00bb.\nDiscendenza.\nGeorge e Nadejda Michajlovna de Torby ebbero due figli:"}
{"id": "1973257", "revid": "1610933", "url": "https://it.wikipedia.org/wiki?curid=1973257", "title": "Licitazione privata", "text": "La licitazione privata, detta anche gara ad inviti, \u00e8 un sistema di scelta del contraente della pubblica amministrazione italiana, disciplinata dal codice dei contratti pubblici.\nCaratteristiche.\nA differenza dell'asta pubblica, dove il pubblico incanto \u00e8 aperto a tutti gli interessati che rispettano i requisiti fissati dal bando, la licitazione privata \u00e8 una gara nella quale sono invitati a partecipare solamente i soggetti (in questo senso \u00e8 privata) che sono considerati idonei, in base ad una valutazione in via preliminare, a concludere il contratto.\nNella licitazione privata \u00e8 l'amministrazione a definire lo schema negoziale, per cui il privato non pu\u00f2 negoziare i contenuti del contratto.\nStruttura della gara.\nLa struttura della gara si caratterizza dall'esistenza di un invito a partecipare diretto solamente agli interessati nella licitazione. Si differenzia pertanto dall'asta pubblica poich\u00e9 in quest'ultimo caso vi \u00e8 la presenza di un bando di gara (detto anche \"avviso d'asta\") rivolto a tutti gli interessati.\nL'invito (cos\u00ec come il bando di gara) deve contenere i requisiti di ammissione, le caratteristiche del contratto, la procedura scelta per l'aggiudicazione, i termini e i modi per la presentazione delle offerte.\nPer quanto riguarda i contratti pi\u00f9 rilevanti (vedi in particolare l. 109/1994) \u00e8 stata introdotta una particolare fase di preselezione, col fine di limitare la discrezionalit\u00e0 della scelta dei concorrenti. Tale procedura si caratterizza dal fatto che l'amministrazione non procede direttamente all'invito, ma pubblica un bando nel quale indica i cosiddetti \"requisiti di qualificazione\". I soggetti interessati (naturalmente purch\u00e9 in possesso dei requisiti) possono richiedere di essere invitati alla licitazione. Solo a questo punto l'amministrazione procede con l'invito. Tale strumento di preselezione permette inoltre all'amministrazione di superare i limiti di conoscenza del mercato."}
{"id": "1973258", "revid": "125322246", "url": "https://it.wikipedia.org/wiki?curid=1973258", "title": "Franz von Hatzfeld", "text": "Dal 1633 alla propria morte fu vescovo di Bamberga e W\u00fcrzburg.\nBiografia.\nLa famiglia.\nFranz von Hatzfeld proveniva da una famiglia dell'aristocrazia tedesca dell'Assia e pi\u00f9 precisamente di Hatzfeld. Suo padre era il barone Sebastian von Hatzfeldt-Wildenburg (1566-1631), alto ufficiale dell'Impero e giudice operante per conto dei sacri palazzi, mentre sua madre era Lucia von Sickingen (1569-1605), figlia di Franz von Sickingen, ufficiale presso la corte palatina.\nFranz era il figlio terzogenito della coppia. Suo fratello minore Melchior von Hatzfeldt fu un personaggio di spicco della Guerra dei Trent'anni, e altri suoi fratelli furono Heinrich Friedrich von Hatzfeld (nato nel 1592) e Hermann von Hatzfeldt (1603-1673).\nLa carriera.\nIl padre Sebastian era stato la personalit\u00e0 che nella famiglia aveva voluto che Franz intraprendesse la carriera ecclesiastica, in modo da potergli assicurare un degno futuro. Gi\u00e0 all'et\u00e0 di dieci anni quindi, poche settimane dopo la morte della madre Lucia (che stava dando alla luce una bambina che avrebbe portato il suo stesso nome), Franz venne nominato gentiluomo della Cattedrale di W\u00fcrzburg; due anni dopo lo divenne anche a Bamberga. In quest'ultima sede divenne poi canonico e quindi cantore, divenendo canonico del duomo di W\u00fcrzburg l'anno successivo, rivestendo l'incarico di prevosto della chiesa di San Gandolfo formalmente sino al 1633.\nIl 7 agosto 1631 il capitolo della Cattedrale di W\u00fcrzburg lo scelse quale successore alla cattedra episcopale, al servizio della quale aveva gi\u00e0 ricoperto diversi incarichi di rilievo, tra cui alcune delicate missioni diplomatiche nel vescovato di Ratisbona oltre che a Bamberga ed a Francoforte sul Meno. Oltre a questo, aveva sempre mantenuto comportamenti leali con l'imperatore ed aveva intrattenuto ottimi rapporti con la Corte viennese. Ad ogni modo, la sua elezione fu il frutto dell'accordo tra papa Urbano VIII e l'imperatore Ferdinando II d'Asburgo.\nNel corso della guerra dei trent'anni gli svedesi occuparono Bamberga e Franz von Hatzfeld, da poco eletto anche vescovo di quella sede, fu costretto a rimanere a Colonia, senza poter fare ingresso nella propria nuova diocesi. Il cancelliere svedese Axel Oxenstierna pass\u00f2 il 20 giugno 1633 l'amministrazione delle diocesi di W\u00fcrzburg e di Bamberga al duca Bernardo di Sassonia-Weimar, le quali vennero unite momentaneamente sotto il nome di \"Ducato Franco\" e il titolo di duca (caso alquanto particolare) permarr\u00e0 formalmente anche ai futuri vescovi di entrambe le diocesi, ma solo quando questi si trovavano a regnare su entrambe contemporaneamente. Dopo la sconfitta di N\u00f6rdlingen da parte degli svedesi, Franz von Hatzfeld riprese possesso dei propri territori nel 1634.\nAd Hatzfeld va il merito, proprio durante il proprio esilio, di aver costruito importanti legami a supporto delle future azioni delle armate cattoliche contro le mire del protestantesimo svedese, riunendo in alleanza Ferdinando di Baviera (1612-1650) e i vescovi di Osnabr\u00fcck, Colonia, Magonza, Treviri, Worms e W\u00fcrzburg, oltre a garantirsi il sostegno di re Luigi XIII di Francia (1610-1643). Per quest'ultima alleanza, incontr\u00f2 il 24 gennaio 1632 a Metz il primo ministro francese Richelieu.\nTornato in possesso dei propri territori nel novembre del 1634, Franz von Hatzfeldt ritorn\u00f2 nella propria sede episcopale accompagnato dalle truppe del feldmaresciallo conte Mansfeld e si diresse a W\u00fcrzburg, dopo essere stato ricevuto a Stoccarda dal nuovo giovane imperatore Ferdinando II. Il 27 maggio 1635 Franz e i suoi due fratelli, Melchior e Hermann, furono creati conti dall'imperatore e nel 1636 il vescovo venne nominato ministro plenipotenziario dall'imperatore, autorizzato a concordare i negoziati con il nemico.\nDopo la Pace di Praga del 30 maggio 1635 il vescovo dovette suo malgrado riaccettare la rinascita della Comunit\u00e0 protestante. Egli mor\u00ec il 1642 a W\u00fcrzburg di un colpo apoplettico. Nella citt\u00e0 di W\u00fcrzburg viene soprattutto ricordato per aver avuto il merito di aver sviluppato numerose opere caritatevoli.\nGenealogia episcopale.\nLa genealogia episcopale \u00e8:"}
{"id": "1973260", "revid": "289247", "url": "https://it.wikipedia.org/wiki?curid=1973260", "title": "Partita di re", "text": ""}
{"id": "1973265", "revid": "1305772", "url": "https://it.wikipedia.org/wiki?curid=1973265", "title": "Trachypithecus laotum", "text": "Il presbite del Laos o presbite nero dalle ciglia bianche (Trachypithecus laotum) \u00e8 una specie di primate della famiglia dei Cercopitecidi. \u00c8 endemico del Laos centrale. Il suo habitat naturale \u00e8 costituito dalle foreste secche subtropicali o tropicali. Da un punto di vista genetico, i presbiti neri indocinesi e quelli dell'Hatinh sono molto imparentati con il presbite del Laos; di conseguenza \u00e8 stato suggerito che possano essere sue sottospecie."}
{"id": "1973267", "revid": "120863241", "url": "https://it.wikipedia.org/wiki?curid=1973267", "title": "Diritto di tappo", "text": "Il diritto di tappo \u00e8 la pratica di portare al ristorante una bottiglia di vino acquistata altrove, pagando al ristoratore una somma corrispondente al servizio, alla stappatura, al lavaggio di bicchieri e decanter.\nIn lingua inglese viene definita anche come BYOB (\"bring your own booze\", \"porta i tuoi alcolici\", o \"bring your own bottle\", \"porta la tua bottiglia\") e numerosi locali, rintracciabili anche su database on-line, espongono un'insegna con tale acronimo. L'espressione \u00e8 per la prima volta registrata negli anni 1950 ed \u00e8 utilizzata anche nell'ambito delle feste private, quando le bevande alcoliche non sono fornite dal padrone di casa o dall'organizzatore della festa, e quindi devono essere portate dagli ospiti.\nOrigini.\nTale pratica \u00e8 nata inizialmente per dare la possibilit\u00e0, a collezionisti ed intenditori, di poter abbinare ai piatti serviti durante il pranzo o la cena delle bottiglie di particolare pregio, non presenti nella carta dei vini del ristorante scelto. In seguito i ristoratori hanno sviluppato il sistema come stratagemma per attirare una clientela pi\u00f9 numerosa, offrendo la possibilit\u00e0 di risparmiare sui solitamente gravosi ricarichi applicati sugli alcolici.\nDiffusasi inizialmente soprattutto in California, dove il ricarico sulle bottiglie di vino si aggira mediamente attorno a 2,5-3 volte il valore iniziale, la pratica del diritto di tappo (\"corkage fee\") si \u00e8 andata allargando ad altri stati federati, ad alcune regioni canadesi, ed in Australia e Nuova Zelanda.\nApplicazione.\n La quantificazione di tale \"diritto\" \u00e8 quindi intimamente legata alla politica di prezzi ed al piano di investimenti attuato dal singolo locale. Ogni ristoratore pu\u00f2 decidere la propria tariffa, che va solitamente dai 15 ai 25 dollari negli Stati Uniti ai 5-7 Euro in Italia, dove per\u00f2 tale pratica \u00e8 ancora scarsamente diffusa.\nAd ogni modo il diritto di tappo, assieme all'offerta di vini al bicchiere e al \"doggy bag\", la pratica di portare a casa gli avanzi della cena, , sia nelle fasce di prezzi medi che in quelle alte."}
{"id": "1973269", "revid": "31789", "url": "https://it.wikipedia.org/wiki?curid=1973269", "title": "Corriere dei Piccoli", "text": "Il Corriere dei Piccoli, anche noto come Corrierino o CdP, \u00e8 stata la prima rivista settimanale di fumetti italiana, pubblicata dal 1908 al 1996 per oltre 4.500 numeri divisi in 88 annate. Ha introdotto in Italia i fumetti statunitensi oltre a pubblicare autori italiani, presentando narratori e poeti di primo piano; l\u2019editoriale del direttore nel primo numero della rivista \u00e8 considerato il manifesto di fondazione del fumetto italiano.La pubblicazione fu ideata dalla giornalista Paola Lombroso Carrara con intenti pedagogici, ponendosi come obiettivo la formazione e l'educazione dei giovani in maniera adatta all'et\u00e0, alternando alle \u201c\"storie illustrate a colori\"\u201d articoli di divulgazione scientifica, di letteratura, racconti e narrativa di buona qualit\u00e0. La sua storia editoriale ha attraversato tutto il XX secolo seguendo e raccontando le trasformazioni della societ\u00e0 italiana sia attraverso storie a fumetti e in prosa che con articoli giornalistici di autori come Dino Buzzati. Nel 1972 dalle sue pagine nacque il \"Corriere dei Ragazzi\" dedicato a lettori adolescenti. \nIl \"Corrierino\", come fu soprannominato, negli anni sessanta arriv\u00f2 a tirature di 700.000 copie.\nStoria editoriale.\nIdeazione e sviluppo del progetto.\nL'idea di realizzare una pubblicazione per bambini ricca di immagini \u00e8 della giornalista Paola Lombroso Carrara che ne elabora il progetto editoriale a partire dal 1906, affiancando all'attivit\u00e0 giornalistica l'impegno in una serie di iniziative culturali finalizzate alla concretizzazione dei suoi ideali riformatori nei confronti dell'infanzia, e arriva all'ideazione di un giornale rivolto ai bambini sviluppato dall'analisi delle testate europee dell'epoca, nelle quali l'uso delle immagini a corredo dei contenuti era molto diffuso, unito alla considerazione che per garantire un'adeguata diffusione a prezzi contenuti fosse necessario appoggiarsi a un grande quotidiano con le sue specifiche professionalit\u00e0 redazionali e la relativa organizzazione editoriale. Lo spirito del progetto era quello di diffondere cultura agli strati della popolazione che fino ad allora ne erano stati esclusi rivolgendosi ai bambini in maniera adatta all'et\u00e0, acculturandoli divertendo in quanto all'epoca le poche pubblicazioni per ragazzi erano di scarsa qualit\u00e0 e soprattutto non avevano alle spalle una solida organizzazione editoriale e diffusa distribuzione, condizioni queste necessarie per garantire prezzi accessibili anche per i meno abbienti. Propose pertanto il progetto prima al pi\u00f9 venduto quotidiano del periodo, \"Il Secolo\", e, al rifiuto di questo, prov\u00f2 con il \"Corriere della Sera\", diretto allora da Luigi Albertini che si mostr\u00f2 interessato. Paola Lombroso elabor\u00f2 quindi un progetto culturale ed educativo per la futura rivista documentandosi sui periodici anglosassoni e francesi per ragazzi, individuando una prima rosa di collaboratori e identificando la possibile struttura editoriale della rivista. La nuova pubblicazione ha un\u2019articolazione ancora classica ma con tavole disegnate: \u201c\"le storie illustrate a colori\"\u201d diventano il mezzo per attirare l\u2019attenzione. Il materiale proposto \u00e8 di origine anglosassone e statunitense dal quale vennero rimossi le nuvolette non solo per un pregiudizio culturale, ma anche per risolvere problemi tecnici legati alla riproduzione delle tavole. Completato il progetto, diversamente dalle aspettative della Lombroso di poter collaborare attivamente alla realizzazione dello stesso, Albertini ne affida la direzione a Silvio Spaventa Filippi, che ricopre la carica fino al 1931, preferendolo alla Lombroso in quanto uomo e interno alla redazione. Alla Lombroso viene affidata soltanto la redazione della rubrica di corrispondenza coi lettori, per la quale sceglie lo pseudonimo di Zia Mari\u00f9 e che diventer\u00e0 uno spazio importante per l'identit\u00e0 della testata. In questo ruolo, la Lombroso coinvolge i lettori in un'attivit\u00e0 correlata ai suoi obiettivi pedagogici, che col tempo porteranno a contrasti con la direzione e alla successiva interruzione della sua collaborazione alla fine del 1911.\nDagli esordi alla seconda guerra mondiale.\nLa testata esord\u00ec in edicola il 27 dicembre 1908 come supplemento del \"Corriere della Sera\", al prezzo di 10 centesimi di lire; nell'editoriale, intitolato \"Come fu...\", il direttore tracci\u00f2 le linee guida del piano editoriale esortando il giovane lettore a leggere la rivista sotto la luce pi\u00f9 chiara, imitando il genitore che legge con aria di importanza il Corriere della Sera. Diversamente dall'idea della Lombroso che voleva la testata rivolta soprattutto alle classi pi\u00f9 povere, la dirigenza del Corriere indirizz\u00f2 il giornale ai figli della nascente borghesia fedele lettrice del \"Corriere\", \n La prima pagina era sempre dedicata a una storia di una sola tavola a colori a quattro strisce di due vignette ciascuna; dalle tavole originali vennero tolte le nuvolette giudicate diseducative in quanto avrebbe disabituato il pubblico infantile dalla lettura dei testi e sostituite generalmente da due distici sotto ogni vignetta che commentavano il racconto figurato; le strofe erano ottonari in rima baciata. Dopo la prima pagina seguivano in prevalenza racconti, poesie, brevi copioni teatrali. Le tavole a fumetti importate dall'estero vennero adattate al pubblico italiano modificandone i nomi e in questo primo periodo vennero pubblicate serie come \"Fortunello\" (\"Happy Hooligan\") e \"La Checca\" (\"And Her Name Was Maud\") di Opper, \"Buster Brown\" di Outcault, che compare gi\u00e0 nella prima pagina del primo numero, \"Arcibaldo e Petronilla\" (\"Bringing Up Father\") di McManus, \"Bib\u00ec e Bib\u00f2\" (\"Katzenjammer Kids\") di Dirks, introducendo quindi la narrativa a fumetti in Italia, privata per\u00f2 della sua caratteristica principale, il fumetto o nuvoletta. Inoltre l'approccio tenuto, rivolgendosi essenzialmente ai bambini, colloc\u00f2 il fumetto all'interno di un contesto essenzialmente infantile e quindi, mentre nello stesso periodo negli Stati Uniti i quotidiani si contendevano i fumetti pi\u00f9 amati che contribuivano a far crescere le vendite in quanto letti anche dagli adulti, in Italia quegli stessi prodotti venivano considerati, a causa della pregiudizio borghese nei confronti della cultura popolare, passatempi infantili.\nAccanto alle storie importate dagli Stati Uniti fior\u00ec una notevole produzione italiana di storie con una filastrocca come didascalia. Fra i pi\u00f9 famosi personaggi di quest'epoca sono \"Bilbolbul\" di Attilio Mussino e \"Quadratino\" di Antonio Rubino, tuttora apprezzati per l'elegante disegno liberty e per il fantasioso surrealismo delle storie, che scherzano le une con la lingua, le altre con la matematica.\nDagli esordi fino al 1914 il formato si mantiene inalterato, composto da 16 pagine che raddoppiano nel 1915 grazie anche al successo che viene presto raggiunto e si mantiene nel tempo anche durante la prima guerra mondiale quando appare per la prima volta il celebre \"Signor Bonaventura\" di Sergio Tofano che fa raggiungere alla rivista un successo formidabile. Dopo la prima guerra mondiale arriver\u00e0 una nuova generazione di disegnatori italiani che creer\u00e0 una serie di \"macchiette\" destinate ad entrare nel \"lessico\" dell'epoca: Carlo Bisi inventa \"Sor Pampurio\", caricatura del borghese nevrotico, mentre Bruno Angoletta disegna \"Marmittone\", caricatura del soldato oppresso dai superiori. Successivamente arrivano altri autori italiani e stranieri come Rube Goldberg, Pat Sullivan e Otto Messmer. Dal 1932 la concorrenza di altre riviste come \"Jumbo\", edito da Lotario Vecchi, e \"Topolino\" della Nerbini, spinge il Corriere a rinnovarsi con nuovi autori come De Vargas, Giobbe, De Seta, Galba, Marotta, Pier Lorenzo De Vita. Durante la Seconda guerra mondiale il settimanale riesce a continuare le pubblicazioni fino all'aprile 1945. Negli anni trenta e anni quaranta ebbe grande successo \"Pier Cloruro de' Lambicchi\" e la sua \"arcivernice\" di Giovanni Manca ed il Prode Anselmo di Mario Pompei. Le tavole illustrate realizzate dagli autori italiani ebbero una certa presa sull'immaginario dei bambini sino a quel momento costretti entro i limiti di una narrativa dedicata pretenziosa e ipocrita e il regista Federico Fellini, che fece parte di quelle generazioni di piccoli lettori, ricord\u00f2 che \u00ab\"i personaggi [...] non avevano niente a che fare con il mondo che ci circondava. Per\u00f2 erano altrettanto veri del bidello e dell'arciprete. Tanto che alle persone reali affibbiavamo proprio i soprannomi di quei personaggi. Cos\u00ec l'arciprete diventava Padron Cicci\u00f2, quello che aveva una mula cattivissima, la Checca che stampava i ferri di cavallo sul sedere... Oppure il vicino di casa che mia mamma, sapendolo un po' scapestrato, tiratardi e qualche volta un po' alticcio, aveva chiamato Arcibaldo come il personaggio creato da Geo McManus\"\u00bb.\nIl successo della testata port\u00f2 alla nascita di pubblicazioni simili come \"Il Giornaletto\" (1910) e \"Gazzetta dei Piccoli\" (1945).\nDal secondo dopoguerra agli anni novanta.\nNel dopoguerra il settimanale inizi\u00f2 a risentire della concorrenza dei personaggi avventurosi americani come \"Flash Gordon\", \"Cino e Franco\" e \"Mandrake\" che, dagli anni trenta, da quando cio\u00e8 erano arrivati in Italia, venivano pubblicati senza le didascalie rimate in sostituzione dei fumetti; il Corriere continu\u00f2 nonostante tutto a credere nella propria scelta editoriale puntando sui classici \"Signor Bonaventura\" e \"Bib\u00ec e Bib\u00f2\" oltre a racconti e romanzi a puntate, ma i successi dell'anteguerra erano ormai perduti. Un mese dopo la sospensione, il 27 maggio 1945, il settimanale riprese la pubblicazione modificando la testata in Giornale dei piccoli per poi tornare alla denominazione originale dopo un anno. Negli anni cinquanta i fumetti, o meglio le storie illustrate con le didascalie in rima, vennero messi in secondo piano per tutto il decennio fino a quando, agli inizi degli anni sessanta con l\u2019avvento alla direzione di Guglielmo Zucconi e poi di Carlo Triberti, si decise di puntare dal 1961 sui fumetti mantenendo il formato tradizionale ma con copertine pi\u00f9 accattivanti e soprattutto vennero abbandonate le vignette con le didascalie rimate pubblicando fumetti veri e propri, puntando ad un pubblico meno infantile. Triberti, che lo dirige fino al 1973, dar\u00e0 vita a un rinnovamento grafico e dei contenuti, pubblicando fumetti di grandi autori italiani come Grazia Nidasio con \"Valentina Mela Verde\", Hugo Pratt con \"Una ballata del Mare Salato\" e Benito Jacovitti con i suoi personaggi come \"Cocco Bill\", \"Zorry Kid\" e \"Jak Mandolino\" e altri disegnatori come Toppi, Battaglia, Uggeri, Di Gennaro oltre che di esponenti del fumetto franco-belga (\"Puffi\", \"Ric Roland\", \"Luc Orient\", \"Michel Vaillant\", \"Dan Cooper\", \"Bruno Brazil\", \"Bernard Prince\", \"Poldino Spaccaferro\", \"Gaston Lagaffe\") ma mantenendo l'impostazione culturale, presentando articoli istruttivi e inserti enciclopedici. Dalla fine degli anni sessanta la funzione educativa si riduce notevolmente fino quasi a scomparire e, dal 1968, il formato viene ridotto di dimensioni per essere pi\u00f9 pratico e si iniziano a pubblicare storie e contenuti rivolti a un pubblico pi\u00f9 maturo - rubriche di sport, attualit\u00e0, musica, cinema, scienza, curate da esperti del settore - tanto che, nell'estate del 1969 un referendum indetto presso i lettori chiese un parere per tenere conto, anche nel nome della testata, dell'et\u00e0 dei lettori alla quale le storie e i contenuti erano ora rivolti e, a partire dal primo numero del 1972, il \"Corrierino\" interruppe le pubblicazioni per fare spazio al \"Corriere dei ragazzi\". Comunque il \"Corriere dei Piccoli\" non interruppe mai per davvero la pubblicazione in quanto alla fine si decise di continuare a pubblicarlo come supplemento con formato ridotto e con contenuti rivolti a lettori bambini. Questa formula editoriale venne adottata per sedici numeri per poi riprendere come testata autonoma presentando autori come Luciano Bottaro, Carlo Chendi, Giorgio Pezzin, Giorgio Cavazzano, Jacovitti e, dal 1975, personaggi americani della Hanna-Barbera e i manga, anche in virt\u00f9 del successo televisivo dei cartoni animati giapponesi. Nonostante le continue mutazioni di formula, anche dopo il 1972 vengono pubblicati fumetti di grandi autori, basti pensare al \"\"Gianconiglio\" di Carlo Peroni, \"RediPicche\" di Luciano Bottaro, \"Walkie Talkie\" di Giorgio Pezzin e Giorgio Cavazzano, i Ronfi di Adriano Carnevali, Gennarino Tarantella di Carlo Squillante. Il \"Corriere dei Piccoli\" ha subito molte modifiche e adeguamenti ai tempi. Dal 1972 in poi si sono avvicendati molti direttori, ognuno dei quali ha stravolto formula, formato e foliazione al giornalino, passando da un formato rivista ad un tabloid in cartoncino e di nuovo al formato rivista, e cambiando pure nome da \"Corriere dei Piccoli\" a \"Corrierino\", nel 1993, per iniziativa del direttore Maria Grazia Perini.\nFumetti a parte, notevoli furono anche i racconti a puntate e in epoca successiva le storie di Gianni Rodari, \"La famosa invasione degli orsi in Sicilia\" di Dino Buzzati nel 1945 e \"Marcovaldo\" di Italo Calvino nel 1965. Uno dei punti di forza del settimanale fu poi il \"Corrierino Scuola\", inserto che per molti anni, durante il periodo scolastico, pubblic\u00f2 schede da utilizzare per le ricerche, atlanti geografici e storici, scenari naturalistici da completare e altri utili sussidi. Un altro punto di forza furono i soldatini o i calciatori, le bamboline di carta coi vestiti e gli accessori e tutta una serie di giochi e di ambientazioni in carta tutti da incollare su cartoncino e ritagliare. Tra le rubriche meritano una citazione le famosissime: \"La palestra dei lettori\", \"Corrierino-club\" e \"Corrierino Sport\"\".\nNegli anni ottanta apparvero storie popolari che sarebbero poi continuate su altre riviste come \"La Pimpa\" di Altan e \"Diario di Stefi\" di Grazia Nidasio. Il giornale super\u00f2 anche momenti critici come lo scandalo della P2 nella quale rimasero coinvolti i suoi editori fino alla cessione della testata alla scandinava Egmont nel 1994. Dal marzo 1995 la numerazione si modifica e il n\u00b0 9 esce come n\u00b0 4443; \u00e8 uscito in edicola senza interruzioni fino al 15 agosto 1995 per poi pubblicare un ultimo numero distribuito solo nelle edicole lombarde nel gennaio 1996 per non perdere i diritti sulla testata.\nRaccolte antologiche.\nSul sito web del \"Corriere della Sera\" \u00e8 presente il \"corriere dei piccoli on line\", una versione ridotta rispetto all'originale cartaceo, comunque composta da diverse rubriche. Nel gennaio 2016, alla presentazione del nuovo archivio digitale consultabile on line del \"Corriere\", \u00e8 stata annunciata la prossima digitalizzazione dei vecchi numeri del \"Corriere dei Piccoli\", della \"Domenica del Corriere\" e \"La Lettura\".\nNel novembre 2008 Rizzoli ha pubblicato \"\"Il secolo del Corriere dei Piccoli\" a cura di Fabio Gadducci e Matteo Stefanelli, antologia dedicata alla ristampa integrale di 8 numeri del Corriere dei Piccoli, un numero del \"Giornale dei Piccoli\" e il primo numero del \"Corriere dei Ragazzi.\" In appendice presenta una selezione di brevi storie natalizie, disegnate da Antonio Rubino e Carlo Bisi; nel 2011, in appendice alla nuova edizione aumentata, \u00e8 presente una sezione dedicata a \"i grandi personaggi del CdP\", con le tavole delle prime apparizioni di personaggi celebri come il \"Signor Bonaventura\", \"Bilbolbul\", \"Marmittone\" e altri.\nTra il 2009 e il 2013 sono usciti in libreria i quattro volumi dedicati a \"Valentina Mela Verde\", di Grazia Nidasio, contenenti la ristampa integrale delle storie a puntate pubblicate prima dal CdP e poi dal \"Corriere dei ragazzi\" dal 1969 al 1976.\nNel 2009 Rizzoli/BUR ha pubblicato un'ampia raccolta di storie della \"Stefi\" di Grazia Nidasio, nel volume \"Stefi, ci si rivede, eh?\". Sempre nel 2009 \u00e8 uscita l'antologia \"Antonio Rubino. Gli anni del Corriere dei Piccoli\"\", che ha ristampato alcune serie complete tra le pi\u00f9 conosciute dell'autore, come \"Quadratino\", \"Pino e Pina\", \"Lio e Dado\". Quest'ultimo libro \u00e8 stato tradotto anche in Francia, dall'editore Actes Sud, presentando per la prima volta ai lettori francesi i fumetti di Rubino.\nSerie a fumetti pubblicate.\nElenco parziale delle serie a fumetti pubblicate:"}
{"id": "1973270", "revid": "287204", "url": "https://it.wikipedia.org/wiki?curid=1973270", "title": "Chenini", "text": "Chenini (Arabo: \u0634\u0646\u064a\u0646\u064a) \u00e8 un villaggio troglodita berbero nel distretto di Tataouine nella Tunisia meridionale. Situato su un altipiano vicino al moderno villaggio con lo stesso nome costruito nel 1960, Chenini era un granaio fortificato, detti ksar (plurale \"ksour\"). Come gli altri ksour creati dalle comunit\u00e0 Berbera Nordafricana, Chenini \u00e8 costruita tra due picchi montuosi, per ripararla dalle incursioni. Le strutture pi\u00f9 antiche sul lato della collina risalgono al XII secolo; alcune costruzioni sono ancor oggi usate per il grano per gli abitanti della valle sottostante. &lt;br&gt; \nChenini \u00e8 una regolare tappa per il tour degli ksar con i villaggi di Douiret, Ksar Ouled Soltane e Ksar Hadada.\nSecondo Sant'Agostino \"Kenini\", che prende origine dalle popolazioni di Canaan, \u00e8 l'origine del nome Chenini. Nel dialetto di Tataouine il verbo 'chenna' significa 'mischiare'. \nMoschea dei sette dormienti.\nA Chenini si trova anche la spettacolare Moschea dei Sette Dormienti e il cimitero berbero.\nLa moschea \u00e8 dedicata a sette cristiani di Efeso, martirizzati proprio in questo sito e divenuti santi dell'Islam e protagonisti di molti racconti islamici. I sette dormienti sono ricordati anche nel Corano (XVIII sura intitolata 'al Kahf', la caverna).\nUna leggenda nacque attorno alle cosiddette \u201cle tombe dei Sette Dormienti\u201d, che erano alcuni tumuli funerari alti quasi 5 metri di lunghezza. In tale racconto si vedevano sette cristiani che per sfuggire alle persecuzione dei romani, decisero di trovare riparo in una grotta vicina, li si addormentarono senza pi\u00f9 svegliarsi per 400 anni, periodo in cui i loro corpi diventarono sempre pi\u00f9 grandi raggiungendo i 4 metri di altezza. Al loro risveglio trovarono la religione dell'Islam ad essere l'unica professata al mondo, sempre secondo tale leggenda i sette cambiarono fede e guadagnarono il paradiso.\nMolti altri tumuli funerari berberi sono presenti tutt'attorno al cimitero.\nL'antico mare e il Cammello sacro.\nLa valle sottostante Chenini riporta i segni erosivi ben visibili dell'antico mare prosciugatosi da tempo. \nLa cima della collina sovrastante il villaggio \u00e8 un luogo molto particolare: la cima a causa dell'erosione assomiglia perfettamente ad un cammello accovacciato. Curiosamente la testa del cammello \u00e8 rivolta verso La Mecca.\nGuerre stellari.\nChenini e tutto lo spettacolare distretto di Tataouine sono associati alla serie di \"Guerre stellari\" di George Lucas. Moltissime scene della serie furono girate nell'area; e una delle lune del pianeta di Luke Skywalker si chiamava proprio Chenini."}
{"id": "1973293", "revid": "37401", "url": "https://it.wikipedia.org/wiki?curid=1973293", "title": "Athl\u012btikos Omilos Thrasyvoulos Fyl\u012bs", "text": "L'Athl\u012btikos Omilos Thrasyvoulos Fyl\u012bs (in greco: \u0391\u03b8\u03bb\u03b7\u03c4\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2 \u0398\u03c1\u03b1\u03c3\u03cd\u03b2\u03bf\u03c5\u03bb\u03bf\u03c2 \u03a6\u03c5\u03bb\u03ae\u03c2) \u00e8 una societ\u00e0 calcistica greca con sede nella citt\u00e0 di Fyli, che milita nella Football League greca, la divisione di secondo livello del campionato greco di calcio.\nStoria.\nFu fondata nel 1938 e dopo venne chiamata Thrasybulus (Trasibulo), come l'antico generale che us\u00f2 Fyli (File) come base per liberare Atene dai Trenta tiranni durante la guerra civile ateniese (404-403 a.C.).\nHa ottenuto la promozione nella massima divisione greca al termine della stagione 2007-08, ma \u00e8 retrocessa all'ultimo posto dopo un solo campionato."}
{"id": "1973296", "revid": "54354", "url": "https://it.wikipedia.org/wiki?curid=1973296", "title": "Progetto di business", "text": ""}
{"id": "1973298", "revid": "54354", "url": "https://it.wikipedia.org/wiki?curid=1973298", "title": "Piano di business", "text": ""}
{"id": "1973299", "revid": "1543377", "url": "https://it.wikipedia.org/wiki?curid=1973299", "title": "Trachypithecus poliocephalus", "text": "Il presbite dalla testa bianca (Trachypithecus poliocephalus) \u00e8 una specie di langur criticamente minacciata che vive sull'Isola di Cat Ba, in Vietnam (\"T. p. poliocephalus\"), e nel Guangxi, in Cina (\"T. p. leucocephalus\"). Entrambi i taxa sono di colore completamente nero, ma la sommit\u00e0 del capo, le guance e il collo sono di colore giallastro in \"T. p. poliocephalus\", mentre in \"T. p. leucocephalus\", come suggerisce il nome scientifico, sono bianchi. Come tutti i membri del gruppo di \"Trachypithecus francoisi\", questo presbite, diurno e sociale, vive nelle foreste su suoli calcarei.\nTassonomia.\nLa sottospecie nominale, spesso nota come presbite dalla testa dorata o di Cat Ba, \u00e8 uno dei pi\u00f9 rari primati del mondo, e forse il pi\u00f9 raro primate dell'Asia. La posizione tassonomica della popolazione cinese, anch'essa estremamente minacciata, \u00e8 pi\u00f9 confusa. \u00c8 stata ritenuta una popolazione parzialmente albina del presbite di Francois, una specie vera e propria (\"T. leucocephalus\"), o una sottospecie, \"T. poliocephalus leucocephalus\". A parte questo, anche l'intera specie \"poliocephalus\" \u00e8 stata considerata una sottospecie del presbite di Francois fino al 1995."}
{"id": "1973302", "revid": "1573940", "url": "https://it.wikipedia.org/wiki?curid=1973302", "title": "Lonchura punctulata", "text": "Il domino (\"Lonchura punctulata\" ) \u00e8 un uccello passeriforme appartenente alla famiglia degli Estrildidi.\nTassonomia.\nIl domino venne descritto scientificamente per la prima volta da Linneo nella decima edizione del suo \"Systema Naturae\", dove venne classificata come \"Loxia punctulata\", sottintendendone una parentela col crociere nostrano. Fu nel 1823 che questo uccello venne ascritto al genere \"Lonchura\" da Sykes, col nome di \"Lonchura punctulata\" che conserva ancora oggi ad eccezione di una parentesi durante la quale il domino \u00e8 stato ascritto al genere \"Uroloncha\", attualmente decaduto, assieme ad altre munie con particolari caratteristiche anatomiche (differenza fra la lunghezza dell'ala e della coda in centimetri minore rispetto alla lunghezza del tarso).\nSe ne riconoscono dodici sottospecie:\nIl nome scientifico della specie deriva dal latino \"punctulat\u016bs\", \"munito/ricoperto di piccoli punti\", in riferimento alla caratteristica livrea ventrale di questi uccelli.\nDistribuzione ed \"habitat\".\nIl domino \u00e8 diffuso in un areale molto ampio che va dal Pakistan settentrionale (dove la specie occupa una ristretta area che va dallo Swat a Lahore, evitando le aree desertiche e semidesertiche) ed al Kashmir a nord ovest attraverso tutto il subcontinente indiano ed il Sud-est Asiatico fino a Taiwan ad est e a sud fino alle piccole Isole della Sonda meridionali.\nGrazie alla sua adattabilit\u00e0, questo uccello si \u00e8 inoltre diffuso in numerose aree a partire da popolazioni di uccelli deliberatamente rilasciati o sfuggiti alla cattivit\u00e0, tanto che si contano popolazioni naturalizzate di domino a Porto Rico (dove la specie \u00e8 stata introdotta nel 1971), negli Stati Uniti meridionali (soprattutto in Florida), in California, Hawaii (dove la specie \u00e8 presente fin dal 1883, pur essendo piuttosto rara in particolare su Oahu a causa della competizione interspecifica col congenere cappuccino tricolore, Giappone ed Australia orientale.\nQuesto uccello occupa un'ampia gamma di \"habitat\", tendendo a prediligere le aree di boscaglia con presenza di ampie distese erbose o cespugliose e di fonti d'acqua dolce permanenti, ed evitando in genere quando possibile le aree desertiche e semidesertiche. Questa specie inoltre si \u00e8 molto ben adattata alla convivenza con l'uomo, colonizzando piantagioni e risaie e spingendosi anche nelle periferie dei centri abitati, nei giardini e nei cortili.\nPur prediligendo le aree pianeggianti o pedemontane, il domino \u00e8 stato osservato durante il periodo caldo fino a 2500 m d'altezza sull'Himalaya e fino ad oltre 2100 metri d'altezza nei Nilgiri.\nDescrizione.\nDimensioni.\nMisura circa 11\u201312\u00a0cm di lunghezza, compresa la coda (che pu\u00f2 costituire fino ad un terzo della lunghezza totale), per un peso di 12-16 grammi.\nAspetto.\nL'aspetto di questo uccello nella sua forma adulta \u00e8 inconfondibile rispetto a tutte le altre munie, non tanto per la conformazione che \u00e8 quella tipica del genere, con aspetto massiccio, coda piuttosto lunga e becco estremamente forte e tozzo di forma conica, quanto per la colorazione. Il domino presenta infatti testa e dorso di colore bruno, con tendenza a scurirsi su ali e coda fino a divenire bruno scuro. Su petto, fianchi e ventre, invece, il piumaggio \u00e8 bianco, con le singole penne orlate di nero a formare un caratteristico aspetto a scaglie o a tessere del domino, al quale la specie deve il proprio nome comune, e che a seconda della sottospecie pu\u00f2 estendersi fino al sottocoda o riguardare unicamente il petto e i fianchi, col ventre che rimane di colore bianco: in alcune sottospecie, inoltre, \u00e8 osservabile una mascherina di colore bruno pi\u00f9 caldo che ricopre la faccia e la gola. Il becco \u00e8 sempre di colore nerastro, gli occhi sono bruni con cerchio perioculare glabro e grigio-carnicino, e dello stesso colore sono anche le zampe.\n\u00c8 presente un lieve dimorfismo sessuale per quanto concerne la livrea: i maschi, a parit\u00e0 d'et\u00e0, presentano infatti il nero delle penne ventrali pi\u00f9 marcato rispetto alle femmine, cos\u00ec come la colorazione bruna della gola appare pi\u00f9 scura.\nBiologia.\nSi tratta di uccelli dalle abitudini diurne e sedentarie, che si riuniscono in stormi che possono arrivare a contare le 100 unit\u00e0. Nell'ambito del gruppo, i vari componenti si tengono in contatto fra loro attraverso richiami bitonali ripetuti piuttosto spesso, e segnalando eventuali pericoli con un suono acuto e cinguettante. Il domino tende a muovere la coda in caratteristici scatti verticali durante i propri movimenti, caratteristica questa di molti passeriformi ma che in questa specie sembra essere incorsa in un certo grado di ritualizzazione, indicando l'intento di spostarsi e quindi contribuendo a coordinare i movimenti dell'intero gruppo ed a compattarne gli appartenenti.\nAlimentazione.\nSi tratta di uccelli principalmente granivori, che si nutrono in pratica di qualsiasi seme siano in grado di rompere col forte becco, prediligendo i semi ancora immaturi di riso e graminacee. Integrano la propria dieta anche con altro materiale di origine vegetale, come bacche (in particolare le bacche di \"Lantana\"), alghe (soprattutto in prossimit\u00e0 del periodo riproduttivo, quando aumenta il fabbisogno energetico) e piccoli insetti, questi ultimi catturati principalmente durante il periodo riproduttivo.\nGrazie alla facilit\u00e0 di allevamento e alla variet\u00e0 comportamentale mostrata, il domino si \u00e8 rivelato un ottimo organismo modello per osservazioni di tipo fisiologico e comportamentale. Da questo \u00e8 emerso che questi uccelli seguono gli schemi della teoria del foraggiamento ottimale, tendendo alla minimizzazione dell'energia impiegata alla ricerca del cibo ed all'aumento dell'energia ricavabile da esso: inoltre la dimensione dello stormo risulta inversamente proporzionale al tempo impiegato per la vigilanza dei dintorni durante la ricerca di cibo, sicch\u00e9 individui isolati tendono a passare molto tempo in allerta mentre si nutrono, riducendo cos\u00ec la quantit\u00e0 di cibo consumato, mentre in gruppi superiori ai 4 individui il cibo consumato nello stesso tempo \u00e8 maggiore, a testimonianza di una minore attenzione nei confronti dell'ambiente circostante dovuta alla presenza di numerosi occhi vigili. I singoli individui, inoltre, in uno stormo ampio possono avvantaggiarsi della scoperta di nuove fonti di cibo da parte di altri esemplari, sebbene non sia ancora chiaro se l'esemplare che scopre la risorsa lo faccia esclusivamente per s\u00e9 stesso (\"strategia dello scroccone\") oppure per il bene dell'intero stormo (strategia della condivisione delle informazioni): in ambedue i casi il costo da pagare per la spartizione delle fonti di cibo \u00e8 l'aumento della competizione intraspecifica, che a sua volta pu\u00f2 ripercuotersi in negativo sulla quantit\u00e0 di cibo consumato, ad esempio attraverso l'aumento della latenza di assunzione del cibo o l'aumento del numero di errori durante il raggiungimento delle fonti di cibo.\n\u00c8 stato osservato che l'animale che intende \"scroccare\" le risorse trovate dai conspecifici tende a muoversi tenendo la testa alta, mentre viceversa l'animale che ricerca il cibo per l'intero gruppo si muove tenendo la testa verso il basso: la frequenza del primo comportamento appare maggiore quando le risorse sono concentrate in pochi siti, e pare inoltre mostrare proporzionalit\u00e0 diretta con le dimensioni dello stormo d'appartenenza. La posizione innalzata della testa, tipica di un comportamento \"egoista\", appare per\u00f2 per contro maggiormente efficace nell'osservazione dell'ambiente circostante e perci\u00f2 nel sorvegliare i dintorni alla ricerca di pericoli, almeno quando l'animale non \u00e8 in movimento. I due comportamenti, tuttavia, tendono ad equilibrarsi col tempo, poich\u00e9 in una popolazione maggiormente dedita allo \"scrocco\" delle risorse risulta pi\u00f9 conveniente per gli animali esplorare i dintorni alla ricerca di nuove risorse, mentre viceversa in un ambiente dove predominano gli uccelli che cercano autonomamente nuove fonti di cibo pu\u00f2 risultare conveniente accodarsi agli \"esploratori\" per condividerne gli eventuali successi.\nNell'ambito dello stormo, le interazioni di tipo aggressivo sembrano essere inversamente proporzionali alla quantit\u00e0 di cibo presente: i fenomeni di aggressivit\u00e0 intraspecifica appaiono pi\u00f9 frequenti quando le risorse sono concentrate in pochi punti e quando la loro ubicazione \u00e8 variabile od ancora sconosciuta ai componenti dello stormo.\nRiproduzione.\nLa stagione riproduttiva non \u00e8 ben definita, ma tende a cadere generalmente durante la stagione delle piogge: lo sviluppo delle gonadi appare infatti legato con proporzionalit\u00e0 diretta all'umidit\u00e0 atmosferica ed alle ore di luce.\nIl maschio corteggia la femmina tenendosi ben eretto ed impettito con le penne della testa erette, ed emettendo il proprio canto, piuttosto flebile e costituito da una serie note acute seguite da un sibilo ed infine da una nota fischiata: frattanto, esso gira attorno alla \"partner\" seguendo percorsi zigzaganti e tenendo nel becco un filo d'erba. Se la femmina \u00e8 disponibile all'accoppiamento, lo segnala accovacciandosi e spostando lateralmente la coda.\nIl nido \u00e8 una struttura sferica formata da steli d'erba, foglie di bamb\u00f9 ed altro materiale fibroso di origine vegetale, dal diametro di circa 15\u00a0cm, ubicato in cavit\u00e0 naturali fra gli alberi o le rocce, oppure nelle crepe dei muri delle case, con apertura laterale che d\u00e0 sulla camera di cova ed \u00e8 posizionata sopravento. Pare che le specie arboree preferite per piazzarvi il nido siano \"Toddalia asiatica\", \"Gymnosporia montana\", \"Polyalthia longifolia\", \"Thuja orientalis\", \"Acacia nilotica\" ed \"Acacia chundra\", in particolare gli esemplari bassi e posti in aree di boscaglia non troppo fitta. Entrambi i \"partner\" contribuiscono alla costruzione del nido, col maschio che si occupa perlopi\u00f9 di reperire il materiale di costruzione e portarlo alla femmina, che provvede ad intrecciarlo.\nAll'interno del nido la femmina depone da 4 a 10 uova, che entrambi i coniugi provvedono ad incubare per i 10-16 giorni previsti dalla cova, alternandosi alla cova durante il giorno e dormendo insieme nel nido durante la notte. I piccoli alla nascita sono ciechi ed implumi, e vengono accuditi da ambedue i genitori: essi sono pronti per l'involo attorno alle tre settimane di vita, ma tendono a rimanere nei pressi del nido, tornandovi all'imbrunire per riposare assieme ai genitori, per almeno un'ulteriore settimana.\nLa maturit\u00e0 sessuale viene raggiunta da ambedue i sessi attorno ai sette mesi d'et\u00e0, sebbene sembra che la durata delle giornate e l'umidit\u00e0 atmosferica possano modificare (con rapporto di proporzionalit\u00e0 inversa per entrambi) tale periodo: difficilmente tuttavia i giovani riescono a riprodursi con successo prima dei 12-18 mesi d'et\u00e0.\nL'aspettativa di vita di questi uccelli si aggira attorno ai 6-8 anni."}
{"id": "1973305", "revid": "287204", "url": "https://it.wikipedia.org/wiki?curid=1973305", "title": "Antonio Ubaldo Rattin", "text": ""}
{"id": "1973308", "revid": "260752", "url": "https://it.wikipedia.org/wiki?curid=1973308", "title": "Domino (zoologia)", "text": ""}
{"id": "1973310", "revid": "228587", "url": "https://it.wikipedia.org/wiki?curid=1973310", "title": "Blas Roca Rey", "text": ""}
{"id": "1973314", "revid": "22475", "url": "https://it.wikipedia.org/wiki?curid=1973314", "title": "Bandai Namco", "text": ""}
{"id": "1973315", "revid": "180202", "url": "https://it.wikipedia.org/wiki?curid=1973315", "title": "Giuseppe Antonio Borghese", "text": ""}
{"id": "1973317", "revid": "42987726", "url": "https://it.wikipedia.org/wiki?curid=1973317", "title": "Riattribuzione sessuale", "text": ""}
{"id": "1973318", "revid": "300067", "url": "https://it.wikipedia.org/wiki?curid=1973318", "title": "Draft NBA 1985", "text": "Il Draft NBA 1985 si \u00e8 svolto il 18 giugno 1985 a New York. Questo fu il primo draft dell'era della \"Lotteria\". Ben 162 giocatori furono scelti in 7 giri dalle 23 squadre. Questo draft port\u00f2 nella NBA molti talenti che ebbero successo nella loro carriera, quali Patrick Ewing, Chris Mullin, Karl Malone e Joe Dumars."}
{"id": "1973319", "revid": "54354", "url": "https://it.wikipedia.org/wiki?curid=1973319", "title": "Business angel", "text": ""}
{"id": "1973332", "revid": "291294", "url": "https://it.wikipedia.org/wiki?curid=1973332", "title": "Windows Vista Home Basic", "text": ""}
{"id": "1973334", "revid": "111319", "url": "https://it.wikipedia.org/wiki?curid=1973334", "title": "Maestro di Marradi", "text": "Biografia.\nAllievo di Domenico Ghirlandaio prende il suo nome da un gruppo di cinque dipinti un tempo situati nella Badia di Marradi. Da qualche anno per motivi di sicurezza le opere sono state trasferite nella chiesa parrocchiale di Marradi dove sono visibili al pubblico. A destra del polittico centrale (\"Madonna in trono col Bambino con ai lati San Lorenzo e San Giovanni Evangelista\") \u00e8 la \"Madonna della Misericordia\", e a sinistra\" Santa Reparata e altri santi\" (opera restaurata nel suo splendore). In cima alla navata destra ancora \"Santa Reparata\" e a sinistra il \"Martirio di San Sebastiano\". Infine nella sacrestia \"San Giovanni Gualberto\", fondatore dell'ordine dei vallombrosani e della Badia di Santa Reparata a Marradi, in un fittizio trono drappeggiato che due angeli stanno per portare nella gloria celeste.\nOltre alle opere situate nella badia di Marradi a lui sono attribuite l\"'Annunciazione\" realizzata nel 1510 per la cappella del Seminario di Pesaro, la \"Madonna in trono col Bambino e sei Santi\" conservata chiesa di Santo Stefano a Palazzuolo sul Senio e la \"Madonna in trono col Bambino\", datata 1513, posta nella chiesa di Santa Cristina a Montefiridolfi che viene considerata il suo ultimo dipinto conosciuto. Un altro autografo, a lui attribuito, \u00e8 conservato presso la Pinacoteca di San Francesco di Acquapendente (museo della Citt\u00e0), raffigurante una \"Madonna con bambino e San Giovannino\", anticamente eseguito per l'altare di S. Antonio da Padova presso l'omonima chiesa di San Francesco (F. Zeri, p. 258; I. Faldi, pp. 37-38). "}
{"id": "1973338", "revid": "172126", "url": "https://it.wikipedia.org/wiki?curid=1973338", "title": "Consumo intermedio", "text": ""}
{"id": "1973344", "revid": "767487", "url": "https://it.wikipedia.org/wiki?curid=1973344", "title": "A Piece of What You Need", "text": "A Piece of What You Need, pubblicato nel 2008 dalla Verve Forecast \u00e8 il quarto studio album del cantautore Teddy Thompson.\nIl disco.\nUn anno dopo l'album di cover country \"Upfront &amp; Down Low\", Teddy Thompson torna con un disco di inediti. La produzione \u00e8 affidata a Marius De Vries che nota il cantautore britannico nel backstage del tour di Rufus Wainwright nel quale Teddy partecipava come corista.\nL'album \u00e8 stato preceduto dal singolo \"In My Arms\" e dal video nel quale compare brevemente al piano l'amico Rufus Wainwright.\nCome ormai d'abitudine l'album contiene come \"ghost track\" una cover degli Everly Brothers in questo caso \u00e8 \"The Price of Love\"\nTracce.\nMusiche e testi: Teddy Thompson eccetto #12 Don Everly"}
{"id": "1973346", "revid": "767487", "url": "https://it.wikipedia.org/wiki?curid=1973346", "title": "African Herbsman", "text": "African Herbsman \u00e8 il settimo album in studio del gruppo musicale giamaicano The Wailers, di cui faceva parte anche Bob Marley, sotto etichetta Trojan Records. L'album contiene brani registrati in Giamaica a partire dal 1970, con il produttore Lee Perry, prima che i The Wailers ricevettero l'attenzione di tutto il mondo. Due brani, \"Trenchtown Rock\" e \"Lively Up Yourself\" sono stati autoprodotti dagli stessi The Wailers."}
{"id": "1973356", "revid": "125890447", "url": "https://it.wikipedia.org/wiki?curid=1973356", "title": "Bradford City Association Football Club", "text": "Il Bradford City Association Football Club (noto anche come \"The Bantams\", e in precedenza \"The Paraders\"), meglio noto come Bradford City, \u00e8 una societ\u00e0 calcistica inglese con sede a Bradford, West Yorkshire. Milita in Football League Two, quarta serie del campionato inglese di calcio. \nLa squadra gioca le proprie partite casalinghe al Valley Parade.\nStoria.\nFondato nel 1903, nel 1908 fu promosso nella massima divisione inglese. Nel 1911 ottenne il pi\u00f9 grande successo della sua storia: la vittoria dell'FA Cup.\nDopo la retrocessione del 1922, il club ha trascorso 77 anni nelle serie cadette.\nNella stagione 1981-82 la squadra ottenne la promozione in Third Division, ma nel 1983 la societ\u00e0 venne rifondata. Una nuova promozione, questa volta in Second Division arriv\u00f2 nella stagione 1984-85, ma l'11 maggio 1985 nello stadio cittadino si svilupp\u00f2 un tragico rogo. Cinquantasei persone persero la vita, e pi\u00f9 di 200 rimasero ferite. L'episodio \u00e8 passato alla storia come \"Disastro di Bradford\".\nDopo aver clamorosamente mancato la promozione in First Division nel 1987-88, nella stagione 1989-90 ci fu una nuova retrocessione in Third Division. Nel 1994 il nuovo presidente Geoffrey Richmond si impegn\u00f2 a raggiungere la Premier League entro il 1999. La stagione 1995-96 segn\u00f2 il ritorno in First Division dopo il piazzamento in sesta posizione e aver disputato i play-off. La squadra venne rinforzata, e finalmente nella stagione 1998\u201399 arriv\u00f2 la promozione in Premier League.\nLa prima stagione nel nuovo campionato si concluse con un'insperata salvezza all'ultima giornata (il Bradford City sconfisse 1-0 il ). La stagione successiva la squadra partecip\u00f2 alla Coppa Intertoto: dopo aver facilmente superato il secondo e il terzo turno fu sconfitta in semifinale dai russi dello . In quella stessa stagione avvenne la retrocessione, che port\u00f2 il club sull'orlo del fallimento. Nel 2003-04 nuova retrocessione in Second Division, infine nel 2006-2007 retrocessione in Football League 2. Nella sua storia la squadra ha avuto pi\u00f9 di 40 allenatori. L'attuale coach \u00e8 Phil Parkinson.\nNella stagione 2012-13 raggiunge la finale della League Cup sconfingendo prima l'Arsenal ai quarti di finale poi l'Aston Villa in semifinale, tuttavia viene sconfitto in finale dallo Swansea per 5-0. In questo modo \u00e8 stata eguagliata l'impresa record del Rochdale del 1961-1962, in quanto club della quarta divisione inglese che raggiunge la finale di Coppa di Lega.\nNella stagione 2012-2013 la squadra raggiunge la promozione in Football League One sconfiggendo il Northampton Town Football Club per 3-0 nella finale dei playoff della League 2.\nNella stagione successiva, la 2013-2014 il Bradford raggiunge l'11\u00b0 non prendendo cos\u00ec parte ai play-off per la promozione nella seconda divisione inglese. Questa stagione \u00e8 stata caratterizzata da un gran numero di pareggi e molte delusioni. Il computo totale delle partite \u00e8 stato di 14 vittorie, 17 pareggi e 15 sconfitte.\nIl 24 gennaio 2015 sconfigge nel quarto turno di FA Cup il Chelsea per 2-4, dopo essere stato sotto di 2 gol. Tre settimane dopo, il 15 febbraio 2015, elimina un'altra squadra di Premier League, il Sunderland per 2-0.\nAl termine della stagione 2018-19, conclusa con il piazzamento all'ultimo posto in \"Football Legaue One\", viene retrocesso in \"Football League Two\".\nTifoseria.\nGemellaggi e rivalit\u00e0.\nLe principali rivalit\u00e0 sono con il Leeds United (partita questa che viene talvolta soprannominata \"West Yorkshire Derby\") e con l'Huddersfield Town. C'\u00e8 anche rivalit\u00e0 con l'altra squadra di Bradford, il Bradford Park Avenue, ma ultimamente questa squadra milita in campionati locali.\nOrganico.\nRosa 2020-2021.\n\"Rosa aggiornata al 12 dicembre 2020\""}
{"id": "1973358", "revid": "125535264", "url": "https://it.wikipedia.org/wiki?curid=1973358", "title": "Udo Lindenberg", "text": "In ambito musicale ha praticato soprattutto il genere rock.\nBiografia.\nUdo Lindenberg ha iniziato la sua carriera musicale nel 1970 come batterista nella formazione Passport di Klaus Doldinger, dopo aver suonato per un breve periodo in una band da lui stesso fondata. Nel 1971 ha inciso il suo primo album da solista, con canzoni in lingua inglese (tutta la sua successiva produzione avr\u00e0 invece testi in tedesco), senza raccogliere consensi; analogo flop ha fatto registrare anche il secondo lavoro, inciso l'anno successivo; il terzo album, \"Alles klar auf der Andrea Doria\" (1973), contenente il pezzo omonimo e l'altro singolo \"Cello\" (ovvero \"Violoncello\"), \u00e8 stato quello della consacrazione.\nNel 1976 Udo Lindenberg ha scoperto il talento canoro di Ulla Meinecke, fino a quel momento sua segretaria personale. Ne ha prodotto i primi due album e l'ha ospitata in uno dei propri, \"Dr\u00f6hnland Symphonie\", dove ella figura anche come coautrice. In seguito Lindenberg ha collaborato con David Bowie, Eric Burdon, Gianna Nannini, Lucio Battisti, Nena.\nNel 1978 ha pubblicato un album interamente composto da cover (tra cui \"As Time Goes By\", \"Born to Be Wild\", \"Candle in the Wind)\", tutte tradotte in lingua tedesca.\nNel 1983 ha inciso un'altra cover, \"Sonderzug nach Pankow\", versione in tedesco di \"Chattanooga Choo Choo\", con un testo contenente accenti molto polemici nei confronti della DDR. Nello stesso anno ha pubblicato il singolo \"Sonderzug Nach Pankow\", un brano dedicato alle nuove generazioni della DDR, in cui lanciava invettive contro il Presidente del Consiglio Erich Honecker.\nA partire dagli anni 80, Udo Lindenberg ha intrapreso anche altri percorsi, in particolare quello letterario (pubblicando libri di vario genere, compresa un'autobiografia): degno di nota anche il suo approdo alla pittura, avendo in questo un mentore nel fratello Erich, gi\u00e0 noto come esecutore di nature morte.\nUdo Lindenberg, che per buona parte degli anni 70 e 80 \u00e8 stato uno dei dominatori nelle classifiche musicali tedesche, vive da tempo in una suite del prestigioso hotel Atlantic di Amburgo, dove ha anche tenuto il concerto inserito poi nel suo album live del 2011: tra i brani \u00e8 presente una nuova versione di \"Cello\", eseguita in duetto con Clueso."}
{"id": "1973360", "revid": "33277", "url": "https://it.wikipedia.org/wiki?curid=1973360", "title": "Benaguacil", "text": ""}
{"id": "1973363", "revid": "121149445", "url": "https://it.wikipedia.org/wiki?curid=1973363", "title": "Replicone", "text": "Il replicone o unit\u00e0 di replicazione \u00e8 il tratto di DNA compreso fra un'origine di replicazione e le due terminazioni della replicazione, cio\u00e8 i punti in cui le forche di replicazione adiacenti si fondono. Un'unit\u00e0 di replicazione contiene tutti i geni che codificano per i polipeptidi atti alla sua autoreplicazione.\nIn un cromosoma batterico c'\u00e8 una sola origine di replicazione, perci\u00f2 l'intero cromosoma \u00e8 un replicone, di lunghezza media pari a 4200 kb; in tutti gli Eucarioti, da \"Saccharomyces cerevisiae\" alle piante, data la dimensione dei cromosomi (nell'uomo in media 100 milioni di paia di basi) i repliconi sono in \"diverse centinaia\" su ogni cromosoma e la loro lunghezza \u00e8 dell'ordine di decine o al massimo poche centinaia di kilobasi, quindi minore che nei Procarioti.\nCoerentemente, nei Procarioti la forca di replicazione procede a una velocit\u00e0 di 50000 bp/min circa in media, mentre negli Eucarioti questa avanza molto pi\u00f9 lentamente, al massimo fino a poche migliaia di bp/min.\nIn \"Saccharomyces cerevisiae\" ci sono circa 400 repliconi, ciascuno ha un'origine di replicazione detta ARS (autonomous replicating sequence).\nI cromosomi umani contengono circa 30000 repliconi.\nIn un replicone si definisce \"replicatore\" l'insieme delle sequenze di DNA che dirigono l'inizio della replicazione, e \"iniziatore\" una proteina che riconosce il replicatore per attivare l'inizio della replicazione. La replicazione del DNA non avviene simultaneamente in tutti i repliconi del genoma di un organismo, esiste un tempo di inizio della replicazione che dipende dal tipo di cellula"}
{"id": "1973366", "revid": "767487", "url": "https://it.wikipedia.org/wiki?curid=1973366", "title": "Mini chromosome maintenance", "text": "Le proteine MCM (in inglese \"Mini Chromosome Maintenance\") sono proteine richieste per l'inizio del processo di replicazione negli eucarioti. Queste proteine hanno conservato motivi e attivit\u00e0 sul DNA (in vitro) riconducibili alla classe delle elicasi, assieme ad un'attivit\u00e0 ATPasica. Sono state proposte come \"elicasi replicative\", cio\u00e8 enzimi che separano i due filamenti della doppia elica di DNA vicino alla forca di replicazione.\nLe proteine MCM sono reclutate all'interno del complesso di pre-replicazione, che controlla che la replicazione del DNA avvenga solamente una volta per ogni ciclo cellulare nelle cellule eucariotiche.\nIn un processo conosciuto come \"DNA replication licensing\", innesca nella cromatina la replicazione del DNA legandosi ai siti di origine della replicazione durante il periodo del ciclo cellulare che va dalla fase M tardiva fino all'inizio della fase G1. Le proteine MCM sono pertanto dei fattori di licensing.\nAttivate dalle protein-chinasi che promuovono la fase S, i complessi MCM che si legano ai siti di origine della replicazione svolgono la doppia elica di DNA, reclutando successivamente la DNA polimerasi e dando cos\u00ec inizio alla sintesi del DNA.\nSuccessivamente all'innesco della replicazione del DNA nella fase S, il complesso MCM entra a far parte del complesso del replisoma, verosimilmente funzionando come una elicasi.\nIl suo distacco e degradazione priva le origini replicative della capacit\u00e0 di ridare subito inizio ad una nuova replicazione per la restante parte dello stesso ciclo cellulare.\nLa perdita di controllo sulla funzionalit\u00e0 MCM potrebbe causare dei difetti cromosomici che contribuirebbero alla genesi di alcuni tumori. Le proteine MCM sono altamente espresse in cellule cancerose di tumori umani maligni e di cellule pre-cancerose che vanno incontro a trasformazione maligna."}
{"id": "1973367", "revid": "1573940", "url": "https://it.wikipedia.org/wiki?curid=1973367", "title": "Tettigarcta", "text": "Tectigarcta \u00e8 un genere di cicale endemico dell'Australia, note in inglese con il nome comune di \"hairy cicadas\" (\"cicale pelose\"). \u00c8 l'unico genere della famiglia Tettigarctidae (ordine Rhynchota Homoptera, superfamiglia Cicadoidea).\nDescrizione.\nI Tettigarctidae sono abbastanza simili ai Cicadidae, da cui differiscono per alcuni caratteri morfologici ed etologici: hanno il tegumento rivestito da una peluria, il pronoto particolarmente espanso e ricoprente in parte il mesonoto; cambia inoltre il decorso di alcune nervature alari.\nI caratteri differenziali pi\u00f9 evidenti risiedono per\u00f2 nella struttura degli organi sonori e del modo di comunicare. Gli organi sonori addominali sono infatti presenti in entrambi i sessi, mentre nei Cicadidi sono presenti solo nei maschi, sono poco sviluppati e poco funzionali e manca il sistema di amplificazione acustica addominale costituito dai sacchi aerei. Conseguenza di questa struttura morfoanatomica \u00e8 l'incapacit\u00e0 di emettere il sonoro frinito tipico delle cicale propriamente dette. Manca inoltre il timpano ventrale, organo acustico con cui i Cicadidi percepiscono il canto dei maschi.\nLa comunicazione fra i Tettigarctidae avviene attraverso le vibrazioni. Il timballo trasmette la vibrazione sulla superficie su cui poggia l'insetto (foglie, rametti, ecc.) e si propaga attraverso questa. La percezione da parte degli altri simili avviene per mezzo di sensilli localizzati negli empodi dei tarsi.\nA differenza dei Cicadidi, infine, i Tettigarctidae hanno abitudini notturne e durante il giorno tendono a nascondersi rifuggendo dalla luce.\nSistematica e diffusione.\nLa famiglia dei Tettigarctidae \u00e8 in gran parte composta da specie fossili del Mesozoico e del Cenozoico. Le uniche due specie ancora esistenti rappresentano perci\u00f2 un'entomofauna relitta confinata nella foresta pluviale temperata delle regioni montuose del sudest dell'Australia:"}
{"id": "1973370", "revid": "1305772", "url": "https://it.wikipedia.org/wiki?curid=1973370", "title": "Trachypithecus geei", "text": "Il presbite dorato di Gee (Trachypithecus geei), o semplicemente presbite dorato, \u00e8 una scimmia del Vecchio Mondo diffusa in una piccola area dell'Assam Occidentale, in India, e nelle adiacenti colline ai piedi dei Monti Neri del Bhutan. \u00c8 una delle specie di primati pi\u00f9 minacciate dell'India. Ritenuto sacro a lungo da molte genti himalaiane, il presbite dorato venne portato per la prima volta all'attenzione della scienza dal naturalista E. P. Gee negli anni '50.\nDescrizione.\nIl presbite dorato \u00e8 noto soprattutto per la sua folta pelliccia che varia dal color oro al color crema brillante; la faccia \u00e8 nera e la lunga coda pu\u00f2 misurare fino a 50\u00a0cm di lunghezza. Per la maggior parte del tempo, questo langur resta confinato sulle cime degli alberi, utilizzando la lunga coda come bilanciere mentre salta da un ramo all'altro. Durante la stagione delle piogge ricava l'acqua necessaria dalla rugiada e dalle foglie. La sua dieta \u00e8 erbivora e consiste di frutti sia maturi che acerbi, foglie mature e giovani, semi, boccioli e fiori.\nConservazione.\nIl suo areale \u00e8 molto ristretto, essendo limitato a sud dal Brahmaputra, a est dal Manas, a ovest dal Sankosh, nell'Assam, in India, e a nord dai Monti Neri del Bhutan. Si ritiene che queste barriere geografiche abbiano portato alla radiazione di questa specie a partire da una popolazione di presbiti dal ciuffo (\"Trachypithecus pileatus\"), strettamente imparentati con essa. Vive generalmente in gruppi di circa 8 esemplari (ma talvolta anche di 50), formati da un maschio adulto e da alcune femmine. Il presbite dorato \u00e8 attualmente minacciato: nel 2001 la popolazione totale indiana era di 1064 individui e la relativa scarsit\u00e0 di piccoli e giovani indica un notevole declino della popolazione, causato dalla distruzione dell'habitat in seguito alle attivit\u00e0 umane. Una popolazione frammentata, ma protetta, che vive in una piantagione di alberi della gomma a Nayakgaon, nel distretto di Kokrajhar, in Assam, \u00e8 aumentata dai 38 esemplari del 1997 ai 52 del 2002. Questa popolazione si \u00e8 inoltre adattata a nutrirsi dei frutti secchi degli alberi della gomma.\nSottospecie.\nSi riconoscono due sottospecie di questo presbite:"}
{"id": "1973376", "revid": "436907", "url": "https://it.wikipedia.org/wiki?curid=1973376", "title": "Star Box", "text": "Star Box \u00e8 una raccolta del gruppo musicale giapponese X Japan, pubblicata nel 1999 dalla Sony Records.\nDescrizione.\nEsistono due edizioni del disco; la prima con normale custodia e booklet e la seconda con custodia esterna in cartone e booklet esterno. Comprende brani tratti dagli album \"BLUE BLOOD\" e \"Jealousy\"."}
{"id": "1973378", "revid": "228587", "url": "https://it.wikipedia.org/wiki?curid=1973378", "title": "Base logistica delle Nazioni Unite", "text": "La base logistica delle Nazioni Unite (UNLB) e il deposito del WFP-UNHRD si trovano a Brindisi.\nL'UNLB, attivo dal 1994, riceve materiale proveniente dalle missioni in chiusura o ridimensionamento, ispeziona, ripara, immagazzina e invia tale materiale alle operazioni di pace e umanitarie che ne fanno richiesta; appronta e mantiene in condizioni di efficienza i cosiddetti \"start up kits\", ossia tutti quei materiali ed attrezzature necessarie all'apertura di una nuova missione; opera da centro di smistamento, o hub, delle telecomunicazioni satellitari per le Nazioni Unite.\nIl deposito del WFP-UNHRD \u00e8 situato presso l'Aeroporto militare \"Orazio Pierozzi\" di Brindisi dove possono atterrare aerei cargo anche di notevoli dimensioni. I depositi, gestiti dal Programma alimentare mondiale, sono stati trasferiti il 1\u00ba giugno 2000 dalla precedente sede di Pisa su decisione del segretario generale delle Nazioni Unite, che ne ha affidato la loro gestione al WFP/PAM in considerazione delle sue capacit\u00e0 logistiche nelle attivit\u00e0 umanitarie. Questa struttura garantisce un soccorso rapido ed efficace alle popolazioni colpite da calamit\u00e0 naturali o guerre. Gli aiuti alimentari ed i farmaci sono gi\u00e0 stoccati nel deposito e pronti ad essere trasportati appena se ne verifichi il bisogno. Da Brindisi, il WFP \u00e8 in grado di creare ovunque vere e proprie basi operative, in grado di ricevere e distribuire aiuti e valutare danni e necessit\u00e0 immediate.\nIl deposito, costituito da tre magazzini, ha una superficie complessiva di oltre 6.000 m\u00b2. Contiene materiali di pronto impiego divisi quali:"}
{"id": "1973384", "revid": "62221", "url": "https://it.wikipedia.org/wiki?curid=1973384", "title": "Tettigarctidae", "text": ""}
{"id": "1973386", "revid": "62221", "url": "https://it.wikipedia.org/wiki?curid=1973386", "title": "Tettigarctinae", "text": ""}
{"id": "1973391", "revid": "478814", "url": "https://it.wikipedia.org/wiki?curid=1973391", "title": "Monti Neri", "text": "I Monti Neri sono una catena montuosa situata in Bhutan.\nPosti a meridione della catena Himalayana, tagliano da nord a sud il paese in due parti e creano una barriera tra il Bhutan occidentale ed il Bhutan orientale, formando uno spartiacque tra i due bacini idrografici del Mo Chhu e Drangme Chhu.\nL'altezza varia tra i 700 metri della sezione meridionale, ed i 4.600 metri della sezione settentrionale, culminando con la vetta del \"Dungshinggang\", noto anche come \"monte Jow Durshing\", a 4617 metri di quota.\nI Monti Neri costituiscono un parco nazionale, il \"Jigme Singye Wangchuck National Park\". La zona \u00e8 sempre stata considerata sacra dalle popolazioni locali. Recentemente \u00e8 stato concesso l'accesso prima agli appassionati di bird watching, poi agli escursionisti; rimane comunque proibito accedere alle zone pi\u00f9 prossime alle vette."}
{"id": "1973394", "revid": "228587", "url": "https://it.wikipedia.org/wiki?curid=1973394", "title": "Derbforgaill", "text": ""}
{"id": "1973402", "revid": "599013", "url": "https://it.wikipedia.org/wiki?curid=1973402", "title": "Sorelle terziarie cappuccine della Sacra Famiglia", "text": "Le Sorelle Terziarie Cappuccine della Sacra Famiglia (in spagnolo \"Hermanas Terciarias Capuchinas de la Sagrada Familia\") sono un istituto religioso femminile di diritto pontificio: le suore di questa congregazione, dette Amigoniane, pospongono al loro nome la sigla H.T.C.F.S.\nStoria.\nLa congregazione trae origine da una comunit\u00e0 di terziarie francescane organizzata dal padre cappuccino Luis Amig\u00f3 Ferrer (1854-1934) che nel 1878 inizi\u00f2 a praticare vita comune presso il santuario di Nuestra Se\u00f1ora de Montiel a Benaguacil.\nOttenuto il \"nihil obstat\" dell'arcivescovo di Valencia, l'11 maggio del 1885 le consorelle fecero la loro prima professione dei voti religiosi, dando ufficialmente all'istituto delle Terziarie Cappuccine. Padre Amig\u00f3 diede loro la regola del Terzo Ordine Regolare di San Francesco e delle costituzioni elaborate da lui stesso.\nPoco dopo la fondazione le sorelle si adoperarono per assistere i malati durante un'epidemia di colera scoppiata a Massamagrell, citt\u00e0 natale del fondatore: quattro religiose contrassero il morbo e morirono. Il 6 marzo 1902 papa Leone XIII approv\u00f2 la congregazione che venne poi aggregata all'Ordine dei Frati Minori Cappuccini il 15 settembre 1905.\nAttivit\u00e0 e diffusione.\nLe religiose si dedicano soprattutto all'istruzione della giovent\u00f9: curano particolarmente la rieducazione di minori in situazioni di disagio sociale e prestano il loro servizio presso le carceri minorili.\nLe Sorelle Terziarie Cappuccine sono presenti in Europa (Belgio, Germania, Italia, Polonia, Slovacchia, Spagna), in Africa (Benin, Repubblica Democratica del Congo, Guinea Equatoriale, Tanzania), in Asia (Corea del Sud, Filippine) e in numerose nazioni dell'America Latina; la sede generalizia \u00e8 a Roma.\nAl 31 dicembre 2005 l'istituto contava 1.347 religiose in 223 case."}
{"id": "1973403", "revid": "124123", "url": "https://it.wikipedia.org/wiki?curid=1973403", "title": "Edward Pritchard Gee", "text": "\u00c8 noto per aver scoperto la specie di langur che porta il suo nome, il presbite dorato di Gee. Dette un notevole contributo allo sviluppo della politica conservazionista indiana, allora ai primi passi. Tra le sue pubblicazioni ricordiamo il libro \"The Wildlife of India\"."}
{"id": "1973407", "revid": "486946", "url": "https://it.wikipedia.org/wiki?curid=1973407", "title": "Polizia ausiliaria partigiana", "text": ""}
{"id": "1973416", "revid": "287204", "url": "https://it.wikipedia.org/wiki?curid=1973416", "title": "Manas (fiume)", "text": "Il Manas \u00e8 il maggior affluente del fiume Brahmaputra; scorre nello Stato dell'Assam. \u00c8 chiamato cos\u00ec in onore di Manasa, il dio serpente della mitologia ind\u00f9. Le popolazioni che vivono nelle vicinanze di questo fiume venerano il dio Cerbaro, figura mitologica simile al Cerbero greco."}
{"id": "1973417", "revid": "729019", "url": "https://it.wikipedia.org/wiki?curid=1973417", "title": "Derbforgaill (mitologia)", "text": "Derbforgaill \u00e8 un personaggio femminile del Ciclo dell'Ulster nella mitologia irlandese. Principessa di Lochlainn, la mitica terra dei nemici d'Irlanda, in genere identificata con la Norvegia o comunque con la Scandinavia, si innamora dell'eroe dell'Ulster, C\u00fa Chulainn, pur non avendolo mai visto, quando ne sente narrare le imprese. Parte allora con una serva in cerca dell'eroe e per trovarlo le due si trasformano in cigni. Quando C\u00fa Chulainn le avvista cerca di abbattere uno dei cigni con una pietra, ma la bestia ferita, una volta a terra, si rivela essere la principessa Derbforgaill. Per salvarle la vita l'eroe le succhia la pietra fuori dalla ferita, ma avendo assaggiato il suo sangue non pu\u00f2 pi\u00f9 sposarla o avere con lei rapporti carnali (perch\u00e9 nei tempi antichi la commistione del sangue creava un legame di parentela; non si potevano quindi avere rapporti sessuali con persone che rientrassero tra i nostri parenti, o si sarebbe peccato d'incesto). Cos\u00ec C\u00fa Chulainn decide di affidare Derbforgaill al suo fratello adottivo (in altre versioni: figlio adottivo) Lugaid Riab nDerg. Il loro matrimonio \u00e8 felice, ma la donna \u00e8 destinata ad una fine orrenda. Un giorno le altre donne la sfidano a mettere alla prova la sua sensualit\u00e0 in una gara a chi orina pi\u00f9 lontano attraverso un mucchio di neve. La vittoria le sar\u00e0 fatale: le sue rivali, furiose, l'assaliranno e mutileranno per gelosia, uccidendola. C\u00fa Chulainn si prender\u00e0 una vendetta, uccidendone 150, ma Lugaid rimasto vedovo morir\u00e0 di crepacuore."}
{"id": "1973423", "revid": "26415", "url": "https://it.wikipedia.org/wiki?curid=1973423", "title": "Palazzetto dello sport &quot;Elio Pentassuglia&quot;", "text": ""}
{"id": "1973428", "revid": "599013", "url": "https://it.wikipedia.org/wiki?curid=1973428", "title": "Ordine di DeMolay", "text": "LOrdine di DeMolay \u00e8 un'organizzazione massonica internazionale di carattere iniziatico per ragazzi tra i 12 e i 21 anni ispirato ai principi della cavalleria templare, vuole insegnare ai giovani dei principi morali attraverso un programma di sviluppo e divertimento. I giovani componenti sono figli di Massoni o di personalit\u00e0 strettamente legate alla Massoneria in quanto si accede su invito.\nStoria.\nA sviluppare l'idea di una fratellanza per ragazzi fu il massone statunitense Frank S. Land, appartenente al \"DeMolay Council of Kadosh\" di Kansas City nel primo dopoguerra.\nL'ordine nacque con l'intento di poter dare una famiglia a tutti quei ragazzi rimasti orfani per via della guerra, con lo scopo di renderli uomini e impartendo dei principi etici e morali.\nCaratteristiche.\nSebbene l'organizzazione non discenda direttamente dai Cavalieri templari, il nome di Jacques de Molay, il 23\u00ba e ultimo dei Gran Maestri dell'ordine del Tempio, \u00e8 strettamente legato a molti dei suoi rituali ed \u00e8 stato scelto per onorare la memoria del suo atto eroico: sacrificare la sua vita anzich\u00e9 tradire i suoi fratelli. Il DeMolay non \u00e8 da considerarsi pura Massoneria, \u00e8 altrettanto vero per\u00f2 che la correlazione tra i due \u00e8 molto stretta sia per i luoghi in cui ci si riunisce, sia per la simbologia adottata dall'Ordine e sia per sponsorizzazione della massoneria stessa. \nL'Ordine di DeMolay non richiede ai suoi membri di professare un credo o un'ideologia in particolare. Si richiede ai giovani uomini di essere uomini d'onore, di impegnarsi nella solidariet\u00e0, nel lavoro, e nel rispetto delle leggi dello Stato. Appartenenti all'Ordine di DeMolay provengono pertanto da un'ampia variet\u00e0 di fedi religiose.\nL'Ordine oggi \u00e8 sparso in tutto il mondo, seguendo un percorso associativo simile a quello del Rotary e del Lions Club International. Possono accedere a questo Ordine giovani di qualsiasi ceto sociale, con l'unica caratteristica di voler conseguire il miglioramento personale. L'Ordine si impegna a praticare e trasmettere ai giovani sette virt\u00f9: amore filiale, il rispetto per gli esseri viventi, la cortesia, l'amicizia, la lealt\u00e0, la rettitudine e il patriottismo.\nI Capitoli.\nL\u2019Ordine \u00e8 diviso in Capitoli, per Capitolo si intende un nucleo di ragazzi che opera in quella determinata zona. Per costituire un capitolo sono necessari almeno quindici Demolay attivi e un luogo in cui incontrarsi. Esistono pi\u00f9 di 10.000 capitoli in tutto il mondo, con milioni di ragazzi iscritti all\u2019Ordine.\nIn Italia sono presenti diversi Capitoli tra cui il Capitolo \"Fidelitas\" a Milano, il Capitolo \"Roma Numero Uno\" a Roma, \"Magna Grecia\" a Napoli, \"Fortitudo\" a Palermo, \"Militiae Templi\" a Cagliari e \"Excalibur\" a Cosenza.\nAlcuni famosi appartenenti.\nColonnello Frank Borman e Vance D. Brand, astronauti; Bill Clinton, Walt Disney, John Steinbeck, John Wayne."}
{"id": "1973431", "revid": "1573940", "url": "https://it.wikipedia.org/wiki?curid=1973431", "title": "Polioptila californica", "text": "Lo zanzariere della California (Polioptila californica ) \u00e8 un uccello passeriforme della famiglia Polioptilidae.\nDistribuzione e habitat.\nVive nella fitta chaparral di salvia, tipica della California.\nDescrizione.\nGli adulti misurano 10.8 cm di lunghezza. Questa specie \u00e8 stata recentemente separata dal simile zanzariere codanera dei deserti del Sonora e del Chihuahua.\nIl maschio \u00e8 completamente grigio scuro, distinguibile solo dalla corona nera e da un sottile becco nero. Ha una lunga coda, nera e sottile, con strette punte bianche e bordi sulla parte inferiore delle penne. La femmina \u00e8 simile al maschio, ma ha la corona blu-grigia invece che nera.\nComportamento.\nNel suo areale che parte dalla California del sud e si estende verso meridione sino alla Bassa California e Bassa California del Sud, questa specie stanziale poco visibile \u00e8 spesso osservato mentre si sposta velocemente nel sottobosco, o ne \u00e8 sentito il canto, che assomiglia al miagolio di un gattino.\nLa sua dieta \u00e8 a base di insetti e ragni.\nStato di conservazione.\nNella parte settentrionale del suo areale (California del sud) questa specie \u00e8 stata catalogata come minacciata dall'\"United States Fish and Wildlife Service\" nel 1993 a causa dell'aumento dell'attivit\u00e0 umana nel suo habitat (la perdita di habitat potenziale negli Stati Uniti nel 1991 \u00e8 stimata tra il 70 e il 90 percento). Questa specie \u00e8 particolarmente vulnerabile per via della sua piccola popolazione che nel suo habitat limitato spesso vive nei principali terreni utili per l'edificazione edilizia o industriale. \nBench\u00e9 alcuni dei suoi habitat siano stati salvati dai parchi statali e dalle foreste nazionali, la sua popolazione \u00e8 stata gravemente frammentata. Ci sono comunque degli sforzi per preservare spazi aperti nella California del sud per assicurare che questa specie non scompaia dal suo habitat originario.\nLo zanzariere della California \u00e8 una specie fondamentale in molti piani regionali per la conservazione degli habitat."}
{"id": "1973436", "revid": "2056951", "url": "https://it.wikipedia.org/wiki?curid=1973436", "title": "Zenit (disambigua)", "text": ""}
{"id": "1973438", "revid": "438678", "url": "https://it.wikipedia.org/wiki?curid=1973438", "title": "A Collection of Pop Classics", "text": "A Collection of Pop Classics \u00e8 un album del gruppo hardcore punk statunitense Reagan Youth, contenente il materiale dei due precedenti album, \"Volume 1\" e \"Volume 2\". Il disco \u00e8 stato pubblicato dopo lo scioglimento del gruppo nel 1989 e il suicidio del cantante Dave Rubenstein nel 1993."}
{"id": "1973439", "revid": "1305772", "url": "https://it.wikipedia.org/wiki?curid=1973439", "title": "Trachypithecus pileatus", "text": "Il presbite dal ciuffo (Trachypithecus pileatus) \u00e8 una specie di primate della famiglia dei Cercopitecidi.\nDistribuzione.\nCon quattro sottospecie (\"Trachypithecus pileatus pileatus\", \"Trachypithecus pileatus brahma\", \"Trachypithecus pileatus durga\" e \"Trachypithecus pileatus tenebricus\"), la specie vive in Assam, Myanmar nord-occidentale (a ovest del fiume Chindwin) e nel Bangladesh orientale. Il suo habitat naturale \u00e8 costituito dalle foreste secche subtropicali o tropicali.\nDescrizione.\nDimensioni.\nMisura fino a 160 cm di lunghezza, di cui la coda costituisce pi\u00f9 della met\u00e0 del totale, per un peso che raggiunge i 15 kg: i maschi sono pi\u00f9 grossi e pesanti rispetto alle femmine. Con tali misure, \u00e8 una delle specie di presbite di maggiori dimensioni.\nAspetto.\nIl pelo \u00e8 grigio scuro sul dorso, mentre sul ventre assume toni diversi a seconda della sottospecie (giallo-grigiastro nella sottospecie nominale, giallo canarino in \"brahma\", giallo arancio in \"durga\" e rossiccio in \"tenebricus\", che possiede inoltre toni generali del mantello pi\u00f9 scuri). La faccia \u00e8 glabra e nerastra, incorniciata da pelo chiaro che sulla fronte assume la forma di un ciuffo.\nBiologia.\nSi tratta di animali diurni ed arboricoli, che vivono in gruppi di una decina di individui, composti da un unico maschio dominante e da numerose femmine coi cuccioli. I mgiovani maschi spesso si riuniscono in gruppetti, alla vista dei quali i maschi proprietari di un \"harem\" reagiscono assai aggressivamente, poich\u00e9 qualche giovane potrebbe tentare di spodestarli o di rubare loro qualche femmina. Nonostante si tratti di animali piuttosto territoriali, i territori dei vari gruppi spesso si sovrappongono in modo anche considerevole.\nAlimentazione.\nSi tratta di animali principalmente folivori, ma che tuttavia non disdegnano di nutrirsi sporadicamente anche di frutta e fiori: per far fronte a questa dieta energeticamente assai povera (la cellulosa, di cui le foglie sono ricche, \u00e8 assai difficile da degradare in zuccheri semplici, facilmente assimilabili), questi animali hanno evoluto uno stomaco simile per conformazione a quello dei ruminanti.\nRiproduzione.\nLa gestazione dura circa sei mesi e mezzo, al termine dei quali (generalmente fra dicembre ed aprile) la femmina mette al mondo un unico cucciolo di colore bianco-giallastro. Nell'allevamento del cucciolo, oltre alla madre, giocano un ruolo importante anche le altre femmine del gruppo, che possono accudirlo mentre la madre si nutre. Sia i maschi che le femmine, una volta raggiunta la maturit\u00e0 sessuale, sia i maschi che le femmine lasciano il gruppo natio per tentare di fondarne uno proprio (se maschi) od entrare a far parte di un nuovo gruppo per evitare episodi di incesto."}
{"id": "1973441", "revid": "17654", "url": "https://it.wikipedia.org/wiki?curid=1973441", "title": "Image board", "text": ""}
{"id": "1973450", "revid": "115981164", "url": "https://it.wikipedia.org/wiki?curid=1973450", "title": "Sogno e adorazione dei Magi", "text": "Il Sogno e Adorazione dei Magi \u00e8 un gruppo scultoreo che adorna la lunetta del portale dell'abbazia di San Mercuriale a Forl\u00ec.\nLe figure sono caratterizzate da uno spiccato rilievo, e danno l'impressione, a chi guarda dal basso, di essere vere e proprie statue a tutto tondo, che emergono dalla lunetta marcatamente profonda. La stella si distingue perch\u00e9 \u00e8 un elemento di recupero, proveniente da un blocco di marmo pi\u00f9 antico come dimostrano le tracce di un'antica epigrafe sul retro.\nDifficile una esatta datazione del gruppo. L'abbazia \u00e8 stata completamente ricostruita fra il 1178 e il 1180, ed \u00e8 perci\u00f2 ipotizzabile che le sculture siano entrate a far parte del portale nei primissimi anni del XIII secolo.\nStoria.\nA lungo il ciclo scultoreo \u00e8 stato attribuito a Wiligelmo o a ignoti artisti locali. Negli ultimi decenni si \u00e8 invece consolidata, e oggi ampiamente accettata, l'attribuzione dell'opera al ferrarese Maestro dei Mesi. Tale riconoscimento non \u00e8 di marginale importanza, soprattutto in considerazione del fatto che per lungo tempo l'altorilievo \u00e8 stato considerato un lavoro di un artista locale.\nL'unico che, in tempi passati, aveva intuito la bellezza e l'importanza del ciclo scultoreo \u00e8 stato lo studioso Adolfo Venturi che, studiandolo, aveva attribuito l'opera ad uno scolaro dell'Antelami, individuandone rapporti con l'\"Adorazione dei Magi\" del Seminario Patriarcale di Venezia.\nDescrizione.\nLa narrazione si articola in due distinte scene, la cui sequenza ha lettura da destra verso sinistra.\nNella prima scena, il \"Sogno\" dei Re Magi, alle tre figure, distese e colte nel momento del sonno, appare in sogno l'angelo che, secondo quanto tramandato dal Vangelo secondo Matteo, consiglia loro di non ritornare da Erode e scegliere una via diversa per il ritorno verso casa.\nNella seguente \"Adorazione\" i tre Re Magi sono al cospetto del Bambino che siede sulle gambe di una Madonna raffigurata come regina, con la corona. Uno dei Re magi, gi\u00e0 in ginocchio, sembra porgere uno dei doni (tradizionalmente oro, incenso e mirra), sebbene non sia possibile dire di pi\u00f9 perch\u00e9, nel corso dei secoli, le mani sono andate perdute. Gli altri Magi, in attesa di essere al cospetto del Redentore, si stanno accingendo all'incontro togliendosi la corona dal capo. Tutto avviene sotto lo sguardo di un padre, Giuseppe, che osserva la scena in disparte.\nGiuseppe.\nAlla destra estrema del ciclo \u00e8 posta la figura di Giuseppe che sembra quasi ricoprire un ruolo secondario nella rappresentazione, cos\u00ec ingobbito e schiacciato sotto l'arco marmoreo che delimita la lunetta. Pi\u00f9 piccolo rispetto alle altre figure, in particolare rispetto alla Madonna, sembra relegato a semplice spettatore, appoggiato con le mani incrociate al bastone che lo sorregge e avvolto dal mantello che lo protegge.\nMaria.\nMaria, tra le figure principali della composizione, \u00e8 invece seduta e sorregge sulle gambe il Bambino Ges\u00f9. La Madonna viene raffigurata come una sovrana coronata: seduta su quello che sembra essere un semplice sedile, appare come assisa su un trono la cui base sporge dal piano della lunetta. Lo sguardo della Madonna non \u00e8 rivolto ai Magi ma sembra perdersi nell'infinito mentre il suo volto lascia trasparire un leggero sorriso. Sulle gambe sorregge il piccolo Ges\u00f9 che, scolpito con volto dai lineamenti classici, tende una mano verso la coppa sorretta da Maria. Davanti al Bambino i Magi depongono la loro di corona e lo riconoscono come \"Rex regis\".\nLa stella.\nLa stella a sei punte, in bassorilievo, si trova sopra la figura della Madonna, un po' a sinistra rispetto al suo capo. La stella, che sul retro risulta epigrafata, \u00e8 stata scolpita precedentemente rispetto alle altre figure e probabailmente appartiene ad un blocco marmoreo di scarto e successivamente riutilizzato. Non \u00e8 da escludere che il blocco di marmo sulla quale \u00e8 scolpita derivi direttamente dalla chiesa di San Mercuriale andata distrutta nell'incendio del 1173, della quale sono stati probabilmente riutilizzati alcuni componenti per costruire l'edificio attuale.\nI Re Magi.\nSolo figure di grande rilevanza nel ciclo scultoreo. Appaiono frettolosamente ritratti nella parte secondaria della lunetta, nel \"Sogno\", mentre sono fortemente caratterizzati nell\"'Adorazione\".\nAlle sculture viene data una forte caratterizzazione, decisamente di stampo padano. L'Epifania si svolge nei mesi invernali, e lo scultore, attento ai particolari e realista nella caratterizzazione dei personaggi, non ha dimenticato di dotare di un paio di guanti, mantello e lunghi calzoni ognuno dei tre Magi. I lunghi abiti sono stretti ai fianchi da cinture.\nI Magi presentano volti ben definiti l'uno dall'altro. Quello inginocchiato di fronte a Maria presenta una corta barba e un'et\u00e0 che sembrerebbe mediana tra quella degli altri due: uno, quello glabro che si trova dietro il magio inginocchiato, sembra essere il pi\u00f9 giovane, mentre il terzo, ultimo in ordine di rappresentazione nell'Adorazione, ha una barba pi\u00f9 lunga e folta e pare essere il pi\u00f9 maturo dei tre. I magi sono rappresentati in ordine spaziale (uno dietro a l'altro) e temporale (la scena sembra mostrare, come fotogrammi successivi, l'ordine con cui si sono avvicendati gli avvenimenti). Il primo Magio ha gi\u00e0 deposto mantello e corona. Le braccia di questo, nel corso dei secoli, hanno perso le mani che probabilmente recavano il dono. Il secondo re \u00e8 ritratto ancora in piedi e sorregge nella mano destra il dono da portare a Ges\u00f9 bambino mentre con la sinistra sta sollevando la propria corona nell'intento di deporla. Il terzo re, quello pi\u00f9 anziano, con entrambe le mani solleva la corona dal capo.\nNella scena del Sogno i tre Magi si trovano, uno accanto all'altro, addormentati e con il capo appoggiato su un guanciale e, anche di notte, cinto da corona. La precisione dei dettagli dell'autore si evidenzia anche nel particolare della mano di ogni re appoggiata al volto come a rendere pi\u00f9 realistica l'immagine ritratta. Da evidenziare anche il disegno della coperta: la minuzia dello scultore per i particolari \u00e8 profonda e ci mostra il lembo superiore ripiegato a formare un ampio orlo.\nL'angelo.\nLa figura dell'angelo \u00e8 la pi\u00f9 particolare. \u00c8 l'unica rappresentata a mezzo busto e il suo corpo esce dalla rigida geometria del blocco di marmo e con la mano sinistra tesa e con il palmo rivolto verso i tre dormienti, li ammonisce, o meglio, li invita a non ritornare al palazzo di Erode a riferire i dettagli del luogo dove trovare il \"nuovo Re\". Presenta l'angelo il capo ricoperto di raffinati riccioli mentre l'ala, minuziosamente intagliata nel marmo, fuoriesce dal contorno del blocco."}
{"id": "1973454", "revid": "287204", "url": "https://it.wikipedia.org/wiki?curid=1973454", "title": "Trachypithecus shortridgei", "text": "Il presbite di Shortridge (\"Trachypithecus shortridgei\" ) \u00e8 un primate catarrino della famiglia dei cercopitecidi: in particolare, questo animale fa parte della trib\u00f9 dei Presbytini, comprendente le specie asiatiche della sottofamiglia dei Colobinae.\nVive nella regione di Gongshan, nello Yunnan (Cina meridionale) e nel\nMyanmar, a est del fiume Chindwin: in tal modo, la sua diffusione \u00e8 continua rispetto a quella del presbite dal ciuffo (\"Trachypithecus pileatus\"), il quale vive ad ovest di tale fiume.\nPoco o nulla si conosce del suo stile di vita, tuttavia \u00e8 lecito supporre che non si discosti molto da quello delle specie congeneri. Si tratterebbe dunque di animali diurni ed arboricoli, che vivono in \"harem\" composti da un unico maschio e numerose femmine e cuccioli, che delimitano un proprio territorio da difendere gelosamente. Si nutrono di foglie, ma all'occorrenza non disdegnano anche frutti e fiori."}
{"id": "1973455", "revid": "767487", "url": "https://it.wikipedia.org/wiki?curid=1973455", "title": "Triade chiama Canale 6", "text": "Triade chiama Canale 6 (\"An Eye for an Eye\") \u00e8 un film del 1981, diretto da Steve Carver, interpretato da Chuck Norris, Christopher Lee, Richard Roundtree, Matt Clark e Rosalind Chao.\nTrama.\nSean Kane, a seguito dell'uccisione del suo amico e collega della squadra narcotici da parte di alcuni trafficanti di droga, si dimette dall'arma e decide di scovare da solo gli assassini e di vendicare il suo amico e la compagna di quest'ultimo uccisa anche lei."}
{"id": "1973459", "revid": "438678", "url": "https://it.wikipedia.org/wiki?curid=1973459", "title": "Mai gridare al lupo", "text": "Mai gridare al lupo \u00e8 un film del 1983 diretto da Carroll Ballard.\nTrama.\nIl giovane e ingenuo biologo canadese Tyler viene incaricato dal governo di recarsi nell'isolato deserto artico canadese e studiare il motivo per cui la popolazione di carib\u00f9 della zona \u00e8 in declino, ritenendo responsabili gli attacchi dei branchi di lupi. Tra i suoi ordini di studiarli, gli viene anche data una pistola e gli viene richiesto di uccidere un lupo ed esaminarne il contenuto dello stomaco. Tyler riceve il battesimo del fuoco con un viaggio su un aereo pilotato da \"Rosie\" Little. Dopo l'atterraggio Rosie lascia Tyler nel mezzo di un lago artico ghiacciato. Fa molto freddo e Tyler non sa cosa fare per la sua situazione finch\u00e9 non viene salvato da un Inuit nomade di nome Ootek, che trasporta lui e la sua attrezzatura fuori dal ghiaccio e costruisce un rifugio per lui.\nDa questo momento tutto lo svolgimento \u00e8 in forma di diario in cui Tyler annota quanto gli accade.\nDa solo, Tyler divide le sue giornate tra ricerca e sopravvivenza, mentre le notti sono piene di attacchi di lupi. Presto incontra due lupi, che chiama George e Angeline, che hanno cuccioli, e scopre che sembrano curiosi di lui quanto lui di loro. Lui e i lupi iniziano gli scambi sociali, marcando persino i loro territori con l'urina, producendo fiducia e rispetto tra di loro. Notando che non hanno mangiato nessun carib\u00f9 e solo topi, inizia un esperimento collaterale di mangiare solo topi per il sostentamento proteico e comprendere se questo tipo di alimentazione sia capace a sostenere dei lupi.\nUn altro Inuit di nome Mike raggiunge Tyler insieme a Ootek. Mike conosce anche l'inglese e fa da traduttore tra Ootek e Tyler. Ootek \u00e8 contento e curioso di Tyler, mentre il giovane Mike sembra non solo pi\u00f9 riservato ma insoddisfatto dello stile di vita Inuit, confessando a Tyler le sue apprensioni sociali, ci\u00f2 \u00e8 dovuto principalmente al fatto che a Mike manca quasi tutto. I due Inuit restano con lui e Tyler scopre che Mike \u00e8 un cacciatore di lupi, che uccide per le pelli da vendere per guadagnarsi da vivere.\nL'autunno si avvicina e Tyler viene a sapere che i carib\u00f9 stanno migrando verso sud, il che gli dar\u00e0 l'opportunit\u00e0 di studiare il concetto che i suoi superiori vogliono confermare. Ootek porta Tyler in un'escursione di due giorni per vedere i carib\u00f9. Tyler osserva che i lupi fanno diversi attacchi senza successo. Tyler allora recupera da un carib\u00f9 ucciso un osso e verifica il midollo, scoprendo che il carib\u00f9 morto era malato. Conferma che i lupi non sono assassini spietati, ma piuttosto la loro caccia uccide solo i carib\u00f9 pi\u00f9 deboli cos\u00ec come vuole la legge naturale.\nUn giorno, Tyler incontra Rosie con due ospiti cacciatori, che fanno piani per sfruttare le risorse della zona. Rosie insiste per far partire Tyler con il suo aereo, ma Tyler rifiuta. Rosie si offre quindi di estrarre prelevare Tyler dal suo accampamento di ricerca in due giorni, il tempo necessario a Tyler per tornare indietro al suo accampamento.\nTyler torna alla base per scoprire che i cuccioli di lupo si rannicchiano per la paura e i due lupi maturi non si vedono. L'aereo di Rosie si avvicina all'esterno ma Tyler, credendo che sia stato Rosie a uccidere i lupi, grida a Rosie di andarsene, poi spara all'aereo di Rosie.\nTyler torna al suo campo per trovare Mike, il cui comportamento nervoso fa sospettare a Tyler che sia stato Mike, non Rosie, a uccidere i due lupi. Mike conferma i sospetti di Tyler sorridendo con una serie completa di nuove protesi, mentre torna a casa."}
{"id": "1973461", "revid": "767487", "url": "https://it.wikipedia.org/wiki?curid=1973461", "title": "La bestia (film 1975)", "text": "La Bestia \u00e8 un film del 1975 diretto da Walerian Borowczyk, ispirato ad alcune leggende popolari francesi, come quella della Bestia del G\u00e9vaudan, che narrano di mostruose creature antropofaghe. Inizialmente pensato dall'autore per essere inserito nel precedente film a episodi, \"Racconti immorali\", \"La Bestia\" \u00e8 stato successivamente ampliato perch\u00e9 costituisse un lungometraggio a s\u00e9 stante.\nTrama.\nNel castello del marchese Pierre de L'Esp\u00e9rance il duca Rammondelo de Balo e il marchese discutono del futuro del non pi\u00f9 giovane Mathurin. Il marchese, padre di quest'ultimo e sull'orlo del tracollo economico, vuole che il figlio sposi la ricca ereditiera inglese Lucy Broadhurst, attesa al castello in compagnia della zia Virginia e giunta in Francia per fare il suo primo incontro con Mathurin, essendo tra i due sbocciato un amore nato per via epistolare. Il duca, zio di quest'ultimo, si oppone a che le nozze siano celebrate, poich\u00e9 sulla famiglia incomberebbe una maledizione in conseguenza della quale il rampollo morirebbe nell'atto di prendere moglie. Per convincere il congiunto, il marchese \u00e8 costretto a ricorrere alle minacce: solo quando egli dimostra di essere a conoscenza dell'uxoricidio di cui il duca si \u00e8 reso colpevole quest'ultimo si decide a telefonare a Roma al fratello, il cardinale Giuseppe de Balo, per invitarlo a celebrare le nozze.\nLucy e la zia fanno il loro arrivo alla tenuta, appena in tempo per assistere alla monta di alcune giumente, che sta avvenendo nel cortile del castello, e della quale Lucy scatta incuriosita alcune fotografie. Riunitisi a tavola, i convitati discutono delle volont\u00e0 del padre di Lucy. Mathurin \u00e8 per\u00f2 colto da un raptus e inizia a sragionare: la cena s'interrompe e ognuno si ritira per coricarsi. Nella sua stanza Lucy si sdraia sul letto e inizia a sognare di Romilda: questa, intenta a suonare il suo clavicembalo nel giardino del castello, \u00e8 interrotta nell'esecuzione da alcuni ruggiti, a causa dei quali un agnellino fugge spaventato, inoltrandosi nel fitto del bosco. Nel momento in cui la giovane nobildonna rinviene la carcassa dell'animale, la sequenza del sogno s'interrompe: mentre tutti dormono, il duca de Balo telefona di nuovo al fratello cardinale, riuscendo finalmente a parlargli, per convincerlo a non presentarsi per le nozze del nipote. Il marchese de L'Esp\u00e9rance sente la conversazione e decide di sbarazzarsi del duca, sgozzandolo con un rasoio. La sequenza del sogno di Lucy a questo punto pu\u00f2 riprendere: Romilda, inquietata dalla vista dell'animale squartato, inizia a fuggire di fronte alla Bestia infuriata.\nDopo un lungo inseguimento, la giovane riesce a far perdere le proprie tracce alla Bestia, che diviene via via sempre pi\u00f9 eccitata. A questo punto la sequenza s'interrompe di nuovo: Lucy, svegliatasi e a sua volta eccitatasi per il sogno, inizia a masturbarsi con una rosa regalatale da Mathurin. Quando, soddisfatta, la promessa sposa si volge di nuovo alle sue fantasie oniriche, Romilda si trova intrappolata tra le zampe della Bestia: dopo alcuni vani sforzi per divincolarsi, la nobildonna lascia che la creatura sfoghi su di lei la sua carica sessuale: il mostro \u00e8 portato cos\u00ec allo stremo delle forze e quindi alla morte. Lucy, di nuovo sveglia, si introduce quindi nella stanza di Mathurin, pensando che lui sia venuto a trovarla e a possederla durante il sonno, e scopre che l'uomo \u00e8 morto. Sentendo le sue urla, il marchese e altri accorrono e trasportano il corpo di Mathurin nel salone, dove Virginia inizia ad accanirsi sul cadavere, strappandone gli abiti e rivelando infine il segreto della casa de L'Esp\u00e9rance: Romilda dopo l'amplesso con la Bestia ha procreato, Mathurin \u00e8 discendente della Bestia e ne porta con tutta evidenza i segni ferini, ossia una zampa anteriore dissimulata da un gesso, il pelame ispido e folto, il membro animalesco e la coda.\nAccoglienza del film.\n\"La Bestia\" fu proiettato per la prima volta in Francia il 20 agosto 1975, con un divieto di visione ai minori di 18 anni, e solamente nella tarda primavera del 1976 usc\u00ec in Italia, dove, bollato dai distributori come film pornografico, fu immesso nel circuito delle sale dedicate al cinema a luci rosse. Un critico della rivista Cinema Sessanta, Carlo Felice Venegoni, nella recensione realizzata per l'uscita del film notava a questo proposito: \"L'errore di aver pensato che l'esibizione di nudit\u00e0 e di altri elementi apparentemente suscettibili di appagare le attese di spettatori dediti al consumo della pornografia in celluloide, veniva pagato dai mugolii di disappunto e da altre manifestazioni di insofferenza di questo pubblico che non tollera evidentemente che gli abituali ingredienti della pornografia (seni nudi, sederi femminili generosamente esibiti, amplessi realisticamente mimati, eccetera) siano inquinati da altri elementi sui quali l'attenzione e l'immaginazione dello spettatore sono, come nel caso de \"La Bestia\", chiamati a compiere uno sforzo che questo tipo di spettatore non \u00e8 disposto a pagare\".\nIl film, nonostante l'erronea collocazione da parte dei distributori, ebbe comunque un discreto successo, testimoniato, come spesso avveniva in casi come questo, dal fiorire di un vero e proprio filone cinematografico di genere \"zoofilo\", costituito da produzioni a bassissimo costo, talora interpretate da una delle protagoniste dell'archetipo di Borowczyk: il mercato fu cos\u00ec saturato da film come \"La bestia nello spazio\" (con Sirpa Lane), \"La bella e la bestia\" (con Lisbeth Hummel) o \"Bestialit\u00e0\", che riprendevano opportunisticamente e con fini puramente pretestuosi il tema della bestialit\u00e0. Il film inoltre a causa dei contenuti circolava in pi\u00f9 versioni, tutte variamente epurate: attualmente \u00e8 reperibile sul mercato dell'\"home video\" nella versione lunga di 104 minuti e nel \"director's cut\" di 94, reputato ampiamente superiore.\nCritica.\nLa critica ha visto ne \"La Bestia\" un tentativo di indagare e mettere allegoricamente in scena la tensione liberatoria, non solo sessuale, che era la base delle istanze fondamentali degli anni in cui si colloca l'uscita del film.\nLa sessualit\u00e0 esplicitamente esaltata dalla pellicola, che mostra i pi\u00f9 differenti orientamenti sessuali (omosessualit\u00e0, l'eterosessualit\u00e0, la bisessualit\u00e0) e perversioni (la bestialit\u00e0 e la pederastia) \u00e8 stata interpretata come provocatoria affermazione del diritto alla libert\u00e0 sessuale, in ragione del quale cadrebbe qualunque inibizione sovra-determinata (dal concetto di peccato, dal suo corrispettivo di \"contronatura\"). A questo proposito, come \u00e8 stato notato da Curti e La Selva in un saggio dedicato al film, il personaggio che incarna appieno il senso della pellicola \u00e8 emblematicamente Romilda, giovane donna che, braccata dalla belva infoiata, lacerando i propri ingombranti abiti nella fuga, perdendo la parrucca e le scarpine, vede involontariamente attuarsi quella \"spoliazione da elementi coercitivi del suo corpo e del ruolo sociale assegnatole\" che costituir\u00e0 la necessaria premessa per il successivo assaporamento di una situazione erotica inconsueta e per lei inaspettatamente apprezzabile. Secondo Tullio Kezich la stessa esperienza di Lucy andrebbe letta in questo senso: se la coraggiosa Romilda, incontrata la Bestia decide di combatterla, per sconfiggerla, dopo avere sconfitto le proprie inibizioni, da parte sua Lucy rivive attraverso il sogno lo stesso avvenimento, rivelando di possedere nel proprio inconscio la stessa molla segreta che spinse alla reazione l'antenata di Mathurin, ovvero quella \"animalit\u00e0 innocente, che ogni giorno noi civilizzati contribuiamo a mortificare e distruggere\", ma che nonostante ci\u00f2 sopravvive, attendendo di manifestarsi in qualche modo, nell'esperienza reale o alternativamente in quella del sogno.\nIl messaggio di liberazione e superamento di qualsiasi pregiudizio di cui il personaggio di Romilda \u00e8 il principale veicolo trova inoltre trasposizione, dall'ambito sessuale a quello sociale, nella sottotrama costituita dai frequenti incontri amorosi tra il servitore di colore Ifany e Clarissa, la figlia del marchese. Come ricorda Venegoni nella sua recensione su Cinema Sessanta, nella particolare interazione tra questi due personaggi non va individuata una razzistica ricontestualizzazione in epoca contemporanea del rapporto delineato dal regista nella coppia Bestia-Romilda: i personaggi di Ifany e Clarissa vanno semplicemente considerati come due giovani che apprezzano le gioie dell'amore carnale e lo praticano, lui nero lei bianca, lui servitore lei di famiglia, seppur decaduta, comunque nobile, senza preoccuparsi di infrangere supposti dogmi di carattere sociale."}
{"id": "1973466", "revid": "18379", "url": "https://it.wikipedia.org/wiki?curid=1973466", "title": "Agape (mitraismo)", "text": "L'agape era un banchetto rituale del culto di Mitra che si teneva solitamente in una stanza specifica del mitreo. \nIn genere era a base di vino (o acqua) e pane, secondo uno schema molto simile a quello dell'eucaristia dei primi cristiani. Si trattava quindi di un atto comunitario riservato agli iniziati, esattamente come avveniva nel culto cristiano (nel quale, per esempio, anche i catecumeni erano allontanati prima della celebrazione dell'eucaristia), che non a caso utilizzava anche lo stesso termine per designare il rito, \"mysterion\", poi tradotto da Tertulliano in \"sacramentum\"."}
{"id": "1973471", "revid": "943256", "url": "https://it.wikipedia.org/wiki?curid=1973471", "title": "Free lance", "text": ""}
{"id": "1973476", "revid": "767487", "url": "https://it.wikipedia.org/wiki?curid=1973476", "title": "Heartbeeps", "text": "Heartbeeps \u00e8 un film del 1981 diretto da Allan Arkush. \u00c8 una commedia fantascientifica interpretata da Andy Kaufman."}
{"id": "1973479", "revid": "923674", "url": "https://it.wikipedia.org/wiki?curid=1973479", "title": "Robert Charles Wroughton", "text": "Membro della Societ\u00e0 di Storia Naturale di Bombay (BNHS), si interess\u00f2 molto agli Imenotteri, in particolar modo alle formiche, ma in un tempo successivo anche agli scorpioni, in seguito a rapporti con Reginald Innes Pocock.\nI suoi maggiori contributi li dette comunque allo studio dei mammiferi dell'India e, dopo il suo ritiro, nel 1904, venne assunto regolarmente dal Museo di Storia Naturale di Londra. Inizialmente si interess\u00f2 ai mammiferi africani, dal momento che gli esemplari provenienti dall'India erano pochi. Persuase allora i suoi amici che si trovavano in India a raccogliere esemplari per lui. Tra essi ricordiamo C. A. Crump (Khandesh, Darjeeling), Sir Ernest Hotson (Baluchistan), R. Shunkara Narayan Pillay (Travancore), J. M. D. Mackenzie (Birmania), il Capitano Philip Gosse (Poona, Nilgiri), S. H. Prater (Satara), Charles McCann e altri, che lavorarono in stretta collaborazione con lui fino al 1923. Si ritiene che sia stato tra i primi studiosi ad interessarsi di biodiversit\u00e0. In seguito a questa collaborazione, durata oltre 12 anni, accumul\u00f2 50.000 esemplari, soprattutto di piccoli mammiferi, descritti in 47 pubblicazioni. Wroughton fu aiutato anche dal cognato, T. B. Fry, che continu\u00f2 a lavorare dopo la sua morte, giunta nel 1921.\nWroughton scopr\u00ec alcune nuove specie. A molte di queste \u00e8 stato dato il suo nome; ricordiamo, ad esempio, il pipistrello dalle dita libere di Wroughton (\"Otomops wroughtoni\")."}
{"id": "1973480", "revid": "1711941", "url": "https://it.wikipedia.org/wiki?curid=1973480", "title": "Donn C\u00faailnge", "text": "Nel Ciclo dell'Ulster della mitologia irlandese Donn C\u00faailnge, il Toro Bruno di Cooley, era un magnifico e fertile toro da monta per il cui possesso fu combattuta la guerra descritta nel \"T\u00e1in B\u00f3 C\u00faailnge\". In origine era un uomo, uno dei guardiani di porci di Bodb Dearg, che un giorno litig\u00f2 con un altro guardiano. Combattendo i due si trasformarono in vari animali e forme, ma quando diventarono due vermi vennero inghiottiti da due vacche e rinacquero come tori, Donn C\u00faailnge e Finnbhennach (\"Dalle Bianche Corna\"). Il primo appartenne a D\u00e1ire mac Fiachna, un uomo dell'Ulster; il secondo nacque nelle mandrie di Medb, regina del Connacht, ma reputando indegno appartenere ad una donna si trasfer\u00ec presso quelle di suo marito, il re Ailill. \nUn giorno la M\u00f3rr\u00edgan port\u00f2 una sua giovenca a farsi montare a Cooley da Donn. Il vitello che nacque da quell'unione combatt\u00e9 contro Finnbhennach, venendo sconfitto di misura. Avendo visto lo spettacolo Medb \u00e8 determinata a vedere la sfida tra Finnbhennach e Donn. \nQuando Medb scopr\u00ec che la vera differenza tra la ricchezza sua e quella del marito la faceva proprio il possesso di Finnbhennach decise di ottenere ad ogni costo il Toro Bruno di Cooley. Mand\u00f2 messi da D\u00e1ire con un'offerta estremamente generosa in terre, tesori e se necessario favori sessuali, se questi avesse accettato di cederle la bestia per un anno. D\u00e1ire accett\u00f2, ma quando scopr\u00ec dai messaggeri ubriachi che se non avesse accettato il toro sarebbe stato preso con la forza si ritir\u00f2 dalla trattativa. Medb radun\u00f2 un esercito e marci\u00f2 allora contro l'Ulster. La M\u00f3rr\u00edgan, sotto forma di corvo, avvis\u00f2 Donn dell'arrivo degli uomini del Connacht: il toro e la sua mandria si rifugiarono a Slieve Gullion. Ma la regina lo rintracci\u00f2 e nonostante la perdita di molti fedeli sotto gli zoccoli della bestia inferocita riusc\u00ec a catturarlo.\nL'esercito non pot\u00e9 tornare con la preda nel Connacht per l'intervento di C\u00fa Chulainn, che invocando il diritto a sfidare singolarmente i suoi nemici affront\u00f2 e vinse una serie di campioni del Connacht in una sfida lunga mesi. Alla fine, nonostante le aspre battaglie e la ritirata Medb riusc\u00ec a portare Donn a Cruachan. Donn e Finnbhennach si affrontarono e dopo una dura lotta Donn uccise il suo rivale. A sua volta mortalmente ferito vagabond\u00f2 per l'Irlanda, dando il proprio nome a diversi luoghi, prima di tornare a Cooley a morire. \nAltri riferimenti.\nGiulio Cesare nel \"De bello Gallico\" riferisce di un alleato gallico chiamato Valerio \"Donnotaurus\", un suggestivo parallelo alla figura mitica del Toro Bruno di Cooley."}
{"id": "1973483", "revid": "767487", "url": "https://it.wikipedia.org/wiki?curid=1973483", "title": "La furia di Ercole", "text": "La furia di Ercole \u00e8 un film del 1962 di Gianfranco Parolini.\nTrama.\nErcole di Tebe, durante un suo viaggio nel paese del Re di Misia, viene raggiunto da Daria ancella della regina Nissia, che lo informa della presa del trono da parte di Menisto, il quale ha instaurato un governo del paese oppressivo e crudele nei confronti degli abitanti.\nErcole decide di mettersi immediatamente alla testa degli oppressi per provocare una reazione e far dimettere il tiranno. Menisto allora per vendicarsi uccide Daria, ma sar\u00e0 alla fine giustiziato da Ercole.\nEridone capo dei ribelli assume il potere ed Ercole pu\u00f2 riprendere il suo viaggio.\nAccoglienza.\nIncassi.\nIncasso accertato sino a tutto il 31 marzo 1964 \u00a3 377.634.620"}
{"id": "1973485", "revid": "1543377", "url": "https://it.wikipedia.org/wiki?curid=1973485", "title": "Emicrania da gelato", "text": "Lemicrania da gelato, nota anche come mal di testa da gelato o cervello ghiacciato o con il suo nome scientifico ganglioneuralgia sfenopalatina, \u00e8 una forma di mal di testa o rapido dolore al cranio comunemente associato al consumo, soprattutto improvviso, di bevande fredde o cibi come gelato.\nCause.\nLa \"cefalea da gelato\" si verifica quando si mangiano o bevono rapidamente sostanze molto fredde. \u00c8 esperienza comune che si verifica quando si applicano sostanze gelate sulla volta del cavo orale (il palato) o quando le stesse sono inghiottite. Sembra per\u00f2 possibile che il disturbo possa verificarsi semplicemente con una prolungata esposizione dell'orofaringe a temperature molto basse.\nL'assunzione di cibo freddo comporta una costrizione dei vasi sanguigni presenti nel palato. In breve il venir meno dello stimolo del freddo comporta un'altrettanto rapida vasodilatazione degli stessi vasi. Si tratta di una risposta fisiologica di compenso, per certi versi simile al meccanismo che comporta l'arrossamento del volto quando si rientra in un ambiente caldo dopo essere stati esposti ad un intenso freddo esterno.\nNel palato, questa dilatazione viene rilevata da alcuni nocicettori (recettori del dolore), i quali, una volta stimolati, inviano un segnale al cervello attraverso il nervo trigemino, uno dei principali nervi del volto.\nQuesto nervo normalmente veicola stimoli sensitivi, compresi quelli dolorosi, provenienti da un'ampia regione della faccia. \nQuando gli stimoli giungono al cervello, questo li interpreta come provenienti dalla zona della fronte: si tratta di un tipico esempio di \"dolore riferito\" cio\u00e8 di un dolore che viene proiettato a distanza rispetto alla zona in cui effettivamente si origina.\nProbabilmente nei soggetti con emicrania le vie del dolore centrali rimangono ipereccitabili tra gli attacchi spontanei, e ci\u00f2 giustifica la maggiore prevalenza del disturbo nei soggetti cefalgici. Molti ricercatori suggeriscono che un simile meccanismo vascolare e nervoso possa essere implicato nel fenomeno dell'aura (disturbi sensoriali) e nella cefalea pulsante tipica di alcuni tipi di emicranie. \u00c8 possibile che nella genesi del disturbo siano implicati altri meccanismi.\nTeoria dell'arteria cerebrale anteriore.\nUn'altra teoria sulle causa dell'emicrania da gelato afferma che il fenomeno si spiega con una rapida dilatazione seguita da un'altrettanto rapida costrizione dell'arteria cerebrale anteriore.\nQuest'arteria fornisce sangue ossigenato alla maggior parte dei lobi frontali e delle porzioni superiori e mediali di quelli parietali. L'improvviso stimolo freddo conseguente all'ingestione di gelato causerebbe un aumento del flusso ematico al cervello attraverso l'arteria cerebrale anteriore. Si tratterebbe di un meccanismo di difesa del cervello (l'organo umano pi\u00f9 vulnerabile all'ischemia, come noto ai ricercatori che studiano i modi per ottimizzare la rianimazione cardiopolmonare), volto a proteggersi dal repentino abbassamento della temperatura attraverso l'aumentato afflusso di sangue caldo, conseguenza della vasodilatazione arteriosa.\nSfortunatamente la scatola cranica \u00e8 un contenitore chiuso ed un repentino aumento del volume di sangue che circola nel contenuto della scatola cranica (il cervello), nonostante l'esistenza di alcuni meccanismi di compenso, comporta emicranie lancinanti e dolori molto intensi. Quando l'arteria cerebrale anteriore si restringe, una forma di risposta compensatoria all'aumento del volume di sangue nella circolazione cerebrale, il dolore scompare. Nella prima fase l'afflusso di sangue, causa la comparsa di emicrania da gelato, probabilmente in relazione all'aumento della pressione intracranica. \nL'emicrania persiste fino a quando l'aumentato afflusso non viene gradualmente ridotto e poi eliminato. Con l'aumento della pressione endocranica e della temperatura del cervello i vasi sanguigni iniziano a contrarsi (vasocostrizione compensatoria), cosicch\u00e9 la pressione nel cervello viene ridotta prima di raggiungere livelli pericolosi.\nSegni e sintomi.\nIn genere, il mal di testa compare in circa 10 secondi e raggiunge un picco di intensit\u00e0 in 30 secondi o meno. Raramente alcuni soggetti sperimentano una sensazione di intenso dolore per periodi pi\u00f9 prolungati, 2-5 minuti. Il dolore \u00e8 spesso riferito con caratteristiche simili a quelle di una violenta coltellata, generalmente viene ad essere localizzato al centro della fronte, ma pu\u00f2 essere localizzato su un solo lato, nella regione temporale, frontale e talvolta in regione retro orbitaria. Quando monolaterale, i sintomi tendono verso il medesimo lato dove \u00e8 stato applicato lo stimolo termico freddo che ha avuto un effetto \"trigger\". Se la causa scatenante \u00e8 stata l'ingestione il dolore \u00e8 pi\u00f9 spesso bilaterale.\nIncidenza.\n\u00c8 stato stimato che circa una persona su tre (31%) soffre di questi mal di testa mangiando gelato. Alcuni studiosi suggeriscono che il fenomeno \u00e8 decisamente pi\u00f9 comune (93%) nelle persone che solitamente hanno delle emicranie. Non tutti gli scienziati concordano con queste conclusioni. Sembra che anche i bambini con emicrania sviluppino pi\u00f9 facilmente la cefalea da gelato rispetto ai coetanei affetti da semplici mal di testa di origine muscolo-tensiva. Secondo uno studio in Taiwan la prevalenza del fenomeno nel sesso maschile \u00e8 decisamente maggiore rispetto a quella del sesso femminile.\nPrevenzione.\nIl modo pi\u00f9 semplice ed efficace per prevenire il disturbo \u00e8 quello di imparare a consumare il cibo freddo o liquido pi\u00f9 lentamente, in modo pi\u00f9 controllato e meno compulsivo.\nInfatti semplicemente tenendo in bocca queste sostanze per un tempo sufficientemente prolungato si d\u00e0 modo al palato di abituarsi alla temperatura pi\u00f9 bassa."}
{"id": "1973486", "revid": "963244", "url": "https://it.wikipedia.org/wiki?curid=1973486", "title": "Suore cappuccine di Madre Rubatto", "text": "Le Suore Cappuccine di Madre Rubatto sono un istituto religioso femminile di diritto pontificio: i membri di questa congregazione, dette anche Cappuccine di Loano, pospongono al loro nome la sigla S.C.M.R.\nStoria.\nL'istituto fu fondato da Maria Francesca di Ges\u00f9, al secolo Anna Maria Rubatto (1844-1904), il 23 gennaio del 1885 a Loano.\nLa congregazione \u00e8 stata aggregata all'ordine dei frati minori cappuccini il 10 giugno del 1909. Ha ottenuto il pontificio decreto di lode il 5 dicembre del 1910 ed \u00e8 stata approvata definitivamente dalla Santa Sede il 27 maggio del 1916.\nLa fondatrice \u00e8 stata beatificata nel 1993.\nAttivit\u00e0 e diffusione.\nLe religiose si dedicano all'insegnamento, all'attivit\u00e0 catechistica e all'assistenza agli ammalati.\nOltre che in Italia, le Cappuccine di Madre Rubatto sono presenti in Argentina, Brasile, Camerun, Eritrea Etiopia, Kenya, Malawi, Per\u00f9 Uruguay. La sede generalizia \u00e8 a Roma.\nAl 31 dicembre 2015 l'istituto contava 371 religiose in 59 case."}
{"id": "1973489", "revid": "438678", "url": "https://it.wikipedia.org/wiki?curid=1973489", "title": "I ragazzi del Max's bar", "text": "I ragazzi del Max's bar (\"Inside Moves\") \u00e8 un film del 1980 diretto da Richard Donner."}
{"id": "1973490", "revid": "8596", "url": "https://it.wikipedia.org/wiki?curid=1973490", "title": "I ragazzi del Max's Bar", "text": ""}
{"id": "1973494", "revid": "767487", "url": "https://it.wikipedia.org/wiki?curid=1973494", "title": "Le sette folgori di Assur", "text": "Le sette folgori di Assur \u00e8 un film peplum del 1962 di Silvio Amadio.\nTrama.\nLa bella Mirra subisce il tragico evento dell'uccisione dei genitori sotto i suoi occhi dal parte degli Assiri. Condotta da Sardanapalo, la ragazza viene protetta e tra lei e il principe Shammash nasce l'amore, ma anche il re prova qualcosa per lei."}
{"id": "1973496", "revid": "1372005", "url": "https://it.wikipedia.org/wiki?curid=1973496", "title": "Ermanafrido", "text": "Biografia.\nNon \u00e8 chiaro quando Ermanafrido divenne re, ma assume questo titolo (\"rex thoringorum\") in una lettera di Teodorico datata al 507. Prima divise il trono con i fratelli Baderico e Berterio; il vescovo Gregorio di Tours lo cita nel libro III della sua Historia Francorum dicendo che govern\u00f2 la Turingia assieme ai fratelli Baderico e Bertario. Aggiunge inoltre che Ermanafrido cattur\u00f2 e uccise il fratello Bertario, lasciando orfana una giovane Radegonda.\nErmanafrido, tra il 507 ed il 511, aveva sposato Amalaberga, figlia di Amalafrida, a sua volta figlia di Teodemiro. Amalaberga era anche nipote di Teodorico il Grande.\nGregorio di Tours definisce Amalaberga ingiusta e crudele. Infatti aizz\u00f2 Ermanafrido in una guerra civile contro il fratello, Baderico. Una volta apparecchi\u00f2 solo meta tavola per il pranzo e, quando gli venne chiesto il motivo, rispose che \"Un re che possiede solo met\u00e0 del suo regno merita di avere solo met\u00e0 tavolo apparecchiato\". Dopo questo fatto e altri simili Ermanafrido stipul\u00f2 un patto segreto con il re dei Franchi di Metz, Teodorico I, con la promessa che, dopo la morte di Baderico, si sarebbero spartiti il suo regno. Teodorico, al sentire queste parole, si mosse col suo esercito e congiuntamente a Ermanafrido, and\u00f2 alla guerra contro Baderico. Venuti a battaglia con Baderico, lo sconfissero e lo uccisero. Dopo aver ottenuto la vittoria, Teodorico rientr\u00f2 nei suoi territori e Ermanafrido divenne quindi l'unico re dei Turingi, anche perch\u00e9 non mantenne fede al patto stipulato, dando inizio all'inimicizia tra i due re.\nIn seguito, Teodorico, memore degli spergiuri di Ermanafrido, promise al fratello, il re Clotario I di Soissons, parte del bottino, se lo avesse aiutato nell'impresa contro il re dei Turingi. Allora Teodorico, il figlio Teodeberto I, ed il fratello, Clotario I, attaccarono i Turingi che si prepararono ad affrontare i Franchi con le loro astuzie. Prepararono dei fossati perfettamente coperti da sembrare un campo pianeggiante, cos\u00ec quando cominciarono i combattimenti molti cavalieri franchi si precipitarono nei fossati e ci\u00f2 cre\u00f2 loro un grosso ostacolo; ma dopo questo inganno i Franchi cominciarono ad essere prudenti. Quando i Turingi videro che erano uccisi in gran numero ed il loro re, Ermanafrido fuggire, allora si dettero alla fuga ritirandosi verso il fiume Onestrudem, oggi Unstrut. &lt;br&gt;I Franchi, nella battaglia nei pressi del fiume Onestrudem, in collaborazione con i Sassoni di Hadugato di Sassonia, fecero una tale strage di Turingi che riempirono di caduti l'alveo del fiume e passarono sull'altra sponda passando sui cadaveri come fossero un ponte. Ottenuta quindi la vittoria, i Franchi occuparono la regione e la ridussero sotto il loro dominio.\nErmanafrido era riuscito a fuggire, ma i Franchi catturarono la nipote Radegonda e gli altri nipoti. Clotario la condusse con s\u00e9 ed in seguito la spos\u00f2, mentre la moglie di Ermanafrido, Amalaberga, fugg\u00ec presso gli Ostrogoti assieme ai figli, Amalafrido e la figlia femmina (da non confondere con Rodelinda, la prima moglie di Audoino), che vennero in seguito catturati dal generale bizantino Belisario e inviati a Costantinopoli, dove Amalafrido divenne generale e la figlia divenne la seconda moglie del re longobardo Audoino.\nTeodorico concesse salva la vita ad Ermanafrido che fece ritorno nei territori dei Turingi, avendo ricevuto garanzia di poter ritornare ed essendo stato arricchito con munifici regali. Mentre Ermanafrido parlava con Teodorico sulle mura di Tulpiacum, qualcuno lo spinse gi\u00f9 dalle mura dell'odierna Z\u00fclpich uccidendolo. Gregorio afferma che molte persone ipotizzarono che Teodorico \"possa\" avere avuto a che fare con questo evento.\nIl regno turingio termin\u00f2 con Ermanafrido ed i Turingi dovettero farsi carico della \"Schweinezins\" per mezzo millennio circa. L'area situata ad est del fiume Saale venne presa da trib\u00f9 slaviche, mentre la parte settentrionale fin\u00ec ai Sassoni.\nLa caduta della dinastia turingia fu il soggetto di numerose opere epiche, la pi\u00f9 famosa delle quali si trova nel \"Rerum gestarum saxonicarum libri tres\" di Vitichindo di Corvey, un fondamentale mito sassone scritto nel 967. Anche Rodolfo di Fulda racconta una storia simile.\nDiscendenti.\nErmanafrido da Amalaberga ebbe almeno due figli:\nFonti.\nLa fonte principale per questo periodo storico \u00e8 Gregorio di Tours, che scriveva dal punto di vista dei Franchi. Vitichindo \u00e8 venuto molto dopo, e ha inserito elementi mitologici nei suoi scritti. Procopio cita solo gli eventi che hanno avuto a che fare con l'Italia."}
{"id": "1973497", "revid": "767487", "url": "https://it.wikipedia.org/wiki?curid=1973497", "title": "Esecuzione di un eroe", "text": "Esecuzione di un eroe (\"Breaker Morant\") \u00e8 un film del 1980 diretto da Bruce Beresford.\nFu presentato in concorso al 33\u00ba Festival di Cannes, dove Jack Thompson vinse il premio per il miglior attore non protagonista."}
{"id": "1973504", "revid": "1653359", "url": "https://it.wikipedia.org/wiki?curid=1973504", "title": "Competition", "text": "Competition \u00e8 un film del 1980 diretto da Joel Oliansky e con protagonisti Richard Dreyfuss e Amy Irving.\nTrama.\nPaul Dietrich, a quasi 30 anni, \u00e8 un ex bambino prodigio ormai sul viale del tramonto. Ha partecipato a diversi concorsi senza mai vincere e vede come ultima possibilit\u00e0 un importante concorso pianistico a San Francisco. Heidi Schoonover \u00e8 una giovane pianista di talento con un futuro promettente che partecipa anche lei al concorso di San Francisco. Heidi e Paul si incontrano un giorno durante le prove e, mentre lei viene immediatamente attratta da lui, Paul teme che iniziare una storia potrebbe essere solo una pericolosa distrazione rispetto all'obiettivo finale di vincere il concorso. Anche l'insegnante di Heidi, Greta, \u00e8 diffidente nei confronti dell\u2019interesse di Heidi per Paul. Il risultato del concorso decider\u00e0 il futuro della coppia."}
{"id": "1973507", "revid": "132266", "url": "https://it.wikipedia.org/wiki?curid=1973507", "title": "Ajaria", "text": ""}
{"id": "1973509", "revid": "767487", "url": "https://it.wikipedia.org/wiki?curid=1973509", "title": "La mia brillante carriera", "text": "La mia brillante carriera (\"My Brilliant Career\") \u00e8 un film del 1979 diretto da Gillian Armstrong, tratto dall'omonimo romanzo di Miles Franklin.\nFu presentato in concorso al 32\u00ba Festival di Cannes.\nTrama.\nAustralia, 1897. Sybylla, una ragazza selvaggia e dallo spirito libero, sogna una vita che sia diversa da quella che conduce nella fattoria di famiglia, immaginando per s\u00e9 un futuro da scrittrice. I suoi genitori decidono di mandarla in vacanza con la ricca nonna materna nella speranza che impari modi e comportamenti socialmente accettabili. Al suo arrivo, Sybylla si sente subito fuori posto, ma comincia ben presto a ricevere le attenzioni del benestante Harry Beecham, a cui si affeziona sempre di pi\u00f9. Sybylla viene invitata a trascorrere alcuni giorni nella tenuta dei Beecham e, tra innocenti passeggiate e giochi estivi, i suoi sentimenti nei confronti di Harry crescono sempre di pi\u00f9. Tornata a casa di sua nonna, viene dissuasa dall'accettare il corteggiamento di Harry. Alcuni malintesi separano Sybylla e l'uomo. Sybylla accetta un lavoro come istitutrice presso una famiglia indigente e analfabeta, a cui suo padre deve dei soldi. Pur lavorando nello squallore, riesce a insegnare ai bambini a leggere usando i giornali. Con sua gioia, Sybylla viene infine rimandata a casa. Harry le fa visita e le propone di sposarlo, ma Sybylla rifiuta, affermando che la sua intenzione \u00e8 di diventare una scrittrice e spiegando che un'unione tra i due sarebbe emotivamente dannosa. Sybylla riesce a terminare il suo primo romanzo, \"My Brilliant Career\", che viene accettato da una casa editrice scozzese."}
{"id": "1973511", "revid": "262457", "url": "https://it.wikipedia.org/wiki?curid=1973511", "title": "\u015ar\u0101ma\u1e47era", "text": ""}
{"id": "1973512", "revid": "262457", "url": "https://it.wikipedia.org/wiki?curid=1973512", "title": "S\u0101\u1e43anera", "text": ""}
{"id": "1973515", "revid": "767487", "url": "https://it.wikipedia.org/wiki?curid=1973515", "title": "Ovunque nel tempo", "text": "Ovunque nel tempo (\"Somewhere in Time\") \u00e8 un film del 1980 diretto da Jeannot Szwarc, tratto dal romanzo di fantascienza \"Appuntamento nel tempo\" (\"Bid Time Return\", 1975) dello scrittore Richard Matheson.\nTrama.\nNel maggio 1972, lo studente Richard Collier festeggia al college il felice esito di una sua commedia. Sente di poter diventare un bravo autore teatrale. Mentre \u00e8 circondato dagli amici, una vecchietta gli si avvicina, gli porge un orologio e poi si allontana.\nPassano otto anni, Richard ha gi\u00e0 scritto testi di successo ma non \u00e8 riuscito a dimenticare quella vecchietta, il suo volto. Mentre corre nervosamente in macchina, passa davanti al Grand Hotel sul lago di Chicago, si ferma, entra, cerca con ansia indirizzi e chiarimenti. L'hotel possiede un teatro; in una stanza accanto, alla parete, c'\u00e8 il ritratto di un'attrice che aveva recitato l\u00ec nel 1912. Richard \u00e8 sicuro che lei e la vecchia siano la stessa persona. Indaga ancora, interroga persone, sfoglia registri, finalmente la scoperta: la donna si chiama Elise McKenna, ha recitato in quel teatro il 27 giugno 1912 e quel giorno sui registri dell'albergo era segnato anche un altro nome, Richard Collier.\nRichard \u00e8 come ipnotizzato, vuole recuperare quel tempo, rivedere quel volto, rivivere una storia d'amore che sente essergli gi\u00e0 appartenuta. Si veste con abiti del primo Novecento, e, forzando la propria volont\u00e0, riesce a compiere un balzo indietro di 70 anni.\nEcco la vita animata dell'albergo, ecco Elise con un accompagnatore pi\u00f9 anziano di lei. Richard le parla, passeggia con lei, i due si innamorano di un amore disperato e infelice perch\u00e9 lei deve seguire la carriera di attrice. Quando si ritrovano, giurano di non separarsi mai pi\u00f9, lui le regala un orologio, si toglie il gilet e dal taschino cade una moneta: \u00e8 del 1979. L'incantesimo si rompe. Richard Collier torna ai nostri giorni, ma non \u00e8 pi\u00f9 lo stesso. Quel viso lo ha prostrato; ormai vive solo col ricordo di Elise, cerca di tornare ancora indietro nel tempo, ma \u00e8 tutto inutile. Stanco, sfinito, debilitato, si lascia andare ad una morte lenta ma voluta: nella speranza di ritrovare, al di fuori del tempo, la sua amata Elise. Egli rimane immobile nella sua stanza per giorni, fino a quando non viene trovato da Arthur, che chiama subito un medico. Poco dopo, Richard vede se stesso fluttuare via dal suo corpo e avvicinarsi vicino ad un'abbagliante luce ultraterrena che viene dalla finestra, dove si ricongiunge al suo amore, Elise."}
{"id": "1973520", "revid": "767487", "url": "https://it.wikipedia.org/wiki?curid=1973520", "title": "Ormai non c'\u00e8 pi\u00f9 scampo", "text": "Ormai non c'\u00e8 pi\u00f9 scampo (\"When Time Ran Out\") \u00e8 un film catastrofico del 1980 diretto da James Goldstone.\nTrama.\nSu un atollo tropicale l'ingegnere Hank Anderson, su commissione del magnate dell'isola Bob Spangler, riesce nell'intento di estrarre petrolio dopo una lieve scossa di terremoto. L'ingegnere tuttavia ha il sospetto che la scossa possa essere il preludio di un'imminente eruzione del vicino vulcano, bench\u00e9 inattivo da molti anni, e insieme a Spangler va a controllare nel laboratorio presente ai bordi del cratere dove scopre che il vulcano sta invece per eruttare ma Bob non ne vuole sapere di allertare i turisti presenti nel suo lussuoso hotel, conscio del danno economico che ne potrebbe derivare.\nPochi giorni dopo il vulcano erutta provocando anche un maremoto che sommerge una parte dell'isola. Anderson si rende conto che l'unica salvezza \u00e8 quella di attraversare il fiume di lava per raggiungere la parte opposta dell'isola ma solo in pochissimi decidono di seguirlo, fra i quali Shelby Gilmore, il suocero di Bob: la maggioranza della popolazione locale e dei turisti, comprese Nikki, la moglie di Bob, e la sua amante Iolani, decide di restare nell'hotel in attesa dei soccorsi.\nDopo una serie di peripezie Hank riesce nell'impresa traendo in salvo la maggioranza di coloro che avevano deciso di seguirlo mentre l'hotel verr\u00e0 distrutto dalla furia della lava uccidendo tutti.\nAccoglienza.\nMolte sono state le critiche mosse a questo film: il Corriere della Sera lo ha definito \"Il film catastrofico pi\u00f9 scialbo che sia mai stato realizzato\", mentre il Giornale lo ha definito \"Patetico, scontato e per niente emozionante rimasuglio dell'ormai moribondo filone catastrofico\".\nPaul Newman dichiar\u00f2 che fu l'unico film in cui egli recit\u00f2 solo per soldi, mentre la produzione ebbe non pochi problemi nel gestire William Holden, che all'epoca aveva grossi problemi di alcolismo. Oltre alla svogliatezza dei componenti del \"cast\", il film sembr\u00f2 poco credibile anche dal punto di vista della sceneggiatura e della scenografia: oltre ad effetti speciali alquanto dozzinali per un film degli anni 80 la sceneggiatura presentava situazioni inverosimili, come la stazione di monitoraggio costruita sulla cresta di un vulcano e la ricerca di depositi di petrolio in un'isola vulcanica.\nNonostante le contraddizioni e il tremendo flop al botteghino (solo $1.700.000 di incassi a fronte di $ 20.000.000 di spesa), ai Premi Oscar 1981 la pellicola ottenne una \"nomination\" nella categoria \"Migliori costumi\"."}
{"id": "1973524", "revid": "116131139", "url": "https://it.wikipedia.org/wiki?curid=1973524", "title": "Orologio automatico", "text": "Un orologio automatico \u00e8 un orologio da polso meccanico che ha la caratteristica di ricaricarsi sfruttando il movimento di un rotore posto in esso, provocato a sua volta dal movimento della superficie sulla quale \u00e8 appoggiato e quindi del braccio del suo possessore, rendendo superflua ogni operazione di ricarica manuale. Il rotore gira attorno a un perno e, muovendosi grazie all'oscillazione del braccio in movimento, agisce sulla molla che ricarica il meccanismo.\nOgni meccanismo \u00e8 detto \"calibro\"; dall'accuratezza di costruzione dipende la buona funzionalit\u00e0 e di conseguenza la maggiore precisione. Nel caso degli orologi a carica automatica, la molla \u00e8 costantemente ricaricata e fornisce al movimento un'erogazione di forza costante.\n, gli orologi automatici hanno il notevole vantaggio di essere meglio predisposti ai danni derivanti dalla polvere e umidit\u00e0. Non dovendo ricaricare giornalmente il meccanismo tramite la corona, le guarnizioni mantengono le loro qualit\u00e0 e quindi proteggono l'orologio dagli agenti esterni.\nI primi ad inventare movimenti automatici furono Abraham-Louis Perrelet e Abraham-Louis Breguet, ma solo con Harwood si ebbe la diffusione dell'automatico. Attualmente esistono in commercio molti calibri, dai pi\u00f9 commerciali a quelli estremamente ricercati per le complicazioni che montano. Tra i pi\u00f9 popolari si ricordano i Miyota, gli ETA e i Seiko."}
{"id": "1973528", "revid": "767487", "url": "https://it.wikipedia.org/wiki?curid=1973528", "title": "Dalle 9 alle 5... orario continuato", "text": "Dalle 9 alle 5... orario continuato (\"Nine to Five\") \u00e8 un film del 1980 diretto da Colin Higgins.\nTrama.\nQuando suo marito la lascia per fuggire con la giovane assistente, Judy Bernly trova lavoro come segretaria presso una grande compagnia. La donna familiarizza subito con la volitiva caporeparto Violet Newstead e con l'ingenua Doralee Rhodes, segretaria del direttore. Le tre impiegate cercano senza successo di apportare delle modifiche al rigido sistema lavorativo imposto dal loro capo, Franklin Hart. Oppresse quindi dai suoi modi di fare dittatoriali e maschilisti, fantasticano di sbarazzarsene.\nUna mattina Violet si convince di aver messo della stricnina nel caff\u00e8 del signor Hart e quando l'uomo ha un malore, lei crede di esserne responsabile. Giunte in ospedale per accertarsi delle sue condizioni, capiscono che l'uomo \u00e8 morto e cos\u00ec trafugano il cadavere, ma arrivate al momento di disfarsene si accorgono che il corpo non \u00e8 quello del loro capo.\nIl giorno dopo il signor Hart si presenta in ufficio sano e salvo ma, mentre le tre donne stanno parlando dell'accaduto, vengono udite dall'acida collega Roz, che riferisce tutto al capo. L'uomo allora decide di ricattare le tre segretarie, ma loro, prese dall'ansia, legano Hart e lo tengono prigioniero in casa sua in attesa di elaborare un piano.\nDurante le sei settimane in cui Hart \u00e8 tenuto in ostaggio, le tre donne fingono la sua presenza ed effettuano tutta una serie di modifiche volte a migliorare il clima e la produzione della compagnia. Quando la moglie del signor Hart torna dalle vacanze, lui si fa liberare con una scusa e si reca in ufficio, dove prende da parte le tre complici con l'intenzione di farle arrestare. Tuttavia si presenta improvvisamente l'amministratore delegato della compagnia, il signor Tinsworthy, che elogia le innovazioni apportate e premia Hart mandandolo a dirigere una filiale in Brasile.\nNell'epilogo Violet viene promossa vicepresidente, Judy sposa un rappresentante della Xerox, Doralee si licenzia e diventa una campionessa di rodeo, e Hart viene rapito da una trib\u00f9 indigena della foresta amazzonica.\nProduzione.\nLe riprese sono state effettuate interamente in California, a Los Angeles e zone limitrofe: la residenza di Franklin e Missy Hart si trova al 10431 di Bellagio Road a Bel Air, mentre l'hotel di Missy Hart era il Hyatt Regency Century Plaza; l'appartamento di Judy si trova al 4370 di Ocean View Boulevard a Montrose. Le scene interne sono state realizzate presso i teatri di posa 6, 14 e 22 degli studi della 20th Century Fox di Century City a Los Angeles.\nPer preparare il ruolo di Judy Bernly, una divorziata di mezza et\u00e0, Jane Fonda intervist\u00f2 numerose donne entrate nel mondo del lavoro in ritardo a causa del divorzio o della vedovanza.\nLily Tomlin originariamente rifiut\u00f2 il ruolo di Violet perch\u00e9 stava lavorando ad un'altra pellicola, \"The Incredible Shrinking Woman\" (1981).\nDolly Parton accett\u00f2 il ruolo di Doralee Rhodes a condizione che fosse stata anche autrice e interprete della canzone del film, \"9 to 5\", poi nominata per un premio Oscar e vincitrice di due Grammy. La Parton \u00e8 stata sempre interprete della canzone principale della colonna sonora di tutti i film che ha interpretato, ad eccezione del film \"Fiori d'acciaio\" (1989), la cui produzione rifiut\u00f2 il brano scritto dalla cantante, \"Eagle When She Fly\".\nIl ruolo che and\u00f2 a Sterling Hayden venne offerto originariamente a Gregory Peck e a Charlton Heston, ma entrambi rifiutarono.\nVenne progettato un seguito, progetto che poi venne abbandonato dopo la morte del regista Colin Higgins avvenuta il 5 agosto 1988.\nDistribuzione.\nIl film \u00e8 stato distribuito nelle sale cinematografiche statunitensi il 19 dicembre 1980, mentre in Italia il film \u00e8 uscito il 26 marzo 1981. Il doppiaggio italiano \u00e8 curato dalla CVD - Cine Video Doppiatori.\nRiconoscimenti.\nIl tema musicale del film, \"Nine to Five\" di Dolly Parton, \u00e8 stato candidato sia al Premio Oscar che al Golden Globe. Dolly Parton ha ricevuto anche una doppia candidatura personale ai Golden Globe 1981 come migliore attrice in un film commedia o musicale e come migliore attrice debuttante.\nNel 2000 l'American Film Institute ha inserito il film al 74\u00ba posto della classifica delle cento migliori commedie americane di tutti i tempi. Nel 2004 ha inserito il brano sopra citato al 78\u00b0 della classifica delle cento migliori canzoni.\nSerie televisiva.\nIl film gener\u00f2 una serie televisiva, \"Dalle 9 alle 5, orario continuato\" (5 stagioni, 85 episodi), trasmessa sulla ABC dal 1982 al 1983 e poi in syndication dal 1986 al 1988; il ruolo di Dolly Parton venne interpretato dalla sorella, l'attrice Rachel Dennison. Vi fu anche un film parodia per adulti chiamato Dalle 8 alle 4 (1981)."}
{"id": "1973529", "revid": "466539", "url": "https://it.wikipedia.org/wiki?curid=1973529", "title": "Il tesoro dell'Africa", "text": "Il tesoro dell'Africa (\"Beat the Devil\") \u00e8 un film del 1953 diretto da John Huston, con Humphrey Bogart, Jennifer Jones, Gina Lollobrigida e Peter Lorre.\nLa sceneggiatura \u00e8 stata scritta a quattro mani dal regista assieme allo scrittore Truman Capote e basata sul romanzo omonimo del critico britannico Claud Cockburn (scritto sotto lo pseudonimo di James Helvick).\nEsterni del film furono girati nella cittadina campana di Ravello. Si tratta di una sorta di parodia del genere cinematografico ispirato alle azioni dei boss della malavita.\nTrama.\nHarry Chelm e sua moglie Gwendolen si trovano in Italia dove fanno la conoscenza di una seconda coppia, composta da Maria Dannreuther e dal marito Billy. Insieme ad alcuni gangster, decidono di intraprendere una missione per andare in Africa orientale a procurarsi dell'uranio da contrabbandare. Ci\u00f2 avviene malgrado tra diversi componenti del gruppo persista una certa ostilit\u00e0 o almeno diffidenza.\nParallelamente alle vicissitudini del progetto, le due coppie si ricombinano, per cui Harry diventa l'amante di Maria e Billy quello di Gwendolen. Dopo diverse peripezie durante la traversata sul mare, tra cui la scomparsa di Harry, i protagonisti naufragano sulle coste dell'Africa del Nord, dove le autorit\u00e0 locali li catturano per rilasciarli dopo diverso tempo. Risulta nel frattempo chiaro che per la banda non sar\u00e0 possibile arrivare a destinazione.\nAlla fine della vicenda, le due coppie ritorneranno al luogo di provenienza e si ricongiungeranno, mentre i gangster verranno arrestati.\nDistribuzione.\nRiconoscimenti.\nNel 1954 il National Board of Review of Motion Pictures l'ha inserito nella lista dei migliori dieci film dell'anno."}
{"id": "1973530", "revid": "132266", "url": "https://it.wikipedia.org/wiki?curid=1973530", "title": "Agiaristan", "text": ""}
{"id": "1973532", "revid": "118921323", "url": "https://it.wikipedia.org/wiki?curid=1973532", "title": "IP Multimedia Subsystem", "text": "IP Multimedia Subsystem (IMS) \u00e8 un modello architetturale per reti di telecomunicazione, progettata per la convergenza di tutti i dispositivi di telecomunicazioni (fissi e mobili) su un'infrastruttura basata su rete IP che sia capace di fornire servizi voce e multimediali.\nNelle intenzioni del 3GPP l'obiettivo di IMS \u00e8 quello di creare una convergenza fisso-mobile per la comunicazione multimediale. \nLo standard facilita l'accesso alle applicazioni da qualsiasi terminale attraverso uno \"strato di controllo\" comune, basato su protocollo SIP, che isola la \"rete di accesso\" dallo \"strato dei servizi applicativi\".\nStoria.\nFu originariamente progettata dall'organismo per gli standard wireless (3GPP), quale parte della progetto per evolvere le reti mobili oltre il GSM. La sua prima formulazione (3GPP R5) rappresent\u00f2 un approccio per fornire \"servizi internet\" attraverso GPRS. Questa visione fu aggiornata pi\u00f9 tardi dal 3GPP, 3GPP2 e TISPAN richiedendo il supporto di altri sistemi oltre al GPRS, come Wireless LAN, CDMA2000 e reti fisse.\nDi seguito la successione delle fasi storiche:\nArchitettura.\nL'architettura di IMS si basa su tre strati: \nLo scopo di questa suddivisione \u00e8 isolare il livello di \"accesso\" da quello \"applicativo\": da un punto di vista logico architetturale i servizi non hanno pi\u00f9 bisogno di un sistema ad-hoc per controllare le chiamate giacch\u00e9 \u00e8 lo \"strato di controllo\" comune che fornisce queste funzioni indipendentemente dalla tipologia della rete di accesso.\nOgni strato \u00e8 costituito da diverse \"funzioni\" che comunicano tra di loro attraverso interfacce standardizzate. L'insieme di tutte le \"funzioni\" forma un dominio di rete IMS.\nUna \"funzione\" non \u00e8 un nodo fisico della rete: l'implementatore \u00e8 libero di combinare 2 funzioni in 1 nodo, oppure di dividere una singola funzione in 1 o pi\u00f9 nodi. Ciascun nodo pu\u00f2 anche essere presente pi\u00f9 volte in una singola rete, per motivi di dimensionamento, di bilanciamento del carico oppure di organizzazione.\nPer facilitare l'integrazione con Internet, IMS utilizza protocolli IETF laddove possibile, per esempio il protocollo Session Initiation Protocol costituisce il fulcro di IMS.\nLivello di accesso ed interoperabilit\u00e0.\nL'utente pu\u00f2 connettersi ad una rete IMS in vari modi, molti dei quali utilizzano lo standard IP. I terminali IMS (cos\u00ec come i cellulari, i PDA ed i computer) possono registrarsi direttamente su una rete IMS, perfino se sono in roaming in un'altra rete di accesso o paese. Il solo requisito \u00e8 che essi possano utilizzare il protocollo IP ed attivare un agente SIP. Gli accessi da rete fissa (es. Digital Subscriber Line (DSL), modems, Ethernet), o da rete mobile (es. W-CDMA, CDMA2000, GSM, GPRS) o wireless (es. WLAN, WiMAX) sono tutti supportati. Altri sistemi telefonici come POTS (i vecchi telefoni analogici), H.323 ed i sistemi non compatibili con il VoIP di IMS, sono supportati attraverso dei gateway.\nMedia Resources.\nLe risorse media sono quei componenti che operano sul livello dei media e sono sotto il controllo delle funzioni del nucleo di IMS. Nello specifico sono i \"Media Server\" (MS) e i \"Media gateway\" (MGW).\nMedia Resource Function (MRF).\nLa \"Media Resource Function\" (MRF) fornisce le funzionalit\u00e0 relative ai dati multimediali cos\u00ec come manipolazione dei media (es. mixaggio di voice stream) e l'avvio di toni o annunci.\nOgni MRF \u00e8 ulteriormente diviso in un \"Media Resource Function Controller\" (MRFC) e un \"Media Resource Function Processor\" (MRFP).\nFunzioni di interoperabilit\u00e0.\nBreakout Gateway (BGCF).\nUna \"Breakout Gateway Control Function\" (BGCF) \u00e8 un SIP proxy che elabora le richieste per il routing da un Serving Call Session Control Function(S-CSCF) quando l'S-CSCF ha evinto che la sessione non pu\u00f2 essere reindirizzata utilizzando DNS o ENUM/DNS, ossia quando la chiamata deve essere indirizzata, per esempio, ad una rete PSTN. BGCF selezioner\u00e0 un MGCF che sar\u00e0 responsabile dell'interazione con PSTN: il MGCF ricever\u00e0 quindi le segnalazioni SIP da BGCF.\nBGCF include funzionalit\u00e0 di routing basate sui numeri telefonici.\nPSTN Gateways.\nUn PSTN/CS gateway si interfaccia con le reti PSTN a commutazione di circuito. Per la segnalazione queste reti utilizzano ISUP (ISDN User Part) oppure BICC (Bearer Independent Call Control) su MTP (Message Transfer Part), mentre IMS utilizza SIP su IP. Per i media le reti tradizionali utilizzano PCM (Pulse-code modulation), mentre IMS usa RTP.\nCore network.\nHome Subscriber Server.\nL\"'Home Subscriber Server\" (HSS), o \"User Profile Server Function\" (UPSF), \u00e8 il principale database degli utenti. Esso contiene informazioni relative ai profili degli abbonati, effettua l'autenticazione e l'autorizzazione, e pu\u00f2 fornire informazione sulla posizione e l'IP degli utenti. La sua funzione \u00e8 simile a quella dell'Home Location Register e dell'Authenitcation Centre (AuC) della rete GSM.\nUna \"Subscriber Location Function\" (SLF) sar\u00e0 necessaria per mappare i riferimenti degli utenti quando si utilizzano pi\u00f9 HSSs.\nIl database degli abbonati nel HSS contiene gli identificativi degli utenti (IMPU, IMPI, IMSI, e MSISDN), i profili dei servizi associati agli utenti, i dati per le attivazioni dei servizi ed altre informazioni legate sempre agli utenti.\nIdentificazione degli utenti.\nIn IMS ad un utente possono essere associate diversi identificativi: \"IP Multimedia Private Identity\" (IMPI), \"IP Multimedia Public Identity\" (IMPU), \"Globally Routable User Agent URI\" (GRUU), Wildcarded Public User Identity (WPUI). Sia IMPI che IMPU non sono numeri telefonici o successioni di cifre ma sono Uniform Resource Identifier (URIs), quindi possono essere cifre (un URI telefonica, come \"tel:+1-555-123-4567\") oppure identificativi alfanumerici (una SIP URI, come sip:john.doeexample.com).\nControllo delle sessioni/chiamate.\nIn IMS il controllo delle sessioni di comunicazione avviene principalmente attraverso il protocollo SIP. Sono presenti 3 tipi di server/proxy SIP, chiamati \"Call Session Control Function\" (CSCF), dedicati all'elaborazione dei pacchetti di segnalazione.\nProxy-CSCF (P-CSCF).\nUn proxy \"Proxy-CSCF\" (P-CSCF) \u00e8 un \"proxy SIP\" che rappresenta il primo punto di contatto per il terminale IMS. Il terminale potrebbe contattare sia quello della rete visitata che quello della propria rete di appartenenza (\"home network\") se la rete visitata non \u00e8 IMS-compatibile. Alcune reti possono utilizzare un Session Border Controller per questo tipo di funzione.\nIl terminale pu\u00f2 avere informazione sul proprio P-CSCF nei seguenti modi:\nRiassumendo, il P-CSCF:\nServing-CSCF (S-CSCF).\nIl \"Serving-CSCF\" \u00e8 il nodo principale del livello di segnalazione. \u00c8 un SIP server ma effettua anche il controllo della sessione. \u00c8 sempre posizionato nella home-network. Utilizza interfacce DIAMETER Cx e Dx per connettersi all'HSS ed accedere ai profili utenti: non ha nessuna registrazione degli utenti e tutte le informazioni vengono caricate dall'HSS.\nInterrogating-CSCF (I-CSCF).\nUn \"CSCF di interrogazione\" (I-CSCF) \u00e8 un'altra funzione SIP posizionata ai bordi del dominio amministrativo: \u00e8 il punto d'ingresso per tutte le chiamate provenienti da altri domini amministrativi. Il suo indirizzo IP \u00e8 pubblicato nel DNS del dominio amministrativo (utilizzando i NAPTR and SRV record), cosicch\u00e9 i server remoti possono trovarlo ed utilizzarlo come un punto di inoltro dei pacchetti SIP. L'I-CSCF interroga l'HSS per ottenere l'indirizzo del S-CSCF ed assegnarlo ad un utente che realizzi una registrazione SIP. Esso inoltra le richieste/risposte SIP al S-CSCF. Fino alla release 6 poteva anche essere utilizzato per nascondere la rete interna al mondo esterno (cifrando parte del messaggio SIP): in questo caso era chiamato \"Topology Hiding Inter-network Gateway\" (THIG). Dalla release 7 in avanti questa funzione di \"entry point\" \u00e8 stata rimossa dal I-CSCF ed \u00e8 adesso parte dell\"'Interconnection Border Control Function\" (IBCF). L'IBCF \u00e8 utilizzato come gateway per le reti esterne e fornisce le funzioni di NAT e firewall (pinholing).\nTariffazione.\nLa tariffazione a debito \u00e8 applicata agli utenti che pagano per i loro servizi periodicamente (es. alla fine del mese). La tariffazione a credito \u00e8 utilizzata per utenti prepagati, oppure per il controllo in tempo reale dei servizi post-pagati. Entrambi possono essere applicati ad una sessione di chiamata.\nLivello dei servizi applicativi.\nServer Applicativi.\nI server applicativi (\"Application Server\") ospitano i servizi e si interfacciano con gli S-CSCF utilizzando SIP. Un esempio di server applicativo \u00e8 la funzione di Voice call continuity (VCC server). A seconda del servizio l\"'application server\" pu\u00f2 operare come un SIP proxy, un SIP User Agent oppure un SIP \"back-to-back user agent\". Un AS pu\u00f2 essere posizionato nella home network oppure in una rete esterna di terza parti. \nUn AS pu\u00f2 essere un:\nL'AS pu\u00f2 interrogare l'HSS con l'interfaccia Diameter Sh (per un SIP-AS) oppure con l'interfaccia MAP (\"Mobile Application Part\") (per IM-SSF).\nPublic Service Identity.\n\"Public Service Identities\" (PSI) sono informazioni che identificano i servizi che sono ospitati dagli application server. come per gli identificativi degli utenti i PSI hanno la forma di SIP oppure Tel URI. I PSI sono registrati nell'HSS sia in maniera distinta oppure raggruppati con wildcard:\nTecnologie alternative.\nEsistono tecnologie alternative e concorrenti per l'accesso e la distribuzione di servizi su reti fisse e mobili, esse contemplano la combinazione di Unlicensed Mobile Access, soft switch e SIP. Queste tecnologie partono dal presupposto che \u00e8 pi\u00f9 semplice vendere servizi che vendere le virt\u00f9 dei \"servizi integrati\" ed, inoltre, il compito di vendere IMS su un singolo servizio \u00e8 comunque difficile giacch\u00e9 vi sono spesso alternative pi\u00f9 semplici ed economiche per creare e installare quella prestazione particolare. C'\u00e8 da aggiungere che i vantaggi di IMS cominciano ad essere messi in discussione da quando sta diventando sempre pi\u00f9 semplice accedere a contenuti e contatti utilizzando meccanismi fuori dal controllo dei tradizionali operatori fisso/mobile."}
{"id": "1973534", "revid": "767487", "url": "https://it.wikipedia.org/wiki?curid=1973534", "title": "Accordi sul palcoscenico", "text": "Accordi sul palcoscenico (\"Honeysuckle Rose\") \u00e8 un film del 1980 diretto da Jerry Schatzberg. Interpretato da una \"star\" del \"country\" come Willie Nelson, racconta un momento di crisi nella vita di un musicista \"country\". L'uomo lascia la moglie e la famiglia iniziando una relazione con una giovane cantante. Il tutto narrato attraverso le musiche e i concerti che coinvolgono ogni personaggio della storia.\nFu presentato fuori concorso al 34\u00ba Festival di Cannes."}
{"id": "1973535", "revid": "15756", "url": "https://it.wikipedia.org/wiki?curid=1973535", "title": "The Legend of Dragoon", "text": " \u00e8 un videogioco di ruolo sviluppato e pubblicato da Sony Computer Entertainment per la PlayStation. \u00c8 stato distribuito in Giappone il 2 dicembre 1999, negli Stati Uniti l'11 giugno 2000 e in Europa il 19 gennaio 2001.\nModalit\u00e0 di gioco.\nIn \"The Legend of Dragoon\" si distinguono tre modalit\u00e0 di gioco tipiche di un RPG: la mappa del mondo, la mappa di gioco, e la modalit\u00e0 di battaglia. La mappa del mondo indica i movimenti del personaggio principale, e si limita quindi a indicare gli spostamenti da un luogo all'altro. La mappa di gioco (field map) \u00e8 usata ogni volta che il giocatore entra in una citt\u00e0, dungeon, o punto di riferimento. Consiste in una visione dei personaggi in 3D su uno sfondo in 2D. Alcune animazioni sono usate per creare effetti come il movimento dell'acqua o la luce. \nLa modalit\u00e0 battaglia (battle mode) si svolge in un ambiente 3D che rispecchia la mappa del gioco in cui ci si trova. Le battaglie sono basate su un sistema di turni CTB (che anticipa il CTB di Final Fantasy X) e vede i personaggi guidati dal giocatore fronteggiare i nemici controllati dalla CPU. In squadra al momento delle battaglie si potranno usare al massimo tre personaggi, scelti precedentemente. Le azioni possibili in battaglia sono attaccare, usare magie, difendersi, utilizzare oggetti o scappare e alcune di essi sono \"potenziabili\"; per esempio quando si effettua un attacco base, premendo al momento giusto il tasto \"X\", \u00e8 possibile eseguire una combo che cambia in tempistica e potenza per ogni personaggio, senza tralasciare che ogni personaggio impara combo sempre pi\u00f9 potenti ma difficili; oppure lanciando delle magie d'attacco si ha un lasso di tempo entro il quale premendo il pi\u00f9 velocemente possibile il tasto \"X\", s'incrementano i danni inflitti.\nTutti i personaggi giocabili verranno dotati, nell'arco del gioco, di armi, armature e oggetti, sempre pi\u00f9 forti, sostituibili e intercambiabili.\nOltre agli attacchi base sar\u00e0 possibile utilizzare la funzione Dragone (solo se in possesso del relativo Spirito di Dragone), che far\u00e0 trasformare il personaggio in un cavaliere drago, un cavaliere dotato di \u00aaarmatura che trae forza dai draghi e che conferisce un'incredibile difesa e attacco.\nAtto 1 - La guerra di Serdio.\nNel continente di Endiness, in cui ancora vivono esseri mitologici come draghi, giganti e creature alate, vive Dart, un ragazzo rimasto orfano da bambino durante il massacro di Neet, suo villaggio natale, compiuto dal Mostro Nero, una creatura misteriosa e oscura, che viaggia per il mondo attaccando la popolazione una volta ogni 108 anni quando la Luna che mai tramonta si tinge di rosso. L'unico ricordo che Dart porta sempre con s\u00e9 \u00e8 una splendente pietra rosso sangue, appartenuta al padre. Dopo la morte dei genitori, Dart viaggia fino a Seles insieme con una bambina di nome Shana, cresciuta con lui e sopravvissuta anch'essa alla distruzione di Neet. \nDopo essersi allenato per svariati anni Dart si mette in viaggio alla ricerca del Mostro Nero, ma mentre lui \u00e8 in viaggio scoppia una guerra tra il suo regno, Basil e quello di Sandora, le due fazioni di Serdio. Durante un'incursione a Seles, Shana viene rapita per ordine dell'Imperatore Doel, capo del regno di Sandora, e rinchiusa a Hellena, una fortezza-prigione situata su di un'isola. Dart una volta raggiunto Seles ormai distrutto, apprende la notizia del rapimento e si dirige verso la fortezza riuscendo a entrare nascondendosi in un carro per le vettovaglie.\nAll'interno della fortezza, incontra un cavaliere di Basil di nome Lavitz, amico del re Albert, con cui collabora per liberare Shana e scappare cosi da Hellena.\nLavitz deve fare rapporto a Re Albert, re di Basil, per cui parte con Dart e Shana alla volta della capitale del regno.\nAttraversando una caverna, si ritrovano a combattere un serpente gigante, e quando questi aggredisce Shana, uno strano bagliore le compare sulla fronte, avvolgendo e distruggendo il serpente.\nUna volta raggiunta la rocca di Indels, vengono accolti da re Albert e Dart chiede al re informazioni sul Mostro Nero di cui si vuole vendicare. Prega inoltre di lasciare al castello Shana, ricercata dall'imperatore Doel per motivi ancora ignoti.\nShana rifiuta la protezione e non vi sono informazioni sul Mostro Nero, se non che la sua prima apparizione risale a circa 11 000 anni prima, alla fine della guerra dei draghi.\nLa guerra dei draghi fu un conflitto tra la specie dominante degli Alati (uguali fisicamente agli essere umani, ma in possesso di ali di luce per librarsi a piacimento in aria e in grado di lanciare potenti incantesimi) costruttori di maestose fortezze volanti e che utilizzarono in guerra le Virago, mostri volanti e potentissimi, e gli esseri umani, tenuti in schiavit\u00f9 fino all'inizio della guerra.\nGli umani, guidati dall'Imperatore Diaz, si ribellarono in massa e combatterono al fianco di sette cavalieri drago.\nLa guerra fu vinta dagli umani e l'era degli uomini ebbe inizio, al prezzo di numerose vittime e dalla scomparsa di tutti i cavalieri drago.\nMa non resta molto tempo: l'impero di Sandora attaccher\u00e0 a breve la fortezza di Hoax. Dart accantona per il momento la sua ricerca del Mostro Nero per aiutare Lavitz e il re a evitare il proseguire della guerra.\nDurante la notte l'attacco viene sferrato e le difese sono sul punto di cedere, Shana viene tenuta al sicuro all'interno della fortezza, mentre Dart e Lavitz tentano una difesa disperata.\nKongol, il gigante a capo delle truppe sandoriane li affronta sul campo, e ha facilmente la meglio.\nQuando tutto sembra essere perduto, dal cielo appare una donna con un'armatura draconica nera, disarma il gigante in un attimo, e guardando Dart gli intima di risvegliarsi.\n\u00ab \"Svegliati...Cavaliere del drago dagli Occhi di Fuoco\"\u00bb\n\"Rose\"\nLa pietra appartenuta a suo padre inizia a brillare di una luce rosso sangue, le fiamme avvolgono il corpo di Dart conferendogli la trasformazione nel cavaliere drago dagli occhi di fuoco.\nL'energia sprigionata dalla trasformazione \u00e8 sufficiente per sconfiggere Kongol e respingere l'attacco di Sandora.\nDart non riesce a mantenere a lungo la trasformazione e sviene poco dopo.\nLa mattina seguente, il cavaliere del drago oscuro, si presenta con il nome di Rose, e decide di aiutare i protagonisti in memoria dei suoi vecchi compagni, che appartengono al passato, aiutando Dart a prendere confidenza con il suo nuovo potere.\nKaiser, ufficiale di Basil, riferisce di un altro fortino sotto assedio nelle paludi, e che tra le file di Sandora si trova anche un drago.\nGli umani non possono sconfiggere i draghi, ma i Dragoni si. Per cui Kaiser chiede aiuto per eliminare la minaccia a Rose e Dart.\nPer arrivare alle paludi e al nido del drago, i protagonisti devono attraversare il vulcano Villude, dove trovano una Virago tagliata a met\u00e0, in stato di torpore da 11 000 anni. Dopo un duro combattimento la Virago viene sconfitta, affondando nella lava. Mentre Shana accusa uno strano malore mentre la Virago va dissolvendosi nel magma, Rose osserva gli ultimi istanti di vita della creatura con una strana espressione in volto.\nIl fortino nelle paludi \u00e8 ormai perduto, ma non ci sono difese sandoriane in zona: questo perch\u00e9 la palude \u00e8 avvelenata dalle tossine del drago.\nUna volta raggiunto il nido, il quartetto trova Greham, ex cavaliere di Basil che in passato trad\u00ec il padre di Lavitz per invidia, e ora al soldo di Doel.\nA sorpresa Greham, si rivela il cavaliere del drago di giada, controllante il potere elementale dei venti, e attacca il gruppo supportato da Feyrbrand il drago dalle Zanne Verdi.\nDopo una furiosa battaglia Greham viene sconfitto, e in punto di morte chiede perdono per le sue azioni a Lavitz. Rivela che lo Spirito del drago di giada gli venne donato dall'imperatore Doel.\nAlla sua morte lo spirito di drago di giada sceglie Lavitz come suo nuovo possessore e lo rende il cavaliere del drago verde.\nDopo la battaglia, Shana viene intossicata dal veleno di drago e i protagonisti si recano alla citt\u00e0 commerciale di Lohan, dove sperano di trovare una cura.\nSanator, il dottore della clinica, non pu\u00f2 fare nulla, l'unico rimedio e trovare una pianta dalle propriet\u00e0 curative, la Dragonia Vegetalis.\nLa preziosa pianta sembra essere custodita in un santuario dopo la palude velenosa.\nI tre dragoni si dirigono al santuario, protetto da uno strano ninja che attacca gli invasori.\nSconfitto il nemico, uno spirito bianco fa la sua comparsa: Shirley.\nEssa sembra conoscere bene Rose, e che la conosca da molto tempo.\n\u00ab \"Sei ancora alle prese con il tuo triste viaggio\"\u00bb\n\"Shirley\"\nDart chiede la Dragonia Vegetalis, ma sfortunatamente non si trova piu al santuario. Shirley, per salvare la ragazza, dona ai tre lo spirito di Dragone d'argento bianco, con poteri curativi miracolosi e si congeda .\nSi evince che Shirley fu uno dei leggendari 7 cavalieri drago che combatterono 11 000 anni prima e che anche Rose ne facesse parte.\nIl gruppo ritorna a Lohan e lo spirito del drago d'argento bianco cura Shana delle tossine, scegliendola come nuovo dragone.\nPer festeggiare la riuscita della missione, il gruppo si concede un periodo spensierato a Lohan tra giochi e mercati.\nQui Dart prende parte a un torneo nell'arena per incoronare il guerriero piu forte di Endiness e incontra casualmente un vecchio amico conosciuto durante i suoi viaggi: Haschel, maestro della scuola Rouge.\nArriva facilmente fino in finale, dove si scontra con uno spadaccino dai capelli d'argento di nome Lloyd.\nIl combattimento \u00e8 a senso unico: Dart prova a colpire l'avversario in tutti i modi, ma non riesce mai a colpirlo, l'agilit\u00e0 dello spadaccino \u00e8 sovrumana e viene rapidamente sconfitto.\nDopo lo scontro, Dart fa i complimenti all'avversario che gli dice soltanto che dovr\u00e0 diventare pi\u00f9 forte di cosi.\nIl momento di pace non \u00e8 destinato a durare molto, un soldato di Basil morente entra a Lohan dicendo che la fortezza di Indels \u00e8 stata attaccata, re Albert rapito e portato alla prigione di Hellena.\nLavitz parte subito seguito dal resto dei dragoni, riescono a entrare a Hellena facendosi strada tra nemici e orrori fino a raggiungere il patibolo su cui il re sta per essere giustiziato, ingaggiando un combattimento con il boia.\nDurante le ostilit\u00e0, un uomo incappucciato estrae un manufatto dalla schiena di Abert, la gemma lunare, tra lo stupore generale. Lavitz aggredisce l'uomo frontalmente trasformandosi in dragone, ma quest'ultimo usando la leggendaria Ammazzadraghi nascosta nel mantello, riesce a trafiggere Lavitz al petto ferendolo mortalmente.\nIl cappuccio si abbassa nella colluttazione, rivelando l'identit\u00e0 dell'uomo misterioso: Lloyd, il formidabile spadaccino dell'arena di Lohan, che ruba la misteriosa gemma e scompare.\nLavitz, felice per aver salvato il suo re, muore tra le braccia di Dart tra la disperazione dei suoi amici.\nLo spirito di dragone di giada abbandona il suo precedente proprietario e identifica Albert come suo nuovo possessore, che accettando il suo nuovo compito, si unisce al gruppo dei dragoni.\n\u00ab \"Ora posso affidare...tutto a voi...\"\u00bb\n\"Lavitz\"\nE ora di farla finita: il gruppo si diriger\u00e0 alla Rocca nera di Kazas, per affrontare l'imperatore.\nDurante l'infiltrazione, si ritroveranno faccia a faccia con il comandante supremo di Sandora, colui che rap\u00ec Shana a Seles, ma quest'ultimo, sceglie di non combattere e chiede a Dart e compagni di \"svegliare\" Doel, che dopo l'arrivo a corte di Lloyd, non \u00e8 pi\u00f9 stato lo stesso.\nDopo aver sconfitto nuovamente il gigante Kongol, si ritrovano al cospetto di Doel.\nCostui ammette di aver ucciso il fratello Carlo (padre di Albert) per creare una nuova Serdio. Alla domanda di Dart sul motivo del rapimento di Shana, Doel accenna che tutto \u00e8 voluto dall'imperatore Diaz in seguito alla sua rinascita.\n\u00ab \"Trova la ragazza prima che spunti la Luna che mai tramonta\"\u00bb\n\"Doel\"\nRose risponde che questo non ha senso, poich\u00e9 l'imperatore \u00e8 morto da eroe umano 11 000 anni prima, Doel non racconta altro, e si trasforma nel Dragone Viola tramite lo spirito di dragone donatogli da Lloyd, controllante il potere delle tempeste. Dopo una furiosa battaglia Doel viene sconfitto, e morendo si redime, compiacendosi della crescita del nipote e intimandogli di inseguire Lloyd, che \u00e8 diretto nella nazione di Tiberoa per proseguire nel suo oscuro piano.\n\u00ab \"Va'...e scopri...tutta la verit\u00e0...\"\u00bb\n\"Doel\"\nLo spirito del dragone Viola sceglie Haschel come nuovo cavaliere, e i cinque cavalieri-drago viaggiano alla volta di Tiberoa per cercare di fare chiarezza sui piani di Lloyd e scoprire il motivo del furto della gemma lunare.\nAtto 2 - Ombra di platino.\nIl gruppo raggiunge la rocca di Fletz, capitale del regno di Tiberoa, citt\u00e0 di mare e fortemente influenzata dallo studio delle stelle e della Luna che mai Tramonta. Cercano di raccogliere informazioni in una taverna, e vengono a conoscenza di un astrologo che abita in citt\u00e0, Fester, che studia la Luna e la sua correlazione con il ritorno del Mostro Nero ogni 108 anni. Fester afferma che in astronomia non esiste luna che non tramonti mai, tranne la Luna che mai Tramonta, che rimane ferma e immutabile allo scorrere del tempo. Un antico poema narra che ogni 108 anni, il Figlio della Luna discende dal cielo, per creare un mondo di sacra gioia, ma che in realt\u00e0 a fare la sua comparsa \u00e8 il Mostro Nero, fonte di distruzione e paura.\n\"\u00ab Perch\u00e9 un demone e non un salvatore? Questo...\u00e8 ancora un mistero\u00bb Fester\"\nL'astrologo \u00e8 anche il tutore della principessa Emille di Tiberoa, che in seguito a una caduta da cavallo ha cambiato personalit\u00e0 diventando da una principessa gentile e premurosa a una donna scostante, crudele e intrattabile.\nNonostante ci\u00f2, non ci sono notizie di Lloyd, quindi il gruppo parte per la citt\u00e0 di Doneau, in cerca di altre informazioni sullo spadaccino dai capelli di platino. Durante il tragitto, vengono attaccati dalla banda di Gehric e dopo un breve combattimento, a Dart viene rubato lo spirito di Dragone occhi di fuoco. Nonostante la perdita, decidono di proseguire per Doneau, la citt\u00e0 in fiore, nella speranza di trovare a questo punto informazioni anche sulla banda di ladri per cercare di recuperare il prezioso artefatto.\nUn breve flashback, mostra una delle sacre sorelle di Mille Sesau Wink, la terza nazione di Endiness, venire attaccata proprio a Doneau dai banditi con lo scopo di rapirla e chiedere un riscatto, ma per caso, sul posto \u00e8 presente Lloyd che apparentemente senza muoversi mette fuori combattimento i banditi e salva Wink per poi scomparire. Giunti in citt\u00e0, scoprono che i banditi che infestano la zona hanno il loro covo da qualche parte nella Valle della gravit\u00e0 perduta, e una giovane ragazza dai capelli di platino proprio come Lloyd di nome Meru, si offre di fare da guida al gruppo. Purtroppo per entrare nella valle serve il permesso del re di Tiberoa, quindi la compagnia ritorna alla rocca di Fletz per cercare di avere un'udienza dal re.\nTramite Fester, riescono ad avere sia udienza sia il lasciapassare, fermandosi una notte al castello. Qui fanno conoscenza della principessa Lisa, sorella minore di Emille, che chiede loro di fare luce sulla vicenda riguardante il cambiamento della sorella avvenuto sei mesi prima.\nRivela inoltre il sospetto che ci sia una correlazione tra la banda di Gehric, l'invasione dei banditi e il comportamento di Emille. Inoltre manca poco al suo ventesimo compleanno, e in quell'occasione il tesoro nazionale di Tiberoa, il pugnale lunare, le verr\u00e0 consegnato come prova della successione al trono. Identificato subito il vero obiettivo di Lloyd, cio\u00e8 il secondo oggetto lunare, il gruppo entra nella valle della gravit\u00e0 perduta, e alla sua sommit\u00e0 fanno l'incontro con un'altra Virago incastrata nella roccia, questa volta nella sua forma completa.\nShana si sente subito male, dicendo di sentire la voce della Virago nella testa, la creatura millenaria allunga una mano artigliata per ghermirla, ma anche questa volta lo strano bagliore sulla sua fronte spinge la Virago nell'abisso. Questo turba l'intero gruppo che non trova una spiegazione a quanto successo.\n\"\u00abQuale potere \u00e8 in grado di risvegliare una creatura di 11.000 anni? \u00bb Rose\"\nTroppe domande sono senza risposta, e il gruppo prosegue fino al covo dei banditi fino a trovare Gehric, vecchio allievo di Haschel. Dopo lo scontro, una statua crolla dal tetto ma i protagonisti vengono salvati da Kongol, il gigante di Sandora, che li aveva seguiti fino a li, unendosi poi alla compagnia. Egli era stato salvato da bambino dall'imperatore Doel, che voleva creare un modo dove tutte le specie fossero uguali, e impressionato dalla forza dei dragoni, chiede di fare parte della spedizione. Sconfitti i banditi, lo spirito di dragone Occhi di fuoco viene recuperato, e si scopre che la principessa Emille \u00e8 solo una sosia, sostituita approfittando della confusione durante la caduta a cavallo, ed \u00e8 in combutta con i banditi per impossessarsi del paese e del pugnale lunare. La vera principessa sarebbe stata confinata in una stanza nascosta dietro un dipinto nella rocca.\nUna volta liberata la vera principessa Emille, i protagonisti provano a fermare la cerimonia di successione e la consegna del pugnale lunare.\nDietro le vesti della falsa principessa si trova una donna di nome Lenus, la cui intenzione \u00e8 di rubare il pugnale per Lloyd di cui \u00e8 innamorata. Messa con le spalle al muro, riesce a fuggire con il pugnale tramite le sue ali di luce : Lenus \u00e8 un'alata, la specie che domin\u00f2 il mondo fino alla fine della guerra dei draghi.\nDopo la fuga di Lenus verso la baia di Illisa, Albert si rivela al re di Tiberoa e comunica il furto della gemma Lunare di Serdio. Emille racconta che dopo la sconfitta degli Alati nella guerra dei draghi, i tre tesori della loro civilt\u00e0 vennero spartiti tra i tre regni di Endiness : Serdio, Tiberoa e Mille Sesau.\nMa attualmente nessuno sa a cosa servano essendo manufatti della perduta civilt\u00e0 alata. Appurato che i due oggetti lunari debbano essere riconquistati della mani di Lloyd, il re di Tiberoa procura una nave ai dragoni per la baia di Illisa, la Furia Regina, ammiraglia della nazione di Tiberoa.\nDurante la navigazione ognuno riflette sui motivi per cui hanno intrapreso questa avventura, Dart chiede informazioni sul Mostro Nero a Rose, la quale non ha nessuna informazione al riguardo, e gli chiede che cosa far\u00e0 una volta che l'avr\u00e0 trovato. Dart risponde che non lo sa, e che la vendetta non porta da nessuna parte, una lezione imparata da Levitz. Rose pensa che questo viaggio sia per lei una \"pausa\".\nHaschel, in viaggio da 20 anni per trovare la figlia scomparsa, sembra aver trovato una nuova ragione per andare avanti combattendo come cavaliere drago, e Shana cerca di far capire a Dart che i suoi sentimenti non sono di tipo fraterno.\nDurante la notte la Furia Regina, si scontra con una nave abbandonata, che naviga senza meta in mezzo all'oceano, circondata da fuochi fatui : una nave fantasma. Esplorando la nave vedono il dipinto di una donna con una neonata, e fa la sua apparizione il capitano fantasma. Il capitano dice che l'equipaggio, la balia e la principessa Louvia di Mille Sesau infante vennero aggrediti dal Mostro Nero, che uccise tutti. Avendo fallito nel compito, i fantasmi dei cavalieri e del comandante non possono trapassare, rimanendo nel mondo dei vivi.\nI fantasmi sembrano aggredire Rose, dicendole che non avrebbero permesso di attaccare la principessa, fino a quando, i cavalieri e la balia vedono Shana, riconoscendo in lei la Principessa Louvia (in realt\u00e0 davvero uccisa dal Mostro Nero 18 anni prima). Pensando di aver protetto la principessa e assolto il loro compito, i fantasmi scompaiono facendo inabissare la nave, e lasciando i protagonisti con ancora piu domande senza risposta. Ma al momento del salto verso la Furia Regina, Dart perde l'equilibrio, Rose si sporge cercando di reggerlo per un braccio pronunciando parole apparentemente incoerenti.\n\"\u00abNon permetter\u00f2 che accada di nuovo \u00bb Rose\"\nMa i due finiscono in acqua. Rose riesce a trascinare Dart privo di sensi dentro una grotta lungo la costa e guardandolo dormire, pensa che assomigli molto a Zieg, il precedente cavaliere del drago Occhi di fuoco e suo fidanzato. Un flashback mostra un ricordo di 11 000 anni prima.\nDurante l'assedio alla capitale volante degli Alati, Kadessa, rimangono solo cinque dragoni e un drago ancora vivi a combattere l'esercito degli Alati e le Virago. Kanzas, cavaliere del drago viola perde la vita facendosi esplodere contro una gigantesca Virago. Zieg, ingaggia una lotta contro Melbu Frahma, il dittatore degli Alati, e con la spada lo trafigge al petto. Melbu Frahma risponde lanciandogli uno strano incantesimo. Belzac, cavaliere del drago d'oro controllante l'elemento terra, si sacrifica per salvare Shirley (gi\u00e0 incontrata sotto forma di spirito a Serdio al Santuario) dall'attacco di un'altra enorme Virago.\nRose trova Zieg a terra, che va pietrificandosi. Melbu Frahma prima di morire, lo aveva colpito con una maledizione.\n\"\u00abVai...mettiti...in salvo \u00bb Zieg\"\nRose sconvolta, pu\u00f2 solo vedere il suo compagno di vita tramutarsi in pietra. Si scopre cosi che Shirley e Rose furono gli unici cavalieri drago a sopravvivere all'ultimo atto della guerra dei Draghi.\nAl loro risveglio, vengono trovati da un ragazzo di un villaggio di pescatori, e da lui apprendono che la Furia Regina \u00e8 ancorata alla citt\u00e0 di Fueno, poco distante. I due quindi raggiungono la citt\u00e0 e si riuniscono al gruppo. Shana riabbraccia Dart, che ormai si rende conto del rapporto che li lega.\nSi dirigono quindi alla grotta del drago marino e all' isola prigione, dove trovano Lenus e Lloyd. Lenus gli consegna il pugnale, e Lloyd ancora una volta, dice al gruppo che le sue azioni sono guidate dall'Imperatore Diaz, e di raggiungerlo a Mille Sesau, sempre se riusciranno a sopravvivere.\nL'alata sopravvissuta si trasforma nel cavaliere drago azzurro, controllante le energie fredde e scaglia contro gli altri dragoni anche il drago marino Regole. Anche questa volta il potere dei dragoni ha la meglio, Lenus fedele a Lloyd fino all' ultimo anche in punto di morte cerca di uccidere Dart, ma fallisce. Lo spirito del dragone blu alla dipartita della proprietaria, la abbandona e si posa sul palmo della mano di Meru, portando a 6 il numero dei cavalieri drago rinati.\n\"&lt;Gli spiriti di Dragone sono attratti gli uni dagli altri e i dragoni si ritrovano quando lo spirito di Dragone lo desidera, come vuole il destino di Soa &gt; Rose\"\nLa minaccia a Tiberoa \u00e8 sventata, ma il pugnale e la gemma non sono stati recuperati, tuttavia i protagonisti ritornano a Fletz in trionfo. Albert e la principessa Emille sembrano approfondire la loro conoscenza, e un grande banchetto in onore dei salvatori viene preparato. Dart bacia Shana sotto le stelle e il giorno dopo \u00e8 prevista la partenza per Mille Sesau, terza nazione di Endiness e patria natale di Dart e Shana.\nLloyd deve essere ancora fermato.\nAtto 3 - Fato e anima.\nDopo una lunga traversata in mare, i dragoni raggiungono Furni, porto di accesso a Mille Sesau. Si dirigono verso Deningrad, la capitale dalla alta torre di cristallo e attraversano la foresta sempreverde.\nAll'improvviso, sia Meru sia Rose annunciano di separarsi momentaneamente dal gruppo, poich\u00e9 hanno entrambe delle faccende personali da sbrigare: raggiungeranno il gruppo nella capitale al piu presto.\nI 5 componenti rimanenti raggiungono Deningrad e si fermano alla cattedrale, dove il vescovo Dille racconta la storia dell'Albero Divino, che con i suoi frutti diede vita alle specie che popolano il mondo e che sia l'albero, che il suo ultimo frutto siano stati protetti dai sigilli magici degli antichi Alati. La leggenda narra che la rimozione del sigillo porterebbe alla fine del mondo. \n\"\u00abIn principio il nulla riempiva l'universo, poi il creatore Soa scese dal cielo e pose un seme nella terra. Il seme crebbe in un grande albero, che diede 108 frutti e dai frutti vennero creature diverse, 108 specie diverse e riempirono il mondo di vita. L'albero aveva portato a termine il proprio compito, ma si racconta che esso sia ancora protetto dal sigillo di Soa\u00bb Vescovo Dille\"\nSi recano inoltre alla biblioteca nazionale di Mille Sesau, dove cercando informazioni sugli oggetti lunari divini e la guerra dei draghi non trovando nulla di nuovo. Ma il bibliotecario porta Dart in archivio, dove gli mostra la vetrata di Neet, sua citt\u00e0 natale, distrutta dal mostro nero 18 anni prima e gli rivela che oltre a lui ci fu un'unica superstite: la seconda sacra sorella di Mille Sesau, Luanna. Gli rivela inoltre che il Mostro Nero non attacca indiscriminatamente, ogni 108 anni attacca il luogo dove crede che sia il figlio della Luna, colui che purificher\u00e0 il mondo.\nLa scena si sposta a Neet, dove si scopre che \u00e8 andata Rose da sola a visitare il cimitero. Incontra nei pressi della lapide commemorativa degli abitanti del villaggio uccisi 18 anni prima sorella Luanna, recatasi li per pregare sulla tomba della madre, una delle tante vittime. Luanna si salv\u00f2 per miracolo, in quanto la madre, durante l'attacco, rivel\u00f2 al Mostro Nero che la principessa Louvia, la Figlia della Luna, era salpata con una nave (la nave fantasma trovata a Tiberoa nei pressi della baia di Illisa). Rose si offre di riaccompagnare sorella Luanna a Deningrad.\nMeru nel frattempo si reca a casa dei genitori, in una strana foresta, ma gli abitanti la cacciano in malo modo. La realt\u00e0 \u00e8 che gli abitanti della foresta sono Alati e Meru \u00e8 una di loro. Agli Alati \u00e8 proibito lasciare la foresta e uscire nel mondo esterno, la pena per l'infrazione di questa regola \u00e8 di non poter fare ritorno mai pi\u00f9. Persino l'anziano del villaggio e suo padre non esitano a intimarle di andarsene. L'unico che le da qualche parola di conforto \u00e8 il suo amico Guaraha, che prima che lei se ne vada le dice che la terra ha cominciato a tremare, ed \u00e8 il presagio del risveglio del pi\u00f9 potente drago mai esistito e che neanche gli antichi Alati erano riusciti a eliminare: il Drago Divino, con sette ali e sette occhi, che era stato confinato nel vulcano della montagna del Drago Mortale. Qualcuno deve aver spezzato il sigillo di confinamento. \nPoco dopo il re dei draghi si libera dalle catene che lo confinavano e vola verso Deningrad,\nDart e gli altri reincontrano Rose e sorella Luanna a Deningrad, e vedono il drago volare sopra la citt\u00e0. Luanna, a cui i dragoni hanno palesato la loro vera natura e le loro intenzioni, li conduce dalla regina Theresa di Mille Sesau protetta dalla prima sacra sorella Miranda. Bisogna fermare il drago, e il potere dei dragoni potrebbe non bastare: Rose suggerisce di utilizzare una delle due armi usate nella guerra dei draghi dagli Alati, il bastone blocca draghi (la prima, la spada ammazzadraghi \u00e8 nella mani di Lloyd, ed \u00e8 con quella che ha ucciso Levitz trasformato in dragone durante la guerra di Serdio). Meru, rivela la sua natura di Alata e si offre di condurre i dragoni alla foresta degli alati, per chiedere il bastone. Mentre si accingono a uscire dalla torre, si accorgono che Shana non \u00e8 con loro. La ritrovano nella stanza del sigillo della torre di cristallo e lei non abbia idea di come faccia a essere finita li. Miranda fa notare che la torre di cristallo oltre che essere il palazzo reale di Deningrad era in passato una fortezza degli Alati, che la usarono per sigillare qualcosa di non identificato. Probabilmente il drago viene attirato dalla forza del sigillo.\nImprovvisamente lo spirito di dragone abbandona Shana, per posarsi su Miranda, che inaspettatamente viene riconosciuta come la vera proprietaria dello spirito di dragone d'argento bianco.\nShana non \u00e8 pi\u00f9 in grado di proseguire e viene lasciata a riposare alla torre di cristallo, mentre gli altri si recano alla Foresta degli Alati. Dopo le prime reticenze, l'anziano accetta di vedere i dragoni e ascoltarli. Dopo un rapido colloquio, l'anziano decide di aiutare i dragoni concedendogli di usare il bastone, che si trova nelle rovine della capitale reale di Kadessa (dove persero la vita gli ultimi dragoni undicimila anni prima) e attiva un teletrasporto per condurli a destinazione. Esplorando la capitale, si possono notare i resti della grandiosa ma crudele civilt\u00e0 Alata, con anfiteatri dove combattevano le specie sottomesse per diletto e le magnifiche torri ora in rovina. Sulla strada trovano una gigantesca Virago con una vistosa cicatrice : era quella con cui aveva combattuto Belzac, il primo dragone della tempesta, e nonostante sia pesantemente danneggiata si rivela un nemico ostico da sconfiggere. Alla fine riescono a ottenere il bastone, ma nel frattempo il drago Divino attacca Deningrad, distruggendo la citt\u00e0 e il palazzo di cristallo.\nL'Anziano Blano e gli Alati della foresta, uniscono le forze per teletrasportare i dragoni a Deningrad usando la magia del popolo alato.\nIncredibilmente, quando il palazzo di cristallo venne attaccato, il bagliore emesso dalla fronte di Shana protegge la popolazione e la regina Theresa, minimizzando cosi i danni alle persone. I dragoni lasciano Shana a riposare in una locanda e scalano la montagna del drago mortale, dove il Drago Divino si rifugia in attesa del prossimo attacco.\nGiunti alla sommit\u00e0 trovano Lloyd, che combatte il drago armato della spada Ammazzadraghi, piuttosto provato, ma il Drago Divino ha subito moltissimi danni. Dart usa il bastone blocca draghi, per indebolire ancora di pi\u00f9 l'immane drago, ma tutti dovranno combattere da umani senza potersi trasformare in dragoni, in quanto il bastone limita fortemente anche i poteri delle armature dei cavalieri drago. Dopo una battaglia epica i protagonisti hanno la meglio, e quando la gigantesca testa del drago si schianta al suolo, una luce brilla dal suo grande occhio. Lloyd si avventa sul drago brandendo l'Ammazzadraghi e lacera l'iride del drago, estraendo una pietra brillante : lo spirito di dragone del Drago Divino. Qui si scopre l'origine degli spiriti di dragone, durante gli ultimi istanti di vita di un drago il cristallo presente nel suo occhio brilla e se estratto, conferisce il potere di trasformarsi in cavaliere drago, sempre se la persona che ne \u00e8 in possesso venga riconosciuta dallo spirito di dragone. Nelle mani di Lloyd lo spirito non manifesta il suo potere, ma lui non sembra preoccuparsene, e si limita a scappare annunciando al gruppo che il drago era solo un ostacolo sul suo cammino, ma \u00e8 ancora presto per regolare i conti con i dragoni. Nella fuga scaglia una palla di fuoco, rivelando la sua natura di Alato e nell'esplosione Dart e Rose cadono in un crepaccio. A causa della caduta Rose pronuncia frasi deliranti alle orecchie di Dart e sembra scambiarlo con qualcun altro.\n\"\u00ab Pensavo che fossi morto...sto eseguendo le tue volont\u00e0, abbiamo rimesso insieme questo mondo e non permetter\u00f2 che ci rovinino tutto...un embrione di Virago...la luna...con il potere nero... \u00bb Rose\"\nDart capisce che Rose sa qualcosa che non vuole rivelare, e va con le memorie a 18 anni prima a Neet, quando sua padre e sua madre lo nascosero fuori dal villaggio per poi tornare ad aiutare gli abitanti durante l'attacco del Mostro Nero. La mattina dopo, Dart non trov\u00f2 nulla, se non la pietra di suo padre sotto le macerie (lo spirito Occhi di fuoco). Meru riprende i compagni dal crepaccio, ma ormai Lloyd \u00e8 scappato. Tuttavia sanno dove trovarlo: punter\u00e0 senza dubbio al terzo oggetto lunare, il tesoro nazionale di Mille Sesau. Miranda rivela che la chiave del sigillo per prendere lo Specchio lunare \u00e8 in mano al sovrano, quindi corrono verso Deningrad per avvisare la regina Theresa.\nMa \u00e8 gi\u00e0 troppo tardi, Lloyd precede tutti ancora una volta e rapisce la regina, per farsi portare nel luogo dove si trova lo specchio.\nMiranda informa il gruppo dicendo che lo specchio \u00e8 custodito alla torre di Flanvel, una vecchia fortezza volante degli Alati ora in rovina a ovest del nevaio Kashua. Si dirigono difficoltosamente attraverso ai ghiacci e all'interno della torre, fino alla sua sommit\u00e0, dove la regina ha spezzato il sigillo e consegnato lo specchio a Lloyd, che ora ha tutti e tre gli oggetti divini.\n\"\u00abOra il mondo pu\u00f2 rinascere nell'utopia sognata da me e l'imperatore Diaz \u00bb Lloyd\"\nComincia a intravedersi il piano di Lloyd : dare il via al piano evolutivo voluto dal creatore Soa e il flusso evolutivo voluto dall'Albero Divino. Gli umani furono il 107\u00ba frutto dell'albero, gli Alati il 108\u00ba, l'obiettivo di Lloyd \u00e8 la nascita della 109\u00aa specie. E detto questo sfodera l'Ammazzadraghi per affrontare i dragoni. La battaglie \u00e8 durissima, ma Lloyd viene finalmente sconfitto. La gioia \u00e8 molto breve, un altro rapimento \u00e8 stato perpetrato : questa volta Shana viene portata via...da colui che si fa chiamare imperatore Diaz,e che ha lasciato un invito: raggiungerlo nella citt\u00e0 di Vellweb con Lloyd e i tre oggetti lunari.\n\"\u00abFinalmente ha iniziato a muoversi anche lui... anche senza di me, la mia utopia verr\u00e0 realizzata da Diaz. Ho svolto il mio compito ed \u00e8 ora di pagare per quello che ho fatto\u00bb Lloyd\"\nLloyd consegna a Dart i tre manufatti Alati, e gli dice di porre fine alla sua vita. Egli rifiuta di farlo, la sua morte non riporter\u00e0 in vita le persone che ha ucciso: dovr\u00e0 andare a Vellweb con i dragoni. Durante il viaggio, Lloyd fa una rivelazione: la 109\u00aa specie, il Dio che dar\u00e0 la sua liberazione al mondo \u00e8 il Figlio della Luna, che fino ad allora \u00e8 sempre stato trovato e ucciso dal Mostro Nero ogni 108 anni, quando la Luna che Mai Tramonta si tinge di rosso. Gli Alati, temendo il potere dell'ultima specie e di perdere il loro status di dominatori del mondo la segregarono, sigillandola con gli oggetti lunari divini. Il suo scopo era di rompere i sigilli per permetterne la nascita. Il resto della storia dovranno ascoltarla da Diaz.\nDurante il lungo viaggio, la compagnia passa da Forte Magrad, una delle vecchie roccaforti degli Umani durante la guerra ed \u00e8 dove l'Imperatore Diaz dichiar\u00f2 guerra al popolo alato. Rose ricorda la partenza da forte Magrad e la sua intenzione di sposarsi con Zieg dopo la battaglia, 11 000 anni prima.\nAlla fine raggiungono Vellweb, la vecchia capitale degli umani, dominata dall'alto dalle sette torri dei sette dragoni e pi\u00f9 in basso, dal trono dell'imperatore. Incontrano anche lo spirito di Shirley, che prima di ascendere, chiede un ultimo favore: liberare le anime dei dragoni morti durante la guerra dei draghi, che vagano per le torri. Per il momento il tempo stringe, quindi vanno avanti ripromettendosi di liberare le anime dei vecchi eroi caduti.\nGiunti al cospetto dell'imperatore, fanno lo scambio : Shana per i tre oggetti lunari divini. Una volta ottenuti, Diaz palesa le sue intenzioni: far rinascere la 109\u00aa specie, l'embrione di Virago, il dio della Distruzione. La sacra gioia, la benedizione del Figlio della Luna \u00e8 in realt\u00e0 la distruzione totale. Lloyd \u00e8 sconvolto, e capisce di esser stato raggirato, la sua utopia era nel futuro e nella rinascita del mondo, non nella sua distruzione. Prova ad attaccare l'imperatore, ma viene scagliato gi\u00f9 dall'altissima torre: Diaz non ha pi\u00f9 bisogno di lui. A questo punto, si toglie la maschera che gli copre il volto.\nDietro la maschera si trova Zieg Feld, fidanzato di Rose, padre di Dart e primo cavaliere del drago Occhi di Fuoco. Questo risulta impossibile per Rose e Dart. Per Rose, Zieg mori 11 000 anni prima, tramutato in pietra da Melbu Frahma, e per Dart suo padre mori durante l'attacco del Mostro Nero a Neet, 18 anni prima. Dopo 11 000 anni, la maledizione lanciatogli da Melbu si sciolse, liberandolo dalla pietrificazione. I giorni trascorsi con Rose divennero un lontano passato, e in questa epoca conobbe una donna e crebbe un figlio, Dart, fino al giorno dell'attacco di Neet da parte del Mostro Nero. Zieg spega che gli Alati conoscevano la verit\u00e0 sul Dio della Distruzione, e per evitare di essere annientati ne separarono il corpo dall'anima. Il corpo \u00e8 visibile ancora oggi, \u00e8 la Luna che Mai Tramonta in alto nel cielo, mentre lo spirito era contenuto nella sfera di cristallo di Melbu Frahma, il dittatore alato, che attingeva ai suoi immensi poteri per controllare le altre specie almeno fino alla sconfitta degli Alati durante la guerra. Gli umani ruppero la sfera e cosi, l'anima del Dio della distruzione venne liberata, e ogni 108 anni cerc\u00f2 sempre di ricongiungersi al suo corpo, per poter nascere e distruggere il mondo : il Figlio della Luna, \u00e8 l'anima del Dio della Distruzione. Ma un dragone scopri tutto questo, attraverso una gorgera incantata ferm\u00f2 il suo invecchiamento e uccise le reincarnazioni del Figlio della Luna per poter impedire la nascita del Dio : Rose \u00e8 quello che la gente identifica come Mostro Nero. \nDart non vuole crederci, \u00e8 Rose che lo ha reso orfano distruggendo Neet. Ma non \u00e8 tutto, Rose pensava che la principessa Louvia, imbarcatasi sulla nave nella baia di Illisa fosse la Figlia della Luna, ma si sbagliava. In realt\u00e0 Louvia aveva una sorella gemella, e proprio lei era in realt\u00e0 la prescelta : Shana \u00e8 in realt\u00e0 la Figlia della Luna, l'embrione di virago. Cosi tutto comincia ad avere un senso, le voci che sentiva vicino alle antiche virago, il bagliore della fronte...adesso il disegno appare chiaro a tutti. Zieg prende Shana e scompare, ora \u00e8 tutto nelle sue mani. La distruzione del mondo \u00e8 ormai prossima.\nAtto 4 - Luna e fato.\nI protagonisti sono sconsolati. Nessuno apre bocca. Rose comunica che lei dovr\u00e0 recarsi a Ulara, l'ultima citt\u00e0 segreta degli Alati, per chiedere informazioni su come provare a fermare un destino che pare ineluttabile. Nonostante tutto, i dragoni rimangono insieme e attraversano il confine letale non senza tensioni interne provocate dalle rivelazioni di Zieg.\nRose, attraverso la gorgiera magica che le ha permesso di sopravvivere allo scorrere del tempo, apre i portali per entrare a Ulara, usare questo manufatto alato \u00e8 l'unico modo per riuscire a vedere la citt\u00e0. Una volta entrati , vengono accolti dagli abitanti e si recano da Charle Fhrama, sorella del dittatore Melbu, e apprendono che forse non tutto \u00e8 perduto. Gli antichi Alati avevano ideato una soluzione di emergenza se il corpo del Dio si fosse congiunto alla sua anima e cosi crearono la sfere del sigillo per contrastarne il potere di rinascita. In origine vi erano cinque sfere del sigillo, ma oggi ne sono rimaste solo tre, e possono essere rotte usando gli oggetti lunari.\nL'obiettivo di Zieg \u00e8 proprio questo, rimuovere anche l'ultimo ostacolo per la nascita del Dio. Charle \u00e8 perplessa, in quanto Zieg non avrebbe dovuto sapere dell'esistenza delle sfere del sigillo, e neanche l'identit\u00e0 del Figlio della Luna. Ma la realt\u00e0 rimane : lui pu\u00f2 rompere i sigilli in qualsiasi momento. Cosi Charle rivela la posizione delle tre sfere rimanenti, custodite nelle antiche citt\u00e0 alate : la citt\u00e0 magica di Aglis, la citt\u00e0 della legge Zenebatos e la citt\u00e0 della morte Mayfil. I dragoni il giorno dopo dovranno imbarcarsi per Rouge, citt\u00e0 natale di Hascel, e raggiungere Aglis. \nDurante la notte Rose raggiunge Dart e gli chiede se l'abbia davvero perdonata per quello che aveva fatto. Un flashback mostra Dart che durante il viaggio attraverso il confine letale, e chiede a Rose di sfoderare la spada e affrontarlo. Rose viene sconfitta e dice a Dart che adesso \u00e8 libero di vendicarsi, ma egli risponde che adesso il Mostro Nero \u00e8 morto, e davanti a lui rimane soltanto una compagna che segue la sua stessa strada. La mattina seguente gli Alati teletrasportano i dragoni a Tiberoa, mostrando ancora capacit\u00e0 magiche rilevanti, e successivamente si imbarcano per Rouge. Una torre viola fuoriesce dal mare, ma non vi \u00e8 modo di arrivarci per le forti correnti.\nRose spiega che la citt\u00e0 magica di Aglis era il luogo dove gli antichi studiavano la magia e probabilmente Charle li ha mandati prima qui perch\u00e9 il primo obiettivo di Zieg potrebbe essere proprio la sfera del sigillo di Aglis. Improvvisamente il mare si divide, lasciando intravedere la strada per la citt\u00e0. Anche i portali sono aperti : qualcuno li sta osservando e vuole che i dragoni entrino nella citt\u00e0 magica. Una volta all' interno, l'architettura \u00e8 mozzafiato, la citt\u00e0 si sviluppa sotto la superficie dell'oceano, ed edifici e torri futuristici brillano di una luce violetta. Vengono accolti da delle strane creature magiche che non sembrano ostili e portano solo i messaggi di qualcuno.\nL'unico abitante della citt\u00e0 \u00e8 il mago alato Savan, che conobbe Rose 7000 anni prima e vorrebbe cercare di fermare Zieg e il piano del creatore Soa attraverso due sue creazioni, un incantesimo di attacco, la Psicobomba e confinare la Luna attraverso un nuovo sigillo il Moot. Anche questa volta la situazione precipita: l'ultimo Kraken, la creatura a guardia del sigillo, viene posseduta da Zieg e distrugge la sfera, anche senza l'ausilio dello specchio lunare. Savan riesce a trasferire i dragoni al teletrasportatore di Aglis prima di morire nell'esplosione.\nAnche tutte le simpatiche creature magiche che lo circondavano, senza il loro creatore, muoiono pochi minuti dopo. Non resta che dirigersi alla seconda sfera del sigillo : Zenebatos, il centro giudiziario e legislativo degli antichi Alati. Il paesaggio questa volta \u00e8 molto diverso, e mostra tutte le devastazioni della guerra, ma ciononostante automi volanti tengono in vita la citt\u00e0 e fabbricano e modificano leggi come fossero i prodotti di una catena di montaggio. Era proprio cosi che funzionavano le leggi, erano solo un modo per giudicare le specie diverse dagli alati. La legge dice che gli umani non possono avere accesso alla sfera del sigillo, ma i dragoni usano le particolarit\u00e0 delle leggi alate contro di loro, modificandole e permettendo cosi l'accesso al tribunale supremo ai non-alati. Anche questa volta, arrivano tardi : Zieg ha gi\u00e0 distrutto la seconda sfera usando il pugnale lunare e si \u00e8 gi\u00e0 diretto verso la citt\u00e0 morta di Mayfil. \nI dragoni la raggiungono anche questa volta con un teletrasporto alato. Mayfil era il luogo dove gli alati convogliavano le anime dei morti per poi dirigerle all'inferno, e utilizzando l'energia del processo per attingervi potere magico. Addentrandosi nelle profondit\u00e0 incontrano anche le anime dei draghi Feyrbrand, Regole e il Drago Divino, che non riescono a trapassare. Sconfiggendole, i dragoni aiutano le anime a trovare la pace. Rose si imbatte anche nelle numerose anime delle persone che ha ucciso nelle vesti di Mostro Nero, ma lei non pu\u00f2 ancora morire : prima la distruzione del mondo deve essere sventata. Giunti alla base della torre di Mayfil, appare l'anima di Lavitz, che posseduto da un demone infernale prova ad attaccare i dragoni. Ma la sua amicizia verso Dart e Albert \u00e8 troppo forte e riesce a liberarsi del controllo del demone.\nDopo aver abbracciato gli amici un'ultima volta, con la forza che gli rimane, apre un passaggio verso la sfera del sigillo, e scompare dicendo addio ai suoi compagni, questa volta per sempre. Al loro arrivo, l'ultima sfera del sigillo \u00e8 ancora intatta, ma solo per poco. Zieg rompe la gemma lunare e anche l'ultima speranza viene meno : la Luna che Mai tramonta, libera dal confinamento cade sulla terra, e sul punto dell'impatto, per sostenerla, dal terreno spunta l'Albero Divino, in attesa di dare alla luce il 109\u00ba frutto.\nDalla Luna escono migliaia di Virago, incaricate di sorvegliare il corpo del Dio. Dopo una lunghissima scalata, i dragoni raggiungono la cima dell'albero ed entrano all'interno della Luna. Stranamente al suo interno, la Luna \u00e8 una fusione di mondi, composta da calde praterie e foreste innevate una dietro l'altra, confondendo non poco i protagonisti. E sempre chiaramente udibile il battito del cuore del Dio della distruzione, in attesa di ricevere Shana per ricongiungere l'anima al corpo. \nI dragoni si fanno strada verso il nucleo della Luna. I paesaggi all'interno della Luna prendono le forme e i colori dei luoghi piu significativi per i nostri eroi, nel tentativo di confonderli e ritardare il loro arrivo nei pressi del nucleo il piu possibile. Come ulteriore tentativo di difesa, la luna produce illusioni attingendo dai ricordi dei dragoni e facendoli combattere contro gli spettri del loro passato.\nNonostante tutto, dopo innumerevoli scontri e pericoli, i dragoni riescono a raggiungere il nucleo della Luna, dove Shana \u00e8 in procinto di diventare il Dio della Distruzione. Dart prova a salvarla, ma appare Zieg, che con una sciabolata gli ruba lo spirito di dragone. Esso lo riconosce, e dopo 11.000 anni, il primo cavaliere drago Occhi di Fuoco torna alla vita, lasciando Dart senza la possibilit\u00e0 di trasformarsi. La potenza di Zieg \u00e8 impressionante, e i dragoni non riescono a sconfiggerlo. Shana viene risucchiata all'interno del nucleo della Luna.\n\"\u00abOra posso lasciare questo corpo... \u00bb Zieg\"\nUno spirito lascia il corpo di Zieg che rovina al suolo. E' Melbu Fhrama, il sovrano degli alati, la mente dietro agli eventi che porterebbero alla fine del mondo.\nRacconta che in seguito alla sua morte per mano di Zieg, la sua anima trasmigr\u00f2 nello spirito di dragone Occhi di Fuoco, e quando 18 anni prima, durante l'attacco a Neet da parte del Mostro Nero, Zieg tent\u00f2 di attingere ai poteri del drago, la sua anima fu liberata, prendendo possesso di un ignaro Zieg. A Melbu non \u00e8 bastato dominare il mondo in quanto sovrano del popolo alato, la sua fame di potere lo porta a desiderare di diventare un Dio.\nDopodich\u00e9 si sostituisce a Shana nel processo di fusione, diventando l'anima prescelta e risorgendo finalmente come l'ultimo frutto dell'albero divino : il Dio della Distruzione. A sorpresa, Lloyd interviene attaccando Melbu, dimostrando cosi che non era morto durante la caduta dalla torre di Vellweb.\n\"\u00abNon c'\u00e8 posto per te nella mia utopia... \u00bb Lloyd\"\nPurtroppo, il potere di Melbu \u00e8 immenso, Lloyd viene trapassato da parte a parte da un raggio di luce e cade rovinosamente al suolo. Prima di spirare, fa un ultimo regalo a Dart, consegnandogli la spada Ammazzadraghi e lo spirito di dragone del Drago Divino.\n\"\u00abAddio...combattenti del destino di Soa.. \u00bb Lloyd\"\nRose tenta di assistere uno svenuto Zieg come meglio pu\u00f2 e la compagnia si guarda in viso un'ultima volta prima della battaglia finale per il destino del mondo. Senza esitare, combatteranno contro un Dio e contro il destino voluto dal creatore stesso.\n\"\u00abSiamo i Dragoni...siamo pronti a combattere il destino \u00bb Dart\"\nLo scontro ha inizio. Lo spirito di dragone del Drago Divino risuona queste volta nelle mani di Dart : \u00e8 la nascita dell'ottavo cavaliere drago, il cavaliere drago Divino, con sette ali e sette occhi e un immenso potere magico, ora pu\u00f2 cercare di fermare il Dio. Durante la battaglia, l'ambiente cambia pi\u00f9 e pi\u00f9 volte, ripercorrendo le tappe della creazione del mondo: tutte le sei generazioni della creazione. \nAnche il Dio cambia forma pi\u00f9 e pi\u00f9 volte, ogni volta accrescendo sempre di pi\u00f9 il proprio potere. Dart, con un ultimo risolutivo attacco, concentra tutta l'energia del Dio Drago nel braccio destro, colpendo Melbu con la stessa potenza con cui il Drago Divino distrusse Deningrad e il palazzo di cristallo. Il Dio della distruzione \u00e8 alle corde e il suo corpo va esplodendo a pi\u00f9 riprese, ma non \u00e8 ancora sconfitto. Dart approfitta della confusione per volare verso Shana e prenderla con s\u00e8\n\"&lt;&gt; Melbu Fhrama\"\nMelbu tenta un ultimo, potentissimo attacco, ma viene ostacolato da Rose, e da Zieg che \u00e8 tornato finalmente in s\u00e8.\n\"\u00abRose, \u00e8 giunta l'ora, vuoi venire con me? E tu Dart...sei cresciuto...perdonami...non sono stato un buon padre \u00bb Zieg\"\n\"\u00abSi'...Dart sono felice di averti incontrato. Ora scappa. \u00c8 giunta la mia ora, correte voi verso il futuro. Questa non \u00e8 la mia epoca. La mia \u00e8 finita molto tempo fa...Addio... e grazie...\u00bb Rose\"\nGli ultimi due eroi della guerra dei draghi si lanciano contro il Dio venendo coinvolti nella gigantesca esplosione. Le virago uscite dalla Luna cadono una dopo l'altra, mentre la Luna che Mai Tramonta va sgretolandosi. Prima che la luna collassi su se stessa i dragoni rimasti e Shana riescono a volare fuori dal raggio dell'esplosione.\nIl mondo \u00e8 stato salvato.\nQuesta storia si conclude con un ultimo sguardo sul futuro dei nostri protagonisti, tramite gli occhi di un uccello con le ali blu scuro.\nKongol e Hascel vivono insieme a Rouge, allenandosi sulla scogliera della piccola citt\u00e0 di mare, Charle Fhrama si prende cura della citt\u00e0 di Ulara, Miranda \u00e8 tornata a Deningrad, dalla regina e le sacre sorelle. Meru e Guaraha, visitano Lohan per far capire che gli Alati della foresta nascosta hanno finalmente cominciato ad affacciarsi nel mondo esterno. Albert ed Emille si sposano, rendendo Tiberoa e Serdio un'unica grande nazione.\nDart e Shana tornano dove tutto ha avuto inizio, in una Seles in ricostruzione. \nAlla fine il volatile dalle ali scure termina il suo volo, accanto a un altro uccello con le ali rosse. Gli spiriti di Rose e Zieg, guardano i loro compagni per l'ultima volta, mentre nelle rovine dell'albero divino si possono intravedere gli spiriti di dragone Occhi di Fuoco e del drago nero brillare ancora.\nManga.\n\"The Legend of Dragoon\" \u00e8 stato anche adattato in un libro manga, scritto e disegnato da Ataru Cagiva. Il manga venne pubblicato nel giugno 2000 in un volume unico dalla casa editrice Enterbrain e non \u00e8 mai stato distribuito nel resto del mondo.\nIl libro segue gli eventi della storia narrati nel primo disco ma si discosta in alcune parti dalla trama originale per via delle ridotte dimensioni del volume, di conseguenza diversi personaggi ed eventi non vengono narrati."}
{"id": "1973537", "revid": "767487", "url": "https://it.wikipedia.org/wiki?curid=1973537", "title": "Una piccola storia d'amore", "text": "Una piccola storia d'amore (\"A Little Romance\") \u00e8 un film del 1979 diretto da George Roy Hill.\nIl soggetto \u00e8 tratto dal romanzo \"Piccolo grande amore\" (\"E=mc2 Mon Amour\") di Patrick Cauvin.\nTrama.\nDaniel, adolescente parigino con una grande passione per il cinema che vive col padre taxista squattrinato, conosce la coetanea Lauren, americana che vive con la madre attrice ed il suo secondo marito, direttore della sede francese di una multinazionale informatica. Tra i due brillanti ragazzini scoppia in breve l'amore, che viene coadiuvato dagli amici ma fermamente osteggiato dalla madre, che le proibisce d'incontrare Daniel in seguito ad un incidente per il party di fine riprese del film che sta girando. Il regista nel frattempo si d\u00e0 da fare per conquistare la madre di Lauren ed il padre decide di chiedere il trasferimento a Houston. la informano di voler tornare in America al pi\u00f9 presto.\nSpaventati dall'idea di non potersi pi\u00f9 rivedere, i ragazzi decidono di mettere in pratica un piano da lungo tempo sognato: fuggire a Venezia, per baciarsi romanticamente in gondola sotto il Ponte dei Sospiri, mentre le campane di San Marco suonano a stormo.\nRiusciranno nell'impresa, grazie alla forza del loro sentimento ma soprattutto con l'aiuto di Julius, distinto ladro gentiluomo ricercato dalla polizia conosciuto per caso al parco, che ha ispirato loro il viaggio."}
{"id": "1973541", "revid": "767487", "url": "https://it.wikipedia.org/wiki?curid=1973541", "title": "Il ritorno di Butch Cassidy &amp; Kid", "text": "Il ritorno di Butch Cassidy &amp; Kid (\"Butch and Sundance: The Early Days\") \u00e8 un film del 1979 diretto da Richard Lester, con Tom Berenger nel ruolo di Butch Cassidy e William Katt in quello di Sundance Kid.\nCuriosit\u00e0.\nBench\u00e9 il titolo italiano possa trarre in inganno non \u00e8 il seguito del film Butch Cassidy, bens\u00ec un \"prequel\"."}
{"id": "1973543", "revid": "438678", "url": "https://it.wikipedia.org/wiki?curid=1973543", "title": "Il segreto di Agatha Christie", "text": "Il segreto di Agatha Christie (\"Agatha\") \u00e8 un film del 1979 diretto da Michael Apted.\nTrama.\nAgatha Christie, gi\u00e0 da alcuni anni scrittrice di romanzi gialli di discreto rilievo, raggiunge il successo con il romanzo \"L'assassinio di Roger Ackroyd\". Immediatamente dopo arriva per\u00f2 il terribile colpo: il marito Archie, che lei ama con passione, mentre lui disprezza per la sua timidezza, le confessa di essersi innamorato della propria segretaria, Nancy Neele, e che vuole divorziare da Agatha per sposarla. Le chiede quindi il suo consenso: lei per\u00f2 rifiuta.\nQuella stessa notte, Agatha fa frettolosamente la valigia ed esce, lasciandosi dietro una lettera per la propria segretaria, Miss Fisher, e una per il marito. Abbandona la macchina non molto lontano da casa, insieme al bagaglio, e prende il treno per Harrogate.\nLa polizia, messa in allarme, comincia a dragare gli stagni delle vicinanze e organizza una colossale battuta di ricerca: nessun risultato, la signora Christie \u00e8 introvabile. In pi\u00f9, il marito non d\u00e0 la minima collaborazione.\nUn promettente giornalista, Wally Stanton, motivato anche dai propri sentimenti per la giallista, la rintraccia e le resta vicino, senza per\u00f2 rivelarsi e fingendo di credere che lei sia Miss Neele, come si \u00e8 registrata nel proprio albergo. Quando negli stessi luoghi arriva anche la vera Miss Neele, qualcosa nel comportamento della Christie insospettisce Stanton, che scopre che, in fondo, la scrittrice \u00e8 come i suoi romanzi: \"ha un finale a sorpresa.\""}
{"id": "1973545", "revid": "767487", "url": "https://it.wikipedia.org/wiki?curid=1973545", "title": "Reach Out (Hilary Duff)", "text": "Reach Out \u00e8 il primo singolo di Hilary Duff estratto dal suo \"Best of\" e pubblicato nel 2008.\nLa canzone.\n\"Reach Out\" \u00e8 un sample della canzone \"Personal Jesus\" dei Depeche Mode. \u00c8 stata scritta da Ryan Tedder e Kara DioGuardi che scrisse anche altre canzoni per la cantante. Il produttore \u00e8 Ryan Tedder, cantante della band OneRepublic, che collabor\u00f2 anche alla scrittura. Il 15 settembre \u00e8 avvenuta la premi\u00e8re del remix di Joe Bermudez sul suo canale ufficiale, ma la pubblicazione della traccia vera e propria \u00e8 avvenuta il 3 ottobre e negli Stati Uniti ha avuto un notevole successo nelle classifiche dance.\nIl brano \u00e8 stato oggetto di critiche, oltre che per il video, per l'eccessiva provocazione del testo, che ha come contenuto desideri erotici di una ragazza. Esistono due versioni della canzone: una interpretata completamente dalla Duff e l'altra con la partecipazione del rapper The Prophet.\nVideo musicale.\nIl video della canzone \u00e8 stato girato il 13 e 14 settembre 2008. La regia del video \u00e8 stata affidata a Philip Andelman e la premi\u00e8re \u00e8 avvenuta il 28 ottobre 2008 tramite il MySpace ufficiale della cantante. Nel video Hilary Duff appare con diversi costumi e l'ambientazione \u00e8 quella di una villa ottocentesca. Nel video \u00e8 presente anche il rapper The Prophet che ha anche collaborato alla canzone. Nel video compare con i capelli nuovamente biondi e con un nuovo taglio . Negli USA il video \u00e8 stato censurato per le scene eccessivamente hot, bloccato dalle maggiori compagnie musicali americane che ritenevano eccessive le scene dove la cantante era ritratta legata ed imbavagliata, dove veniva soffocata come una pratica sessualmente trasgressiva e dove aveva in bocca il dito del protagonista maschile del video musicale. Alla fine la casa discografica ha dovuto modificare il video eliminando le scene criticate e sostituendole con altre meno spinte."}
{"id": "1973550", "revid": "767487", "url": "https://it.wikipedia.org/wiki?curid=1973550", "title": "The Promise (film 1979)", "text": "The Promise \u00e8 un film del 1979 diretto da Gilbert Cates."}
{"id": "1973552", "revid": "262457", "url": "https://it.wikipedia.org/wiki?curid=1973552", "title": "Riccardo Chushin Venturini", "text": ""}
{"id": "1973553", "revid": "132266", "url": "https://it.wikipedia.org/wiki?curid=1973553", "title": "Kabardino-Balkaria", "text": ""}
{"id": "1973554", "revid": "767487", "url": "https://it.wikipedia.org/wiki?curid=1973554", "title": "Castelli di ghiaccio", "text": "Castelli di ghiaccio \u00e8 un film del 1978 diretto da Donald Wrye ed interpretato da Lynn-Holly Johnson e Robby Benson.\nLa canzone \"Through the Eyes of Love\", interpretata da Melissa Manchester, ricevette una nomination all'Oscar alla migliore canzone ai Premi Oscar 1980.\nTrama.\nAlexis Winston \u00e8 una giovane ragazza che adora pattinare a volte insieme al suo ragazzo Nick, giocatore di hockey. Decide di partecipare ad una gara dove viene notata da un allenatore che comprende subito il suo grande talento e la convince ad intraprendere la carriera agonistica. La lontananza dal suo ragazzo influisce non poco sul suo rendimento ma la sua carriera spicca il volo. Un giorno, invitata ad una festa, non essendo il suo mondo, esce e inizia a pattinare su di un lago dove per\u00f2 cade durante un salto e perde la vista. Tornata a casa, cade in depressione da cui esce grazie a Nick e alla sua volont\u00e0, iniziando ad allenarsi per partecipare ai Nazionali dove si esibisce in modo splendido. Solo a fine gara il pubblico scopre il suo segreto.\nRiprese.\nLe riprese del film hanno avuto luogo in Colorado e nel Minnesota.\nNovelization.\nUna novelization del film, intitolata \"Ice Castles\" e scritta da Leonore Fleischer, venne distribuita in contemporanea con il film.\nRemake.\nNel 2009 il regista Donald Wrye ha girato un remake del suo film. Intitolato \"Castelli di ghiaccio - Vivere per un sogno\" ed interpretato da Taylor Firth e Rob Mayes, il film venne distribuito direct-to-video il 9 febbraio 2010, poco prima dei XXI Giochi olimpici invernali."}
{"id": "1973555", "revid": "101768", "url": "https://it.wikipedia.org/wiki?curid=1973555", "title": "Purple Rain", "text": "Purple Rain (\"Pioggia viola\" in lingua inglese) pu\u00f2 riferirsi a:"}
{"id": "1973557", "revid": "438678", "url": "https://it.wikipedia.org/wiki?curid=1973557", "title": "Le signorine di Wilko", "text": "Le signorine di Wilko (\"Panny z Wilka\") \u00e8 un film del 1979 diretto da Andrzej Wajda. Fu candidato all'Oscar al miglior film straniero."}
{"id": "1973558", "revid": "767487", "url": "https://it.wikipedia.org/wiki?curid=1973558", "title": "Phil Melillo", "text": "Carriera.\nAllenatore.\nInizia ad allenare dopo dieci anni di carriera italiana da giocatore.\nNel 1994 esordisce come capo allenatore sulla panchina di Forl\u00ec, in serie A2, squadra con la quale raggiunge subito la promozione in serie A1.\nNel suo curriculum una Supercoppa Italiana vinta nel 1996 sulla panchina di Verona ai danni di Milano, un'altra promozione in serie A con Roseto degli Abruzzi e la conquista dei play-off di serie A per quattro volte con tre squadre diverse: Siena, Roseto e Pesaro (raggiungendo la semifinale scudetto, la finale di Coppa Italia e la qualificazione all'Eurolega).\nA questi risultati si aggiungono quattro partecipazioni alle coppe europee sulle panchine di Siena (Coppa Kora\u0107), Udine (Coppa Saporta), Roseto (ULEB Cup) e Pesaro (Euroleague).\nStabilitosi a Roseto, \u00e8 tornato nella stagione 2012-13 ad allenare la formazione locale in DNB."}
{"id": "1973559", "revid": "438678", "url": "https://it.wikipedia.org/wiki?curid=1973559", "title": "Il fiume di fango", "text": " \u00e8 un film del 1981 diretto da K\u014dhei Oguri.\nVincitore del premio d'argento alla 12\u00aa edizione del Festival di Mosca e nominato all'Oscar come miglior film straniero. Tratto dal romanzo di Teru Miyamoto, il film narra dell'amicizia tra due bambini abitanti in un'estrema periferia giapponese ai margini di un fiume fangoso."}
{"id": "1973562", "revid": "19933", "url": "https://it.wikipedia.org/wiki?curid=1973562", "title": "Ermanifrido", "text": ""}
{"id": "1973563", "revid": "599013", "url": "https://it.wikipedia.org/wiki?curid=1973563", "title": "Hercules (Elton John)", "text": "Hercules \u00e8 un brano scritto ed interpretato da Elton John; il testo \u00e8 di Bernie Taupin.\nProviene dall'album del 1972 \"Honky Ch\u00e2teau\", del quale \u00e8 l'ultima traccia. Si presenta come un pezzo molto ritmato, spiccano nella parte finale risuonanti cori che ricordano tanto i passaggi doo - wop degli anni '50 quanto le armonie dei Beach Boys dei tardi anni '60. Il testo di Taupin parla di un ragazzo muscoloso e strafottente, oggetto della cotta di una ragazza. Tuttavia, potrebbe anche parlare di un gatto dai comportamenti umani o di un rinoceronte.\nCuriosamente, proprio in quel periodo Reginald Dwight cambi\u00f2 con atto unilaterale il proprio nome in Elton Hercules John.\n\"Hercules\" \u00e8 sempre stata molto eseguita live: particolarmente degne di menzione sono le esibizioni del concerto del 1984 \"Night &amp; Day\" e del concerto tenutosi il 25 marzo 2007 al Madison Square Garden volto a celebrare i 60 anni di Elton."}
{"id": "1973564", "revid": "19933", "url": "https://it.wikipedia.org/wiki?curid=1973564", "title": "Ermanfrido", "text": ""}
{"id": "1973579", "revid": "287204", "url": "https://it.wikipedia.org/wiki?curid=1973579", "title": "Jean-Joseph Benjamin-Constant", "text": "Fu uno dei ritrattisti favoriti dell'aristocrazia britannica alla fine del 1800.\nBiografia.\nRimasto orfano all'et\u00e0 di due anni, Jean-Joseph Benjamin-Constant fu allevato da due zie di Tolosa.\nVenne quindi iscritto alla Scuola di belle arti della citt\u00e0 e fu allievo di Jules Garipuy. Nel 1866 si trasfer\u00ec a Parigi per seguire i corsi della Scuola di Belle arti parigina dove ebbe come maestro Alexandre Cabanel al quale in seguito succedette come docente nella stessa scuola.\nLa sua prima maniera fu influenzata da Eug\u00e8ne Delacroix e dall'esperienza fatta durante i viaggi in Spagna nel 1870 e in Marocco nel 1872 in compagnia del pittore Georges Clairin.\nDi questo periodo \u00e8 infatti tutta la sua produzione di opere orientaliste.\nSi dedic\u00f2 poi al ritratto e alla decorazione, e in quest'ultimo campo realizz\u00f2 opere importanti, come i soffitti dell'H\u00f4tel de Ville di Parigi e del Th\u00e9\u00e2tre national de l'Op\u00e9ra-Comique, nonch\u00e9 diverse opere murali per la Sorbona.\nNel 1888 prese il posto di Gustave Boulanger come insegnante dell'Acad\u00e9mie Julian, ove ebbe fra gli allievi Louis Abel-Truchet, Louise De Hem, Joseph Paul Alizard ed il pittore statunitense Frederick Carl Frieseke; nel 1893 fu eletto membro dell'Accademia di Belle arti di Parigi e fu decorato con la Legion d'Onore. Nel 1896, inoltre, ricevette la Medaglia d'oro del \"Salon\" per il ritratto \"Mon fils Andr\u00e9\".\nA lui si debbono anche dei saggi sugli artisti francesi a lui contemporanei. \nSi rec\u00f2 numerose volte negli Stati Uniti, essendo anche l\u00ec un apprezzato ritrattista, e lasci\u00f2 un suo affresco, intitolato \"Giustiniano al Concilio\", nel Metropolitan Museum of Art di New York.\nNella sua produzione di ritratti compaiono personaggi come \"Papa Leone XII\", la Regina \"Alessandra d'Inghilterra\", \"Lord John Lumley-Savile\" e \"Henry Blowitz\".\nA parte il periodo orientalista, Benjamin-Constant fu un pittore romantico cui i fermenti estetici della Belle \u00c9poque conferirono una particolare leggerezza di tocco e una composizione spesso assai spigliata.\nBenjamin-Constant mor\u00ec a Parigi nel pieno della sua fama, diffusa sia in Francia che in Inghilterra. Aveva 57 anni.\nOpere.\n\"(parziale)\""}
{"id": "1973580", "revid": "144796", "url": "https://it.wikipedia.org/wiki?curid=1973580", "title": "Anselm Casimir Wambolt von Umstadt", "text": "Biografia.\nI suoi genitori furono Eberhard Wambolt von Umstadt (16 maggio 1546 - 11 gennaio 1601) e Anna von Reiffenberg (morta il 13 novembre 1583). Suo padre fu dal 1573 al 1587 assessore della Corte d'Appello di Spira. Dal 1581 si convert\u00ec dal calvinismo al cattolicesimo. Il suo primo matrimonio fu con Anna von Reiffenberg dal 1577. Alla morte di questa si rispos\u00f2 nel 1586 con Anna Amalie von Hattenstein.\nAnselm Casimir Wambolt von Umstadt nacque probabilmente a Spira e venne ricevuto nella scuola dei Gesuiti della citt\u00e0, passando poi forse a Praga e dal 1597 fu al Collegium Germanicum di Roma, applicandosi a filosofia e teologia dal 1599.\nNel 1604 torn\u00f2 a Magonza e il 22 maggio dell'anno successivo venne nominato diacono della cattedrale. Successivamente studi\u00f2 legge a Padova nel 1608 venendo l'anno successivo nominato Presidente del Consiglio della cattedrale, svolgendo numerose missioni diplomatiche presso altri stati ecclesiastici tedeschi.\nTra il 1619 ed il 1629 divienne funzionario amministrativo a Mombach.\nTra il 1620 ed il 1622 divenne Rettore dell'Universit\u00e0 di Magonza.\nIl 6 luglio 1629 l'arcivescovo di Magonza mor\u00ec e Wambolt von Umstadt venne scelto dal capitolo della cattedrale locale il 6 agosto, vincendo contro candidati ben pi\u00f9 favoriti dall'imperatore. La curia romana conferm\u00f2 la scelta il 18 gennaio dell'anno successivo e il 18 febbraio invi\u00f2 il pallio arcivescovile.\nDopo la vittoria sul generale Tilly, il re Gustavo II Adolfo di Svezia mosse le proprie mire contro Magonza, conquistandola il giorno di Natale del 1631, ma Wambolt von Umstadt si era rifugiato a Colonia con tutta la nobilt\u00e0 e torn\u00f2 alla conquista della citt\u00e0 scacciandone i 3000 svedesi. Il 22 dicembre 1636 a Ratisbona incoron\u00f2 imperatore Ferdinando III d'Asburgo.\nMor\u00ec a Francoforte sul Meno il 9 ottobre 1647.\nGenealogia episcopale.\nLa genealogia episcopale \u00e8:"}
{"id": "1973583", "revid": "767487", "url": "https://it.wikipedia.org/wiki?curid=1973583", "title": "Loving Annabelle", "text": "Loving Annabelle \u00e8 un film del 2006 diretto da Katherine Brooks, basato sul film del 1931, \"Ragazze in uniforme\".\nTrama.\nAnnabelle Tillman, figlia adolescente di una nota senatrice, dopo essere stata espulsa da ben due scuole per la sua condotta ribelle viene mandata in un collegio cattolico. Qui, Annabelle viene assegnata al dormitorio diretto dalla professoressa Simone Bradley, l'insegnante di poesia, e fa la conoscenza delle sue compagne di stanza: l'amichevole Christen, la prepotente Catherine e Collins, una fragile ragazza affetta da disturbi d'ansia.\nSimone Bradley \u00e8 un'insegnante seria e irreprensibile e vive nel pieno rispetto delle norme etiche e religiose imposte dall'istituto; Annabelle, invece, \u00e8 anticonformista e insofferente al rigore del collegio e risulta perci\u00f2 essere il perfetto contraltare al carattere represso di Simone. Annabelle non tarda a mettersi nei guai e passa il segno quando si presenta in classe indossando una vistosa collana buddhista; la preside del collegio, Madre Immacolata, affida a Simone il compito di far rigare dritto la ragazza. Simone, inizialmente, ne \u00e8 seccata e chiede che Annabelle venga trasferita ad un altro dormitorio, ma presto si accorge che Annabelle, dietro la facciata ribelle, \u00e8 in realt\u00e0 una ragazza estremamente sensibile e molto matura per la sua et\u00e0. Annabelle, d'altro canto, \u00e8 affascinata da Simone e finisce con l'innamorarsi di lei.\nSimone, all'inizio, respinge tutti i delicati tentativi di \"avances\" di Annabelle; rimaste sole al collegio per la pausa estiva, per\u00f2, decide di invitarla a trascorrere qualche giorno assieme a lei nella propria casa al mare. Qui, Annabelle scopre per caso alcuni dolorosi dettagli del passato di Simone; la donna reagisce dapprima con rabbia, ma poi cede alla tristezza e crolla tra le braccia di Annabelle.\nUn profondo legame emotivo si \u00e8 ormai stabilito tra Simone e Annabelle, ma Simone sceglie di soffocare i propri sentimenti per la ragazza. Tempo dopo, al ballo della scuola, Annabelle si esibisce sul palco cantando una canzone per Simone; la professoressa, confusa e spaventata, lascia il ballo, ma viene raggiunta da Annabelle. Simone cede all'attrazione e le due finiscono a fare sesso.\nLa mattina dopo, Madre Immacolata sorprende le due a letto e, scandalizzata, denuncia Simone, che viene arrestata. Mentre la professoressa viene portata via, Annabelle le mette in mano il suo tesoro pi\u00f9 prezioso (la collana buddhista), dopodich\u00e9, in lacrime, guarda le fotografie che lei e Simone hanno scattato durante la vacanza al mare. Il film si conclude con una citazione del poeta Rainer Maria Rilke: \"Per un essere umano, amare un'altra persona \u00e8 forse il mestiere pi\u00f9 difficile che esista... l'unico per il quale non esiste alcuna preparazione\".\n\u00c8 previsto un finale alternativo in cui la professoressa Simone viene rilasciata per mancanza di prove ed \u00e8 raggiunta da Annabelle nella sua casa al mare dove c'era stato un primo avvicinamento tra le due."}
{"id": "1973584", "revid": "165197", "url": "https://it.wikipedia.org/wiki?curid=1973584", "title": "Pieve Quinta", "text": ""}
{"id": "1973588", "revid": "144796", "url": "https://it.wikipedia.org/wiki?curid=1973588", "title": "Rodolfo Pio de Carpi", "text": ""}
{"id": "1973591", "revid": "92723", "url": "https://it.wikipedia.org/wiki?curid=1973591", "title": "Kara\u010dajevo-\u010cerkessia", "text": ""}
{"id": "1973592", "revid": "62221", "url": "https://it.wikipedia.org/wiki?curid=1973592", "title": "Prugnocca", "text": ""}
{"id": "1973593", "revid": "1305772", "url": "https://it.wikipedia.org/wiki?curid=1973593", "title": "Prato Rotondo", "text": ""}
{"id": "1973594", "revid": "62221", "url": "https://it.wikipedia.org/wiki?curid=1973594", "title": "Uovo di dinosauro", "text": ""}
{"id": "1973596", "revid": "767487", "url": "https://it.wikipedia.org/wiki?curid=1973596", "title": "Sadistic Exploits", "text": "I Sadistic Exploits sono stati un gruppo hardcore punk statunitense dei primi anni ottanta, considerato il primo gruppo hardcore in assoluto di Filadelfia."}
{"id": "1973601", "revid": "287204", "url": "https://it.wikipedia.org/wiki?curid=1973601", "title": "Jeff Ruland", "text": ""}
{"id": "1973610", "revid": "1086846", "url": "https://it.wikipedia.org/wiki?curid=1973610", "title": "Associazione Calcio Rodengo Saiano 2008-2009", "text": "In questa pagina si riportano le statistiche relative all'Associazione Calcio Rodengo Saiano nella stagione 2008-2009.\nMaglie e sponsor.\nLo sponsor tecnico per la stagione 2008-2009 \u00e8 \"Remels\", mentre gli sponsor ufficiali sono \"Cristofoletti Lamiere\" - \"Incosider\" - \"Bontempi Vibo\""}
{"id": "1973612", "revid": "1498232", "url": "https://it.wikipedia.org/wiki?curid=1973612", "title": "Italia ai I Giochi paralimpici estivi", "text": "LItalia partecip\u00f2 ai I Giochi paralimpici estivi, tenutisi a Roma dal 18 al 25 settembre 1960, in qualit\u00e0 di paese ospitante. Gli azzurri si aggiudicarono complessivamente 80 medaglie, di cui 29 ori, 28 argenti e 23 bronzi."}
{"id": "1973616", "revid": "35707", "url": "https://it.wikipedia.org/wiki?curid=1973616", "title": "Tonino de Bernardi", "text": ""}
{"id": "1973617", "revid": "1374756", "url": "https://it.wikipedia.org/wiki?curid=1973617", "title": "Geoff Emerick", "text": "I primi passi.\nNella sua autobiografia \"Here, there and everywhere\" racconta che sin da bambino voleva esercitare nel mondo della musica, ma pi\u00f9 che essere un musicista voleva darsi da fare in uno studio di registrazione per aiutare gli artisti a incidere i dischi.\nQuando lo rifer\u00ec al preside della sua scuola, questi tent\u00f2 di dissuaderlo dicendogli che non era un lavoro \"proper\" (appropriato) ma l'adolescente Geoff fu talmente risoluto che il preside telefon\u00f2 alla EMI, a cui il giovane aveva del resto gi\u00e0 spedito delle lettere, e ottenne per lui un colloquio di assunzione.\nDato che un tecnico se ne era appena andato, Geoff fu assunto alla giovane et\u00e0 di 15 anni. Proprio il giorno dopo la sua assunzione, i Beatles erano entrati negli studi della EMI per la loro prima seduta di registrazione.\nCon i Beatles.\nEmerick per\u00f2 dovette aspettare sino al 1965 per lavorare con loro. Fu infatti allora che Norman Smith, l'assistente del produttore George Martin, se ne and\u00f2 per iniziare una carriera di produttore: George Martin insistette allora con i vertici EMI per avere l'allora diciottenne Emerick con s\u00e9. La scelta si rivel\u00f2 azzeccata e Geoff collabor\u00f2 fruttuosamente sia con lui sia con il gruppo.\nEmerick collabor\u00f2 dal 1966 con Martin e con i Beatles in tutti i loro album (con l'eccezione di \"Let It Be\"), da \"Revolver\" ad \"Abbey Road\", passando per il \"White Album\" e soprattutto l'acclamatissimo \"Sgt. Pepper's Lonely Hearts Club Band\", escogitando varie soluzioni tecniche per i tempi molto innovative e sfruttando al massimo la tecnologia esistente.\nAll'epoca la EMI aveva infatti regole interne molto severe da rispettare: bisognava posizionare i microfoni a una certa distanza e gli strumenti in una certa maniera, altrimenti si poteva essere licenziati. Geoff contribu\u00ec a infrangere poco alla volta queste regole, posizionando per esempio la batteria leggermente pi\u00f9 vicina ai microfoni e riempiendo la cassa con degli stracci, per ottenere un suono pi\u00f9 potente. Se si ascoltano gli album pre-\"Revolver\" con attenzione si noter\u00e0 l'enorme differenza nella resa sonora degli strumenti.\nFu per esempio lui a trovare subito la soluzione definitiva per la voce di Lennon, che considerava personalmente la sua voce troppo \"straight\" (normale, diretta). Emerick, che all'epoca indossava come tutti i tecnici un camice bianco, nella prima sessione di registrazione con i Beatles, per \"Tomorrow Never Knows\", inser\u00ec la voce di Lennon in un altoparlante Leslie per fornirgli quel suono pi\u00f9 etereo che il cantante voleva, e che diventer\u00e0 da allora uno dei suoi marchi di fabbrica.\nL'amicizia con Paul McCartney.\nGeoff divenne con gli anni molto amico di Paul McCartney, che del resto era l'unico dei quattro interessato agli aspetti tecnici delle registrazioni. Passarono innumerevoli notti insieme loro due, soprattutto ai tempi di \"Sgt Pepper's\", a raffinare l'album nei suoi vari aspetti. Spesso Paul, che voleva sempre registrare la sua linea di basso per ultima \"cos\u00ec gli veniva meglio\", rimaneva con Geoff mentre gli altri erano gi\u00e0 andati a casa.\nNella sua biografia scritta con Barry Miles, \"Many years from now\", Paul McCartney rivela che Geoff fu il maggiore non accreditato ispiratore delle canzoni dei Beatles, pi\u00f9 di chiunque altro. L'amicizia tra Paul e Geoff continu\u00f2 anche dopo la separazione dei Beatles, tanto \u00e8 vero che i due collaborarono per i lavori solisti di Paul: \"Band on the Run\" (che frutt\u00f2 a Emerick il secondo Grammy della carriera, dopo il primo vinto per \"Sgt. Pepper's\"), \"London Town\" e \"Flaming Pie\".\nFurono disgraziatamente uniti anche nelle avversit\u00e0: sua moglie Mary, conosciuta nei corridoi della Chrysalis Records, mor\u00ec dopo una battaglia con il cancro poco prima che anche la moglie di Paul morisse.\nLe relazioni con gli altri Beatles.\nMentre Ringo Starr secondo Geoff Emerick era sempre tranquillo, quasi un filo depresso, era evidente che George Harrison era invece frustrato per non ricevere la dovuta considerazione musicale dagli altri due, anche se si sarebbe poi rifatto con una eccellente carriera solista. Geoff poi, dal carattere riservato e schivo, tipicamente inglese, era invece spesso vittima del sarcasmo di Lennon, noto per essere una persona sin troppo schietta. Quando poi entr\u00f2 l'eroina nella sua vita, Lennon divenne lunatico e scontroso, e a volte decisamente antipatico. I contrasti raggiunsero il loro culmine nel 1968 con il cosiddetto \"White Album\", tanto che sia Ringo sia George sia Geoff lasciarono per qualche tempo gli studi di registrazione. \u00abNon era pi\u00f9 divertente\u00bb. In particolare Geoff ricorda che Lennon volle incidere \"Revolution\" moltissime volte, e McCartney per non essere da meno obblig\u00f2 tutti a risuonare \"Ob-La-D\u00ec Ob-La-Da\" per due settimane di fila. Ad aggravare la tensione, ci si metteva Y\u014dko Ono, con i suoi consigli non richiesti. La ciliegina sulla torta per Emerick per\u00f2 fu Alexis Mardas, il \"Magico Alex\", un nuovo amico di Lennon che ficcava il naso ovunque, anche sotto la console, esprimendo continue denigrazioni per le attrezzature EMI. Geoff Emerick ritorn\u00f2 solo un anno dopo, nell'estate del 1969, a lavorare con i Beatles per il progetto di \"Abbey Road\" (salt\u00f2 quindi tutta la fase di \"Let It Be\"), a quello che sarebbe stato l'ultimo album inciso dai Beatles.\nDopo lo scioglimento dei Beatles.\nGeoff fu subito richiamato da Paul McCartney per essere il tecnico del suono della Apple Records, ed ebbe modo negli anni, anche dopo il fallimento della societ\u00e0, di registrare con moltissimi altri artisti: Judy Garland, Elvis Costello (per cui produsse \"Imperial Bedroom\" ed \"All This Useless Beauty\"), Gino Vannelli (per cui fu tecnico del suono e coprodusse \"The Gist of the Gemini\"), Art Garfunkel, America, Supertramp, Cheap Trick, Nazareth, Split Enz, Mahavishnu Orchestra, Ultravox, Matthew Fisher, Jeff Beck, Nellie McKay, Robin Trower, ecc... Senza ovviamente dimenticare gli ex Beatles: del sodalizio con Paul McCartney si \u00e8 gi\u00e0 parlato, ma a lui ricorse anche Ringo Starr per il suo \"Sentimental Journey\".\nNel 2003 ha ricevuto il suo quarto Grammy, questa volta per la carriera, e nel 2006 Emerick ha pubblicato la sua autobiografia, \"Here, There, and Everywhere: My Life Recording the Music of The Beatles\" (Gotham Books, ISBN 1-59240-179-1), aiutato dal giornalista musicale Howard Massey.\nMorte.\nNel primo pomeriggio del 2 ottobre 2018, Geoff Emerick viene colto da infarto del miocardio mentre si trova al telefono con il suo manager; all'arrivo dei soccorsi, Emerick era gi\u00e0 morto."}
{"id": "1973618", "revid": "125223059", "url": "https://it.wikipedia.org/wiki?curid=1973618", "title": "Club Social y Deportivo Flandria", "text": "Il Club Social y Deportivo Flandria, o semplicemente Flandria, \u00e8 una societ\u00e0 calcistica argentina con sede nella citt\u00e0 di J\u00e1uregui, nella provincia di Buenos Aires. Milita nella Primera B Nacional, la seconda serie del calcio argentino.\nFondata nel 1941 da un gruppo di lavoratori tessili, si affili\u00f2 all'AFA nel 1947 e nel 1952 si guadagn\u00f2 un posto nelle divisioni inferiori dei campionati professionistici vincendo il torneo Tercera de Ascenso.\nNel 1960 inaugura il suo attuale stadio, il Carlos V."}
{"id": "1973619", "revid": "62004", "url": "https://it.wikipedia.org/wiki?curid=1973619", "title": "Flandria", "text": ""}
{"id": "1973624", "revid": "107918479", "url": "https://it.wikipedia.org/wiki?curid=1973624", "title": "Amalaberga", "text": "Il padre \u00e8 sconosciuto. Fu la sposa di Ermanafrido, ultimo re dei Turingi. Ebbe un figlio chiamato Amalafrido e una figlia di nome Rodelindis, che in seguito spos\u00f2 il re longobardo Audoino. "}
{"id": "1973627", "revid": "1048993", "url": "https://it.wikipedia.org/wiki?curid=1973627", "title": "Tonino De Bernardi", "text": "Carriera.\nDopo la laurea in lettere, Tonino De Bernardi entr\u00f2 nel 1967 nella Cooperativa Cinema Indipendente, con sede prima a Napoli poi a Roma. A Torino collabor\u00f2 con Paolo Menzio e Pia Epremian De Silvestris. A Roma i film della Cooperativa furono spesso proiettati in rassegne presso il Filmstudio '70 (a partire dal marzo 1968). Alla Cooperativa partecipavano fra gli altri Giorgio Turi, Adamo Vergine, Alfredo Leonardi, Gianfranco Baruchello, Massimo Bacigalupo, Luca Patella, Piero Bargellini, Guido Lombardi e Anna Lajolo.\nI primi film di De Bernardi rappresentavano un mondo fantastico e onirico, floreale e infantile (\"Vaso etrusco\", 1967, e \"D\u00e8i\", 1968). In seguito compose lunghe e minuziose cronache in bianco e nero di una vita errante fra paesi, amici, colleghi, figlie (\"Definizione di spazio\"). Negli anni '90 cominci\u00f2 ad avvalersi di mezzi professionali con il sostegno di produzioni indipendenti e occasionalmente di Rai3. Nella sua quarantennale attivit\u00e0 artistica, Tonino De Bernardi ha collaborato con numerosi attori, tra cui Iaia Forte, Anna Bonaiuto, Mimmo Calopresti, Filippo Timi e Isabelle Huppert. Il suo cinema appartiene al filone indipendente, raramente immesso nella distribuzione commerciale. Ciononostante il cinema di Tonino De Bernardi come attenente al cinema underground e di sperimentazione, in cui De Bernardi \u00e8 stato attivo soprattutto dal 1967 agli inizi degli anni ottanta. Ha lavorato con tutti i tipi di pellicola e di video fino al digitale. Ha fondato la casa di produzione torinese Lontane Province Film, da lui stesso gestita a Casalborgone.\nHa insegnato lettere alle scuole medie fino al 1992.\nLa figlia Giulietta \u00e8 un'attrice e ha collaborato spesso con il padre."}
{"id": "1973628", "revid": "287204", "url": "https://it.wikipedia.org/wiki?curid=1973628", "title": "Georges Clairin", "text": "Biografia.\nSi form\u00f2 negli atelier di Isidore Pils e di Fran\u00e7ois-\u00c9douard Picot. Nel 1861 entr\u00f2 nell'\u00c9cole des Beaux-Arts. Interessato all'esotismo e alla pittura orientalista, viaggi\u00f2 in Spagna con Henri Regnault e in Egitto nel 1895 con il compositore Camille Saint-Sa\u00ebns.\nFu per tutta la vita amico molto intimo di Sarah Bernhardt."}
{"id": "1973632", "revid": "287204", "url": "https://it.wikipedia.org/wiki?curid=1973632", "title": "Amalafrida", "text": "Fu sorella di Teodorico il Grande e madre di Teodato, anch'essi re degli Ostrogoti. Il suo secondo marito fu Trasamondo, re dei Vandali. Ebbe due figli: il sopra citato Teodato ed Amalaberga, che in seguito spos\u00f2 Ermanafrido, ultimo re dei Turingi. Non si conosce chi fosse il padre di questi figli."}
{"id": "1973634", "revid": "1543377", "url": "https://it.wikipedia.org/wiki?curid=1973634", "title": "Data General Eclipse MV/8000", "text": "Il Data General Eclipse MV/8000 \u00e8 il primo modello della famiglia di minicomputer a 32-bit prodotti dalla Data General nell'anno 1980.\nIl suo nome in codice durante lo sviluppo \u00e8 \"Eagle\" e la sua architettura \u00e8 un'estensione di quella gi\u00e0 usata nella serie Eclipse a 16-bit. Dopo il \"MV/8000\" si sono succeduti i modelli MV/8000-II, MV/2000, MV/2500, MV/4000, MV/10000, MV15000, MV/20000, MV/30000 e MV/40000. Gli ultimi modelli come il MV/40000 sono sistemi SMP con componenti sostituibili a caldo (Hot-Swappable).\nL'Eclipse MV \u00e8 dotato di un'architettura CISC a 32-bit con uno spazio di memoria indirizzabile di 4 GB. I 4 GB sono divisi in 8 anelli da 512 MB ognuno con un meccanismo di privilegio d'accesso mappato dentro l'anello. L'anello pi\u00f9 esterno, il ring-7, \u00e8 quello meno privilegiato. Quello pi\u00f9 interno, il ring-0, \u00e8 quello pi\u00f9 privilegiato.\nLo sviluppo del computer e il personale che ci ha lavorato sono oggetto del libro \"Progetto Aquila\" (\"The Soul of a New Machine\", 1981) di Tracy Kidder, vincitore del Premio Pulitzer per la saggistica e del National Book Award per la saggistica. "}
{"id": "1973635", "revid": "773636", "url": "https://it.wikipedia.org/wiki?curid=1973635", "title": "Gianadelio Maletti", "text": "Biografia.\nFiglio del generale di divisione, medaglia d'oro Pietro Maletti, caduto in Nordafrica il 9 dicembre 1940, durante la seconda guerra mondiale, intraprese la carriera militare, divenendo ufficiale dell'Esercito; nel 1967 \u00e8 addetto militare dell'ambasciata italiana ad Atene. Il 15 giugno 1971, con il grado di colonnello, \u00e8 assegnato al SID, il Servizio segreto italiano, di cui diverr\u00e0 capo del reparto D (controspionaggio).\nPromosso generale e \"numero 2\" del servizio, entra presto in rottura con il direttore del SID, il generale Vito Miceli, filo-arabo, mentre Maletti era legato ai servizi israeliani e americani. Un dissidio che prosegue fino all'arresto di Miceli nel luglio 1974. Nell'ottobre 1975 Maletti viene destituito dall'incarico dal ministro della difesa Arnaldo Forlani, ma \u00e8 nominato generale di divisione e posto al comando della 21\u00aa Divisione fanteria \"Granatieri di Sardegna\".\nNel 1980 lasci\u00f2 l'Italia, rifugiandosi in Sudafrica. Viveva in un quartiere residenziale di Johannesburg.\nProcedimenti giudiziari.\nIl 28 febbraio 1976 Maletti e il capitano Antonio Labruna sono arrestati con l'accusa di aver cercato di far evadere Giovanni Ventura, e l'accusa di falso ideologico in atto pubblico e favoreggiamento personale nei confronti di Guido Giannettini e Marco Pozzan nell'ambito dell'inchiesta sulla strage di piazza Fontana. Dopo un processo durato due anni, la corte di assise di Catanzaro, il 23 febbraio 1979, condanna Maletti a 4 anni e Labruna a due anni di reclusione per favoreggiamento. Cittadino sudafricano dal 1981, vi risiede fino alla morte, nel giugno 2021. In appello, il 20 marzo 1981, Maletti viene condannato a due anni. Nel 1987 la corte di assise di appello di Bari, dopo il rinvio disposto dalla Cassazione, conferma la condanna in via definitiva.\nNel 2000 dal Sudafrica rilascia un'intervista al quotidiano \"la Repubblica\", in cui parla del coinvolgimento della CIA nelle stragi compiute dai gruppi di destra: secondo Maletti non sarebbe stata determinante nella scelta dei tempi e degli obiettivi, ma avrebbe fornito a Ordine Nuovo attrezzature ed esplosivo (proveniente dalla Germania), tra cui, in base alle indagini effettuate a suo tempo dal SID, anche quello impiegato nella strage di piazza Fontana. Secondo Maletti lo scopo di questo comportamento era quello di creare un clima favorevole ad un colpo di Stato simile a quello avvenuto nel 1967 in Grecia.\nMaletti nell'intervista ha anche riferito il fatto che al SID, nonostante questo avesse informato il governo di quanto scoperto, non fu mai chiesto di intervenire e che la CIA, tramite infiltrati e collaboratori, fungeva da \"collegamento tra diversi gruppi di estrema destra italiani e tedeschi\". \nIn relazione al \u201cGolpe Borghese\u201d, il 27 giugno 1974 consegna al Ministro della Difesa, Giulio Andreotti, una selezione di documenti d\u2019accusa prodotti dal suo Reparto a carico dei golpisti. Dalla selezione omette per\u00f2 le carte attinenti al coinvolgimento nel Golpe di personaggi della caratura di Licio Gelli e di Giovanni Torrisi. Un\u2019ulteriore scrematura la effettua assieme allo stesso Andreotti tanto che i materiali superstiti consegnati alla Magistratura il 15 settembre 1974 si ridurranno, come ha recentemente sottolineato il giudice Guido Salvini, in \u201ctre esili malloppini\u201d. Tali fascicoli servirono comunque all\u2019apertura di un processo contro\u00a0 golpisti ma non furono sufficienti per comprovare giudizialmente la responsabilit\u00e0 degli imputati. Questi, difatti, dopo una prima condanna, risultarono tutti assolti, anche i rei confessi\u201d.\nLo storico Fulvio Mazza, avallato dal Presidente della Commissione stragi, Giovanni Pellegrino, ha riassunto nel concetto della \u201cDottrina Maletti\u201d la strategia depistatrice del generale in relazione al Golpe Borghese (e non solo). Essa consisteva nel voler salvare i personaggi \u201cvicini\u201d agli apparati dello Stato (nella fattispecie: il capo della P2, Licio Gelli, il Capo di Stato maggiore della Marina (e poi della Difesa) Giovanni Torrisi, l\u2019ufficiale medico Pietro Cangioli, ecc.) non tanto per la condivisione delle loro azioni, quanto per tutelare il buon nome degli apparati dello stato stesso. \nGrazie ad un salvacondotto rientra in Italia il 20 marzo 2001 per testimoniare al processo di piazza Fontana, dove ribadisce che la politica delle stragi ha una matrice internazionale. Alla domanda perch\u00e9 non abbia informato la magistratura, afferma: \"Fino al 1974 nessuno ci aveva spiegato che dovevamo difendere la Costituzione\".\nIscrizione alla loggia P2.\nNel 1981 il suo nome viene trovato nella lista degli affiliati alla P2 (Roma, fasc. 499), anche se Maletti negher\u00e0 un suo coinvolgimento con la loggia, affermando di aver ricevuto l'invito ad aderirvi da parte di Licio Gelli (che aveva conosciuto nel 1973), ma di averlo rifiutato."}
{"id": "1973636", "revid": "1993636", "url": "https://it.wikipedia.org/wiki?curid=1973636", "title": "Maurocordato", "text": "Maurocordato (anche Mavrocordato, \nMavrokordato, Maurogordato o Mavrogordato; greco: \u039c\u03b1\u03c5\u03c1\u03bf\u03ba\u03bf\u03c1\u03b4\u03ac\u03c4\u03bf\u03c2) \u00e8 una famiglia fanariota distintasi nella storia dell'Impero Ottomano e dei due principati da esso dipendenti, Valacchia e Moldavia. I Maurocordato hanno avuto un ruolo di primo piano anche nella lotta dell'indipendenza della Grecia.\nStoria.\nIl primo personaggio attestato della famiglia \u00e8 un mercante di Chio, Nicola (1522-1570), il cui figlio Laurentios spos\u00f2 Elena Massimo (Maximo) figlia di Emanuele Massimo e di Giacobbina Giustiniani. Dei loro figli, Nicola (Chio 1599, Fanaro 1653), mercante di seta, si trasfer\u00ec a Costantinopoli stabilendo le fortune della famiglia. Il figlio Alessandro l\u2019Exaporita (1641-1709) divenne Gran dragomanno della Sublime Porta e Gran Logoteta del Patriarcato.\nSei suoi discendenti furono chiamati a reggere i principati di Valacchia e di Moldavia: i due figli, Nicola (1680-1730), principe di Moldavia (1709-1710, 1711-1715) e di Valacchia (1715-1716), e Giovanni principe di Valacchia (1716-1719); tra i figli di Nicola, Costantino (1711-1769), principe di Moldavia (1733, 1741-1743) e di Valacchia (1730-1733, 1735-1740, 1744-1747, 1756-1757, 1761-1762), che abol\u00ec la servit\u00f9 nel 1746 in Valacchia e nel 1749 in Moldavia, e Giovanni (1712-1747), principe di Moldavia (1743-1747); dei figli di Costantino, Alessandro principe di Moldavia (1782-1785); dei figli di Giovanni, Alessandro detto Firari (fuggiasco) (1754-1819), principe di Moldavia (1785) e principe russo.\nDi notevole rilievo nella storia dell'indipendenza greca \u00e8 la figura del principe Alessandro (1791-1885) che redasse la dichiarazione di indipendenza e fu pi\u00f9 volte presidente del consiglio tra il 1833 e il 1854. \nAlcuni membri della famiglia, divenuti consoli russi a Livorno vi acquistarono notevoli propriet\u00e0 fino alla II Guerra mondiale (Palazzo Maurogordato, Villa Maurogordato a Monterotondo).\nLista dei Gospodari di Valacchia.\nNota: *indica che fu anche Voivoda di Moldavia\nLista dei Principi di Moldavia.\nNota: *indica che fu anche Gospodaro di Valacchia"}
{"id": "1973638", "revid": "599013", "url": "https://it.wikipedia.org/wiki?curid=1973638", "title": "Societ\u00e0 dei missionari di San Paolo", "text": "La Societ\u00e0 dei missionari di San Paolo (in latino \"Societas Missionarium Sancti Pauli\") \u00e8 una societ\u00e0 clericale di vita apostolica di diritto diocesano dipendente dal patriarcato greco-melchita di Antiochia. I membri della compagnia, detti popolarmente paolisti, pospongono al loro nome la sigla S.M.S.P.\nStoria.\nLa congregazione venne fondata ad Harissa dal vescovo di Baalbek Germano Mu\u02bfaqqad: constatando la grande ignoranza religiosa dei suoi fedeli, ebbe l'idea di dare vita a dei gruppi di sacerdoti per la predicazione delle missioni popolari nelle zone rurali del Libano. Il patriarca di Antiochia Gregorios II Youssef-Sayour appoggi\u00f2 il suo progetto e papa Leone XIII gli consigli\u00f2 di porre la sua opera sotto il patrocinio di san Paolo.\nIl 15 agosto del 1903 Mu'aqqad inizi\u00f2 la vita comune insieme a un presbitero, un diacono e un laico: il 5 agosto del 1925 la societ\u00e0 venne approvata dal patriarca Dimitrios I Cadi.\nAttivit\u00e0 e diffusione.\nI padri paolisti si dedicano alle missioni popolari, all'apostolato della stampa e al dialogo ecumenico con i melchiti ortodossi: dal 1968, su mandato del Pontificio consiglio per il dialogo interreligioso, \u00e8 impegnato nelle relazioni con i musulmani.\nNel 1974 la societ\u00e0 contava 55 membri ripartiti in 6 case."}
{"id": "1973639", "revid": "123049486", "url": "https://it.wikipedia.org/wiki?curid=1973639", "title": "Hugo Strange", "text": "Il professor Hugo Strange \u00e8 un personaggio dei fumetti pubblicato dalla DC Comics. \u00c8 apparso per la prima volta in \"Detective Comics\" n. 36.\n\u00c8 un supercriminale avversario ricorrente di Batman. La sua comparsa precede di un paio di mesi quelle di Joker e Catwoman: \u00e8, infatti, il nemico pi\u00f9 vecchio del Cavaliere Oscuro.\nStrange \u00e8 uno degli antagonisti pi\u00f9 complessi e pericolosi mai incontrati dall'uomo pipistrello: si tratta infatti di un folle psichiatra ossessionato dalla figura di Batman, di cui conosce l'identit\u00e0 segreta. Suo obiettivo ultimo \u00e8 quello di sostituirsi a lui come protettore di Gotham e questo lo ha portato a elaborare bizzarri piani che implicavano la genetica e la manipolazione mentale per poter sconfiggere il Cavaliere oscuro. Per far ci\u00f2 si \u00e8 inoltre sottoposto ad un costante allenamento, simile a quello sostenuto da Bruce Wayne stesso, per raggiungere la perfezione fisica.\nBiografia.\nPre Crisi.\nHugo Strange \u00e8 un famoso scienziato, che riuscir\u00e0 a sviluppare una misteriosa pozione in grado di mutare un uomo in uno zombie potenziato di tre metri, vero e proprio \"uomo-mostro\". Dopo la sua morte apparente, Strange torner\u00e0 nella vita di Batman, fingendo di essere uno medico per ricchi abitanti di Gotham, ma tramutandoli in realt\u00e0 in mostri. \nQuando Bruce Wayne fa il check-in in ospedale per riprendersi discretamente dalle ustioni da radiazioni che ha subito durante la lotta con il dottor Phosphorus, Strange scopre che Wayne \u00e8 Batman e procede a devastare la sua vita personale. Strange quindi tenta di mettere all'asta l'identit\u00e0 di Batman per il presidente del Consiglio di Gotham \"Boss\" Rupert Thorne, il Pinguino e il Joker. Thorne fa rapire e picchiare Strange dai suoi uomini per rivelare l'identit\u00e0 di Batman, ma a quanto pare Strange muore prima che possa dirglielo. Il fantasma di Strange torna quindi a tormentare Thorne, facendo impazzire il presidente del consiglio. Thorne confessa la sua lunga carriera di corruzione e viene inviato all'Arkham Asylum. \nIl fantasma di Strange torna di nuovo a perseguitare Thorne in Detective Comics # 513 (aprile 1982), # 516 (luglio 1982), # 518 (settembre 1982) e # 520 (novembre 1982) e Batman (vol. 1) # 354 (dicembre 1982), che porta all'apparizione del vero Hugo Strange nell'ultimo pannello dell'ultima pagina del quinto numero qui menzionato. Come rivelato due problemi pi\u00f9 tardi in Batman (vol. 1) n. 356 (febbraio 1983) Strange era davvero sopravvissuto al pestaggio degli uomini di Thorne usando tecniche di yoga per rallentare il battito del cuore a un livello non rilevabile. Viene anche rivelato che Strange ha creato artificialmente il \"fantasma\" che perseguitava Thorne usando dispositivi strategicamente posizionati che simulavano le apparenze del \"fantasma\", che lo spingeva a confessare alle autorit\u00e0. Al suo ritorno, Strange us\u00f2 di nuovo i dispositivi per riportare il \"fantasma\" al fine di vendicarsi di Thorne. Successivamente, Strange tenta di indebolire Bruce Wayne attraverso l'uso di droghe e robot chiamati Mandroidi, con l'obiettivo finale di usurpare il mantello di Batman. Il piano fallisce e apparentemente Strange muore ancora una volta quando tenta di uccidere Batman facendo esplodere una replica di Wayne Manor con se stesso, affermando che se non pu\u00f2 essere Batman, nessuno pu\u00f2 farlo. Batman sopravvive all'esplosione. \nPi\u00f9 tardi, Strange ritorna di nuovo (l'Hugo Strange che \"\u00e8 morto\" nell'esplosione \u00e8 stato rivelato essere solo un altro mandroide dal vero) in Batman Annual # 10 (1986), in un altro tentativo di distruggere Batman e Bruce Wayne, questa volta tentando di far fallire finanziariamente Wayne usando vari trucchi per costringere tre azionisti di Wayne Enterprise a vendergli le loro azioni, permettendogli di far fallire Wayne. Tenta anche di inquadrare Batman come criminale. Tuttavia, Strange viene sconfitto e mandato in prigione. Batman mette ulteriormente in dubbio le deduzioni della sua identit\u00e0 da parte di Strange sostenendo di aver ipnotizzato Strange per dargli una falsa idea della vera identit\u00e0 di Batman poco prima che il Commissario Gordon si presentasse per effettuare l'arresto, lasciando Strange a dubitare della propria mente mentre si chiede se Batman stia tentando un doppio bluff complesso facendogli pensare che Bruce Wayne \u00e8 Batman.\nPost Crisi.\nNella continuit\u00e0 post- crisi , Strange \u00e8 stato reintrodotto nella trama di \" Prey \" mentre uno psichiatra arruolato per aiutare una task force della polizia a catturare Batman. Mentre \u00e8 brillante nel suo lavoro, Strange \u00e8 raffigurato come ugualmente sbilanciato: \u00e8 cos\u00ec ossessionato da Batman, che si veste in privato come Batman, convinto di capire l'oscurit\u00e0 che guida Batman, quando sottovaluta costantemente la forza di Batman.\nSecondo il commissario Gordon , Strange \u00e8 stato \"abbandonato da bambino, cresciuto in case di stato. Un bambino brillante, ma a quanto pare aveva un brutto carattere. Nessuno sa come si \u00e8 fatto passare all'universit\u00e0 e alla scuola di medicina\". Fu allevato in un orfanotrofio nella parte inferiore dell'East Side di Gotham, non lontano dal famigerato \"Crime Alley\", nel cuore di una parte di Gotham conosciuta come \"Hell's Crucible\". Strange divenne professore di psichiatria alla Gotham State University, ma il suo mandato fu sospeso a causa delle sue sempre pi\u00f9 bizzarre teorie sull'ingegneria genetica. Ad un certo punto, viene avvicinato da un indiano di nome Sanjay, che cerca l'aiuto di Strange per curare suo fratello malato. Strange si impegna ad aiutare, e Sanjay lavora fedelmente al suo fianco da quel momento in poi. Prendendo in prestito denaro dal gangster Sal Maroni, che \u00e8 impiegato nel carcere Falpin Carmine Falcone, Strange istituisce un laboratorio. Quindi corrompe un inserviente per dargli detenuti incurabilmente insani dall'Arkham Asylum, quelli che sono stati istituzionalizzati per cos\u00ec tanto tempo da non perdere loro.\nGli esperimenti di Strange hanno risultati letteralmente mostruosi, con i suoi soggetti di prova che si sono trasformati in giganteschi \" mostri \" senza cervello, dotati di forza sovrumana e istinti cannibali. Strange usa questi \"uomini mostri\" per raccogliere i soldi di cui ha bisogno per rimborsare le sue connessioni mafiose. Batman viene coinvolto dopo aver scoperto alcuni dei raccapriccianti resti della furia cannibale di Monster's Men's. Quando Strange libera le sue creazioni in una partita di poker illegale, aiutandosi con i soldi delle vittime dopo il massacro, le sue connessioni con la mafia iniziano a diventare sospettose. Batman rintraccia Strange, ma viene catturato da Sanjay e gettato ai Monster Men come pasto previsto. Batman non solo tiene lontane le creature, ma le usa in parte in una fuga inventiva. Strano \u00e8 affascinato da Batman, credendo di aver trovato un uomo geneticamente perfetto. Crea un Monster Man finale usando una goccia di sangue di Batman, e mentre la sua creazione ha ancora molti dei difetti dei suoi \"fratelli\", manca la maggior parte delle grottesche deturpazioni che avevano afflitto le precedenti creazioni di Strange. Strange \u00e8 costretto a distruggere il suo laboratorio per sfuggire alla cattura. Poco dopo, libera gli Uomini Mostro, incluso il fratello di Sanjay (che era stato anche mutato in un tentativo fallito di curarlo), nella tenuta di Falcone, dove risiedono i legami con la mafia di Strange. Strange vuole un nuovo inizio e si rende conto che la mafia \u00e8 ancora un collegamento ai suoi esperimenti. Nella battaglia che segue, tutti i Monster Men vengono uccisi, insieme a Sanjay (che stava tentando di vendicare suo fratello). Strange fugge nel caos e riesce a sradicare tutti i legami tra se stesso e i suoi esperimenti. Fiducioso di non poter essere collegato a loro, inizia ad apparire in TV come un esperto psicologico di Batman.\n\u00c8 possibile che gli eventi della trama \"Prey\" di Doug Moench e Paul Gulacy abbiano luogo a questo punto. In parte a causa dell'apparizione di Hugo Strange in TV come esperto psicologico, al Capitano Gordon viene ordinato di riunire una task force per catturare Batman (con Strange che lavora come consulente, al fine di dedurre l'identit\u00e0 segreta di Batman). Man mano che l'indagine della task force avanza, Strange diventa sempre pi\u00f9 maniacale nella sua ossessione per Batman, arrivando al punto di esprimere il desiderio di diventare Batman e vestirsi con un costume da replica. A tal fine, Strange tenta di uccidere Batman e sostituirlo / impersonare in modo permanente. Tuttavia, Strange sottovaluta ripetutamente il livello di condizionamento fisico necessario per essere Batman. \nStrange alla fine conclude che Bruce Wayne \u00e8 molto probabilmente Batman, fa il lavaggio del cervello al comandante della task force per diventare un vigilante letale (come parte di un complotto per trasformare il sentimento pubblico contro Batman) e rapisce la figlia del sindaco mentre si veste da Cavaliere Oscuro. Nonostante il tentativo di Strange di \"spezzare\" psicologicamente Batman creando registrazioni e manichini di Thomas e Martha Wayne che incolpano Bruce per le loro morti, che ha istituito a Wayne Manor, Bruce \u00e8 in grado di raccogliere se stesso e concentrarsi nella Batcaverna. Il giorno seguente, affronta Strano e lo induce a dubitare della propria ipotesi sull'identit\u00e0 segreta di Batman, affermando che i suoi genitori vivono in Paraguay e che non ha idea di cosa stia parlando quando parla di manichini. Alla fine Strange viene esposto, ma viene sparato due volte dalla task force quando tenta di scappare vestito con la sua replica della Batsuit e cade in un fiume. Si presume quindi che Hugo Strange sia morto. \nNella trama \"Terrore\" di Doug Moench, Strange ritorna misteriosamente. Decide di lavorare con un altro dei nemici di Batman, lo Spaventapasseri, e di usarlo come uno strumento per aiutarlo a catturare Batman, mentre contemporaneamente \u00e8 caduto in un ulteriore stato delirante, mentre si impegna in una \"relazione\" con un manichino vestito con Batman Cowl, che riflette la sua deformata doppia ammirazione e il suo odio per Batman. Lo Spaventapasseri gli si rivolta contro quando la terapia di Strange si rivela abbastanza efficace, inducendo Strange a cadere nella cantina della sua base padronale dove lo psichiatra contorto viene impalato su una banderuola che lo Spaventapasseri aveva lasciato in cantina in precedenza. Lo Spaventapasseri usa quindi la villa di Strange come trappola per Batman, ma il suo tentativo di usare il piano di Strange fallisce quando viene a conoscenza che il piano originale prevede di usare Crime Alley come scena di una trappola, ignorando le ragioni per cui quel vicolo \u00e8 cos\u00ec significativo per Batman, con la sua \"trappola\" consistente semplicemente nell'attirare Batman nel vicolo e nel decapitare un ex compagno di classe di Crane di fronte a Batman. Con l'aiuto di Catwoman, Batman individua il nascondiglio dello Spaventapasseri e lo cattura in cantina, recuperando al contempo il corpo dello psichiatra, prima che la casa venga distrutta da un incendio, ma perde di vista Strange, con il fatto che non sia chiaro se Strange sia effettivamente sopravvissuto alla caduta nella banderuola meteorologica- sosteneva di attirare a se stesso i topi usando il suo sudore per poterli mangiare - o se lo Spaventapasseri e Batman fossero allucinati dall'esposizione al nuovo gas della paura di Crane, sebbene Batman concluda che la successiva esplosione della casa ha definitivamente ucciso Strange. \nDark Moon Rising: Batman and the Monster Men , \"Prey\" e \"Terror\" si svolgono tutti durante i primi anni di Batman. Nella timeline moderna, Strange ritorna in una trama in quattro parti chiamata \"Transfert\". Inizialmente apparendo nel suo costume da bagno, cattura Catwoman con l'aiuto della sua scagnocca Dora - un'ex paziente le cui questioni di identit\u00e0 sono state \"focalizzate\" da Strange in modo che lei agisca come Catwoman, anche se brandendo una pistola - e tenta di interrogarla su Lo stato attuale di Batman, Strano respinge l'esistenza dei nuovi alleati di Batman proclamandoli \"parassiti\", poich\u00e9 non pu\u00f2 accettare che Batman condivida il suo \"potere\". Viene quindi mostrato in posa come uno psichiatra che esegue valutazioni di stress standard presso Wayne Enterprises . Mentre Bruce Wayne \u00e8 sul divano, Strange lo droga con un potente allucinogeno per convincere Wayne ad ammettere di essere Batman. Wayne \u00e8 in grado di scappare usando un liquido detergente dall'armadio dell'ufficio per accendere un fuoco, si veste da Batman per fingere la morte del Cavaliere Oscuro quando la Batmobile esplode proprio mentre vi atterra, e innesca un suggerimento postipnotico in se stesso, costringendo lui per reprimere completamente l'aspetto di Batman nella sua mente fino a quando Robin e Nightwing possono sconfiggere Strano. Di fronte a Nightwing e Robin che negano entrambi che Wayne sia Batman e l'evidente mancanza di riflessi di combattimento di Wayne, Strange si preoccupa che la sua teoria secondo cui Bruce Wayne \u00e8 Batman sia stata smentita e che potrebbe aver effettivamente ucciso Batman. Di fronte a questa situazione conflittuale, Strange ha una crisi mentale e si presenta volontariamente all'Arkham Asylum.\nSuccessivamente, Strange riappare come il capo di una banda di supercriminali che tenta di prendere il controllo dell'East Side di Gotham, quindi controllato da Catwoman . Catwoman si unisce alla banda di Strange, quindi permette ai suoi membri di \"scoprire\" che intende tradirli, fingendo la sua morte quando tentano di eliminarla. Anche se sconfigge e imprigiona la maggior parte della banda, e persino convince Strange a lasciare l'East Side da sola, Strange la prende ancora in giro sottolineando che aveva simulato la sua morte molto pi\u00f9 spesso di lei.\nIn Batman (vol. 1) n. 665, Batman dice a Tim Drake che un uomo enorme vestito come una combinazione di Bane e Batman lo aveva picchiato e sospetta che l'impostore avesse usato \"il siero mostruoso di Hugo Strange e i colpi giornalieri di Venom\" per ottenere le sue dimensioni e forza.\nNella trama di Gotham Underground, Strange si sta associando ad altri super criminali come il Cappellaio Matto , Doctor Death e Two-Face . Strano e gli altri sono completati dalla Suicide Squad.\nStrange partecipa alla miniserie Salvation Run. \u00c8 tra i supercriminali imprigionati su un altro pianeta.\nPersonalit\u00e0.\nSotto un profilo psicologico, Strange \u00e8 un sociopatico con manie ossessive nei confronti del Cavaliere oscuro e non ha alcun rispetto per la vita umana. A prima vista pu\u00f2 sembrare un uomo freddo, sicuro di s\u00e9, incorruttibile, un vero e proprio uomo d'acciaio (forse per cercare di assomigliare il pi\u00f9 possibile a Batman), ma in realt\u00e0 \u00e8 un codardo insicuro tanto da chiedersi se sia davvero degno di ottenere quello che vuole. Inoltre preferisce tenersi nell'ombra a pianificare piani elaborati perch\u00e9 un approccio troppo diretto col nemico lo rende alquanto agitato.\nPoteri e abilit\u00e0.\nLa caratteristica principale di Strange \u00e8 quella di essere un formidabile psichiatra nonch\u00e9 un grande esperto in neuroscienze e criminologia: sa praticamente ogni cosa della mente umana, dote questa che lo aiuta ad essere anche un formidabile manipolatore e stratega. Oltre a questo c'\u00e8 da sottolineare che \u00e8 un genio anche nel campo della genetica, della chimica e della biologia: \u00e8 infatti il creatore di un siero che trasforma gli uomini in dei mostri dalla forza sovrumana e inclini al cannibalismo.\nOccasionalmente \u00e8 stato caratterizzato, in alcune storie a fumetti, anche come un formidabile combattente, con grandi conoscenze nel campo delle arti marziali e una condizione fisica all'apice della perfezione, con ottime doti in forza fisica, velocit\u00e0 e agilit\u00e0, rendendolo simile a Batman ma tuttavia inferiore, come da lui stesso ammesso.\nIl pi\u00f9 delle volte tuttavia Strange segue il lato da scienziato e da manipolatore, preferendo agire dietro le quinte senza intromettersi di persona e manipolando gli altri, creando piani ingegnosi e facendo esperimenti psicologici e genetici sulle sue cavie.\nAltri media.\nTelevisione.\nStrange appare nella serie televisiva \"Gotham\", interpretato dall'attore BD Wong. Nella serie \u00e8 uno scienziato che lavora alla Indian Hill, una sezione segreta della Wayne Enterprises; \u00e8 anche il direttore della struttura dell'ospedale psichiatrico Arkham Asylum. Conduce esperimenti illegali sulle persone, e nel suo laboratorio ha molti criminali morti nelle precedenti stagioni (Fish Mooney, Jerome Valeska, Theo Galavan) o dotati di poteri sovrumani (Victor Fries, Bridgit Pike/Firefly), con lo scopo di creare un \"esercito\". \u00c8 colui che ha ingaggiato l'assassino di Thomas e Martha Wayne, e lavora per la Corte dei gufi. Viene arrestato alla fine della seconda stagione, e catturato da Fish Mooney nella terza."}
{"id": "1973642", "revid": "287204", "url": "https://it.wikipedia.org/wiki?curid=1973642", "title": "Alwar", "text": "Alwar \u00e8 una citt\u00e0 dell'India di 260.245 abitanti, capoluogo del distretto di Alwar, nello stato federato del Rajasthan. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 27\u00b0 34' 0 N e 76\u00b0 35' 60 E e ha un'altitudine di 270 .\nSociet\u00e0.\nEvoluzione demografica.\nAl censimento del 2001 la popolazione di Alwar assommava a 260.245 persone, delle quali 139.141 maschi e 121.104 femmine. I bambini di et\u00e0 inferiore o uguale ai sei anni assommavano a 33.762, dei quali 18.424 maschi e 15.338 femmine. Infine, coloro che erano in grado di saper almeno leggere e scrivere erano 189.126, dei quali 111.192 maschi e 77.934 femmine."}
{"id": "1973643", "revid": "122667304", "url": "https://it.wikipedia.org/wiki?curid=1973643", "title": "Colonna di Marciano", "text": "La colonna di Marciano \u00e8 un monumento che fu eretto a Costantinopoli (moderna Istanbul) dal \"praefectus urbi\" Taziano (450-c.452) e dedicato all'imperatore Marciano (450-457).\nRealizzata in granito egiziano grigio-rosso, la colonna ha una base quadrangolare, composta da quattro lastre di marmo bianco decorate con cristogrammi dentro clipei su tre lati e con due nikai che reggono uno scudo. Sulla colonna \u00e8 un capitello corinzio sormontato da un piedistallo, sul quale era probabilmente posta la statua di Marciano.\nSul lato settentrionale della base c'\u00e8 la seguente iscrizione:\nIl nome turco della colonna, \"K\u0131zta\u015f\u0131\" (\"colonna della ragazza\") \u00e8 spiegato da due racconti tradizionali. Nel primo una ragazza si rifugia sulla sommit\u00e0 della colonna per proteggersi dai serpenti, in quanto le \u00e8 stato profetizzato che morir\u00e0 per il morso di uno di questi, ma un serpente passa per un foro e la uccide. Nella seconda versione il piedistallo della statua \u00e8 un sarcofago per la figlia di un sultano; allo scopo di difendere i resti della ragazza da formiche e serpenti, la colonna \u00e8 tramutata in un talismano."}
{"id": "1973645", "revid": "287204", "url": "https://it.wikipedia.org/wiki?curid=1973645", "title": "Banswara", "text": "Banswara \u00e8 una suddivisione dell'India, classificata come \"municipality\", di 85.638 abitanti, capoluogo del distretto di Banswara, nello stato federato del Rajasthan. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 33' 0 N e 74\u00b0 27' 0 E e ha un'altitudine di 301 .\nSociet\u00e0.\nEvoluzione demografica.\nAl censimento del 2001 la popolazione di Banswara assommava a 85.638 persone, delle quali 44.501 maschi e 41.137 femmine. I bambini di et\u00e0 inferiore o uguale ai sei anni assommavano a 11.367, dei quali 6.177 maschi e 5.190 femmine. Infine, coloro che erano in grado di saper almeno leggere e scrivere erano 63.120, dei quali 35.250 maschi e 27.870 femmine."}
{"id": "1973646", "revid": "1781168", "url": "https://it.wikipedia.org/wiki?curid=1973646", "title": "Edoardo Perroncito", "text": "Biografia.\nDi umili origini, nacque a Viale d'Asti il 10 marzo 1847 da Luigi, calzolaio, e Lucia Pastrone, sarta, ed ebbe quattro fratelli ed una sorella. Conseguita la laurea in medicina veterinaria nel 1867 alla Regia Scuola Superiore di Medicina Veterinaria dell'Universit\u00e0 di Torino, svolse inizialmente la professione di veterinario comunale a Torino, ma a soli 27 anni fu nominato professore ordinario di anatomia patologica. Nel 1879 assunse anche la carica di professore di parassitologia presso la facolt\u00e0 di medicina veterinaria dell'universit\u00e0 torinese ed \u00e8 in tale ambito che svolse ricerche e studi che lo portarono alla celebrit\u00e0.\nEgli riusc\u00ec a chiarire il ciclo completo del parassita nematode \"Ancylostoma duodenalis\", attribuendogli l'eziologia della gravissima anemia che colpiva i minatori impegnati nello scavo del traforo del San Gottardo, contribuendo anche alla messa a punto della terapia grazie alla quale i minatori poterono essere curati. Oltre agli studi sugli Ancylostomi, collabor\u00f2 con Louis Pasteur con sperimentazioni e ricerche sul carbonchio ematico dei bovini. Lasci\u00f2 numerosi reperti che, nonostante in parte distrutti dai bombardamenti della seconda guerra mondiale, sono tuttora conservati nella \"raccolta Perroncito\" presso l'Istituto di anatomia patologica della facolt\u00e0 di veterinaria di Torino. Mor\u00ec nel 1936 e le sue spoglie furono tumulate nel cimitero di Pavia.\nMassone, non si sa dove e quando fu iniziato in Massoneria, ma il 3 maggio 1892 fu affiliato Maestro massone nella loggia \"Giordano Bruno\" di Torino."}
{"id": "1973647", "revid": "287204", "url": "https://it.wikipedia.org/wiki?curid=1973647", "title": "Bundi", "text": "Bundi \u00e8 una suddivisione dell'India, classificata come \"municipality\", di 88.313 abitanti, capoluogo del distretto di Bundi, nello stato federato del Rajasthan. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 25\u00b0 26' 30 N e 75\u00b0 38' 30 E e ha un'altitudine di 267 .\nSociet\u00e0.\nEvoluzione demografica.\nAl censimento del 2001 la popolazione di Bundi assommava a 88.312 persone, delle quali 46.550 maschi e 41.762 femmine. I bambini di et\u00e0 inferiore o uguale ai sei anni assommavano a 12.206, dei quali 6.556 maschi e 5.650 femmine. Infine, coloro che erano in grado di saper almeno leggere e scrivere erano 58.785, dei quali 34.776 maschi e 24.009 femmine."}
{"id": "1973648", "revid": "287204", "url": "https://it.wikipedia.org/wiki?curid=1973648", "title": "Bhilwara", "text": "Bhilwara \u00e8 una citt\u00e0 dell'India di 280.185 abitanti, capoluogo del distretto di Bhilwara, nello stato federato del Rajasthan. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 25\u00b0 21' 0 N e 74\u00b0 37' 60 E e ha un'altitudine di 420 .\nSociet\u00e0.\nEvoluzione demografica.\nAl censimento del 2001 la popolazione di Bhilwara assommava a 280.185 persone, delle quali 148.642 maschi e 131.543 femmine. I bambini di et\u00e0 inferiore o uguale ai sei anni assommavano a 42.882, dei quali 22.397 maschi e 20.485 femmine. Infine, coloro che erano in grado di saper almeno leggere e scrivere erano 183.054, dei quali 110.465 maschi e 72.589 femmine."}
{"id": "1973649", "revid": "287204", "url": "https://it.wikipedia.org/wiki?curid=1973649", "title": "Barmer", "text": "Barmer \u00e8 una suddivisione dell'India, classificata come \"municipality\", di 83.517 abitanti, capoluogo del distretto di Barmer, nello stato federato del Rajasthan. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 25\u00b0 45' 0 N e 71\u00b0 22' 60 E e ha un'altitudine di 226 .\nSociet\u00e0.\nEvoluzione demografica.\nAl censimento del 2001 la popolazione di Barmer assommava a 83.517 persone, delle quali 45.089 maschi e 38.428 femmine. I bambini di et\u00e0 inferiore o uguale ai sei anni assommavano a 12.898, dei quali 6.868 maschi e 6.030 femmine. Infine, coloro che erano in grado di saper almeno leggere e scrivere erano 55.525, dei quali 35.180 maschi e 20.345 femmine."}
{"id": "1973650", "revid": "114383907", "url": "https://it.wikipedia.org/wiki?curid=1973650", "title": "Chkdsk", "text": "CHKDSK (abbreviazione di Checkdisk) \u00e8 un comando, usato nei sistemi DOS e Microsoft Windows, che esegue il controllo di errore nel file system di un hard disk o di una unit\u00e0 di memoria flash. \u00c8 simile al comando fsck di Unix.\nUtilizzo.\nPer usarlo bisogna accedere al \"Prompt dei comandi\" (Cmd.exe) con permessi di amministratore di sistema e digitare CHKDSK [Volume] [percorso] [Nome File] [parametro]\nLe opzioni /I e /C consentono di ridurre il tempo necessario per l'esecuzione del CHKDSK evitando alcuni controlli del volume.\nCome esempio: per eseguire un controllo del disco C: completo dal \"Prompt dei comandi\" occorre dare il comando CHKDSK C: /F /R"}
{"id": "1973651", "revid": "599013", "url": "https://it.wikipedia.org/wiki?curid=1973651", "title": "Keith McLeod", "text": ""}
{"id": "1973653", "revid": "287204", "url": "https://it.wikipedia.org/wiki?curid=1973653", "title": "Baran (India)", "text": "Baran \u00e8 una suddivisione dell'India, classificata come \"municipality\", di 78.372 abitanti, capoluogo del distretto di Baran, nello stato federato del Rajasthan. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 25\u00b0 6' 0 N e 76\u00b0 31' 0 E e ha un'altitudine di 261 .\nSociet\u00e0.\nEvoluzione demografica.\nAl censimento del 2001 la popolazione di Baran assommava a 78.372 persone, delle quali 40.982 maschi e 37.390 femmine. I bambini di et\u00e0 inferiore o uguale ai sei anni assommavano a 12.571, dei quali 6.593 maschi e 5.978 femmine. Infine, coloro che erano in grado di saper almeno leggere e scrivere erano 51.423, dei quali 30.549 maschi e 20.874 femmine."}
{"id": "1973655", "revid": "599013", "url": "https://it.wikipedia.org/wiki?curid=1973655", "title": "Cory Alexander", "text": ""}
{"id": "1973657", "revid": "1543377", "url": "https://it.wikipedia.org/wiki?curid=1973657", "title": "ESTREAM", "text": "L'eSTREAM \u00e8 un progetto europeo sponsorizzato dal consorzio ECRYPT (\"European Network of Excellence for Cryptology \") per identificare nuovi cifrari a flusso da utilizzare diffusamente. L'eSTREAM \u00e8 stato avviato ufficialmente nel novembre del 2004 ed \u00e8 durato 4 anni: ha portato al rilascio, nell'aprile del 2008 di un portafoglio di cifrari a flusso di nuova concezione (rivisitato nel settembre dello stesso anno), suddivisi in due grandi famiglie, una ottimizzata per l'implementazione in software ed una per quella in hardware. L'eSTREAM segue il NESSIE (New European Schemes for Signatures, Integrity and Encryption), un altro progetto europeo per la selezione di primitive crittografiche in essere dal 2000 al 2003 e che ha visto cadere sotto la crittoanalisi tutti i sei algoritmi a flusso presentati.\nI profili.\nIl progetto eSTREAM inserisce gli algoritmi inviati in uno oppure in entrambi i gruppi seguenti:\nEntrambi i profili contenevano la sotto-categoria \"A\", che raccoglieva i cifrari che offrivano, oltre alla cifratura, anche l'autenticazione. All'ultima fase del progetto, per\u00f2, non \u00e8 arrivato nessun cifrario che implementasse tale caratteristica.\nLe fasi.\nL'eSTREAM \u00e8 stato diviso in 3 fasi distinte.\nFase 1.\nLa Fase 1 ha visto un'analisi generale degli algoritmi presentati per la selezione di quelli ritenuti pi\u00f9 interessanti per le fasi successive. In questa prima cernita si sono analizzati i candidati in base a criteri di sicurezza, prestazioni (in relazione principalmente a quelle offerte dall'AES), semplicit\u00e0 e flessibilit\u00e0 del codice, accuratezza e completezza della documentazione. I candidati per il Profilo 1 erano accettati solo se dimostravano prestazioni in software superiori a quelle dell'AES-128 in modalit\u00e0 CTR.\nDurante questa fase i candidati sono stati sottoposti ad una notevole serie di analisi, i cui risultati sono stati pubblicati di volta in volta. Il progetto ha anche sviluppato un framework per eseguire i test sulle prestazioni dei candidati.\nLa Fase 1 si \u00e8 ufficialmente conclusa il 27 marzo 2006.\nFase 2.\nNel luglio del 2006 \u00e8 stata avviata ufficialmente la Fase 2. Durante questa fase si sono intensificati gli studi sui candidati accettati nella prima fase e sono stati selezionati, da entrambi i profili, alcuni algoritmi, definiti Focus Phase 2 algorithms, trovati di particolare interesse e su cui si sono concentrati maggiormente la crittoanalisi e lo studio delle prestazioni. Questi algoritmi erano ri-classificati ogni 6 mesi.\nFase 3.\nL'ultima fase \u00e8 iniziata nell'aprile del 2007 ed ha visto coinvolti 16 degli algoritmi inizialmente ammessi al progetto.\nLa Fase 3 \u00e8 terminata il 15 aprile 2008 con l'annuncio dei candidati che sono stati selezionati per il portafoglio dell'eSTREAM.\nPer il Profilo 1 essi sono: HC-128, Rabbit, Salsa20/12, SOSEMANUK.\nPer il Profilo 2 essi sono: F-FCSR-H versione 2, Grain versione 1, MICKEY versione 2, Trivium. Successivamente, l'8 settembre 2008, l'F-FCSR-H \u00e8 stato tolto dal portafoglio perch\u00e9 studi compiuti nei mesi successivi alla prima pubblicazione della lista dei candidati selezionati hanno portato alla scoperta di alcune vulnerabilit\u00e0 dell'algoritmo.\nGli algoritmi.\nQui di seguito sono riportati gli algoritmi che hanno partecipato al progetto eSTREAM:\nNote:\nRevisioni annuali.\nEssendo il progetto eSTREAM basato su algoritmi nuovi e sostanzialmente poco studiati, \u00e8 stato deciso di sottoporli ad una revisione periodica ogni 4 anni circa onde aggiornare il portafoglio tenendo in considerazione gli avanzamenti in campo crittanalatico.\nIl primo aggiornamento \u00e8 stato quello gi\u00e0 citato dell'8 settembre 2008 che ha portato all'eliminazione dal portafoglio del cifrario F-FCSR-H.\nLa prima revisione \u00e8 datata 31 luglio 2009 e non ha apportato nessuna modifica; il documento \u00e8 stato poi ripubblicato in versione 1.1 il 1\u00ba ottobre 2009.\nLa seconda revisione \u00e8 datata 16 gennaio 2012: con essa gli analisti assumono come dato di fatto che il Grain v1 ad 80 bit non \u00e8 pi\u00f9 supportato dai suoi autori, ma decidono di non inserire nel portafoglio dei cifrari il suo successore, il Grain-128a, per via del fatto che quest'ultimo occupa pi\u00f9 risorse e lavora ad una velocit\u00e0 dimezzata rispetto al Grain v1."}
{"id": "1973660", "revid": "339392", "url": "https://it.wikipedia.org/wiki?curid=1973660", "title": "Lobanowski", "text": ""}
{"id": "1973661", "revid": "599013", "url": "https://it.wikipedia.org/wiki?curid=1973661", "title": "Filip Videnov", "text": ""}
{"id": "1973663", "revid": "119921106", "url": "https://it.wikipedia.org/wiki?curid=1973663", "title": "Banco S. Geminiano e S. Prospero", "text": "Il Banco S. Geminiano e S. Prospero S.C. \u00e8 un istituto di credito italiano.\n\u00c8 un marchio del Banco BPM, dopo esserlo stato in precedenza dal 27 dicembre 2011 fino al 1\u00ba gennaio 2017 dell'ex Banco Popolare, che \u00e8 presente nell'Emilia-Romagna, in Lombardia e nelle Marche; \u00e8 anche una Direzione territoriale con sede a Modena della Divisione Banca Popolare di Verona a cui fa capo l'area Cassa di Risparmio di Imola.\nStoria.\nIl Banco S. Geminiano e S. Prospero \u00e8 nato nel 1932 a Modena dalla fusione tra il Banco S. Geminiano fondato a Modena nel 1897 e il Banco S. Prospero fondato a Reggio Emilia nel 1899.\nNel 1996 a seguito della fusione per incorporazione nella Banca Popolare di Verona nasce la Banca Popolare di Verona - Banco S. Geminiano e S. Prospero Societ\u00e0 cooperativa a responsabilit\u00e0 limitata con sede a Verona e uffici di direzione a Verona e a Modena, di cui diventa un marchio.\nDal 1\u00ba giugno 2002 al 30 giugno 2007 \u00e8 stato un brand dell'holding Banco Popolare di Verona e Novara.\nDal 1\u00ba luglio 2007 al 27 dicembre 2011 \u00e8 stato un marchio della Banca Popolare di Verona - S. Geminiano e S. Prospero, quando in seguito alla sua fusione nella capogruppo Banco Popolare, diventa un marchio dell'ex gruppo bancario.\nIn seguito alla fusione tra il Banco Popolare e la Banca Popolare di Milano \u00e8 un marchio della rete commerciale del Banco BPM che contraddistingue le sue filiali poste prevalentemente in Emilia-Romagna (escluse le province di Parma e Piacenza) ed in misura marginale in Lombardia nella provincia di Mantova e nelle Marche nella provincia di Pesaro e Urbino."}
{"id": "1973667", "revid": "118416901", "url": "https://it.wikipedia.org/wiki?curid=1973667", "title": "Michele Ciliberto", "text": "Biografia.\nNato a Napoli nel 1945, si \u00e8 formato alla Facolt\u00e0 di Lettere e Filosofia dell'Universit\u00e0 di Firenze ed \u00e8 stato allievo di Eugenio Garin, con cui si \u00e8 laureato nel 1968 discutendo una tesi sulla fortuna di Niccol\u00f2 Machiavelli. Dopo la laurea ha lavorato per alcuni anni come borsista presso il Lessico Intellettuale Europeo, diretto da Tullio Gregory, per il quale ha preparato il \"Lessico di Giordano Bruno\" edito nel 1979. Nominato nel 1971 assistente alla cattedra di Storia della filosofia della Facolt\u00e0 di Lettere dell'Universit\u00e0 di Firenze tenuta da Eugenio Garin e da Paolo Rossi, ha insegnato a vario titolo prima nella stessa Universit\u00e0, poi in quelle di Trieste e di Pisa, dove ha diretto, dal 1996 al 2002, il Dipartimento di Filosofia. Dal 2002 al 2015 ha insegnato Storia della filosofia moderna e contemporanea alla Scuola Normale Superiore di Pisa. Nella Scuola Normale ha ricoperto vari incarichi tra cui la presidenza della Classe di Lettere e Filosofia, la direzione del Centro di Filosofia, la presidenza delle Edizioni della Normale. Dal 1996 \u00e8 Presidente dell'Istituto Nazionale di Studi sul Rinascimento di Firenze. Dal 1998 \u00e8 presidente di IRIS\u00a0\u2013 Associazione di Biblioteche Storico-Artistiche e Umanistiche di Firenze. \u00c8 stato presidente dei Comitati nazionali per le celebrazioni di Giordano Bruno, Marsilio Ficino, Benedetto Varchi, Giovanni Della Casa e Lodovico Castelvetro.\nHa fatto parte del Consiglio Nazionale per i Beni culturali, fa parte del comitato direttivo del \"Dizionario Biografico degli Italiani\" e del consiglio scientifico dell\u2019\"Istituto dell\u2019Enciclopedia italiana\"; \u00e8 membro dell\u2019Advisory Committee della Tatti Renaissance Library della Harvard University e del comitato dei garanti della \"Fondazione Gramsci\". \u00c8 direttore scientifico dell\u2019edizione delle opere latine di Giordano Bruno per la casa editrice Adelphi e ha coordinato l\u2019enciclopedia \"Giordano Bruno. Parole, concetti, immagini\" e i volumi \"Il contributo italiano alla storia del pensiero. Filosofia\" e \"Croce e Gentile. La cultura italiana e l\u2019Europa\" per l\u2019Istituto dell\u2019Enciclopedia Italiana. Dirige la rivista \"Rinascimento\", oltre a far parte del comitato scientifico della \"Rivista di storia della filosofia\", del \"Giornale critico della filosofia italiana\", degli \"Annali della Scuola Normale Superiore di Pisa, Classe di Lettere\", di \"Dianoia\", di \"Philosophia\" e di \"Studi storici\". \u00c8 socio nazionale dell\u2019Accademia dei Lincei.\nPensiero.\nAl centro dell\u2019attivit\u00e0 scientifica di Michele Ciliberto sono tre problemi: 1. la filosofia del Rinascimento con speciale attenzione all\u2019opera e alle figure di Giordano Bruno \u2013 al quale ha dedicato molti lavori\u00a0\u2013 e di Niccol\u00f2 Machiavelli; 2. la filosofia contemporanea, in modo particolare la \u2018tradizione\u2019 italiana (Gramsci, Croce, Gentile, Cantimori, Garin). 3. la filosofia politica e in maniera specifica la crisi della democrazia rappresentativa."}
{"id": "1973668", "revid": "181073", "url": "https://it.wikipedia.org/wiki?curid=1973668", "title": "Sarcofago di Elena", "text": "Il sarcofago di Elena \u00e8 un sarcofago in porfido rosso antico proveniente dal Mausoleo di Elena, ove fu sepolta Flavia Giulia Elena (248\u2013329), madre dell'imperatore romano Costantino I. \u00c8 conservato nei Musei Vaticani, vicino al sarcofago di Costantina e fu inserito nella collezione da papa Pio VI.\nStoria e descrizione.\nIl massiccio sarcofago, alto 2,42 metri, \u00e8 di tipo colossale, pensato probabilmente per la sepoltura di un gruppo familiare pi\u00f9 che per un solo individuo. Tradizionalmente viene assegnato alla madre di Costantino I sin dalle fonti antiche e in passato si \u00e8 pensato che, per lo stile e il soggetto militare della decorazione a rilievo, fosse stato inizialmente preparato per il padre di Costantino Costanzo Cloro o, forse per Costantino stesso e la dinastia costantiniana. Questo progetto tuttavia fu abbandonato quando nel 324 Bisanzio divent\u00f2 la residenza imperiale di Costantino, cambiando nome in Costantinopoli; Costantino infatti decise di esservi sepolto, mentre la madre Elena continu\u00f2 a vivere a Roma, dove mor\u00ec. &lt;br&gt;L'opera, creata nella prima met\u00e0 del IV secolo, fu pesantemente restaurata alla base e integrata nelle parti mancanti nel XVIII secolo (in seguito ai danni derivati da un incendio nel XIV secolo), anche se le linee generali delle scene, la composizione e lo stile generali sono inequivocabilmente originali.\nIl coperchio \u00e8 a quattro spioventi, con figure a tutto tondo di Geni e Vittorie agli angoli, vicino alle quali sono ipoteticamente appese delle ghirlande a bassorilievo che, sui lati lunghi del \"tetto\", incorniciano dei leoni sdraiati e sui lati lunghi della cornice sono sorrette da un amorino volante. La cassa \u00e8 liscia con figure a medio e altorilievo. Nella fascia superiore si vedono delle insegne bi-ansate (cio\u00e8 con due \u00abmanici\u00bb ai lati) rimaste anonime, senza scritte, e dei busti sui lati lunghi, uno maschile nella parte destra con una corona di foglie da vincitore, probabilmente Costanzo Cloro, e uno femminile nella parte sinistra che ha una qualche somiglianza con immagini di Elena a noi note che vengono dalle monete.\nLa parte centrale \u00e8 occupata da cavalieri romani, tre su ciascun lato lungo e due su ciascuno corto, vestiti con la tunica corta, l'elmo e armati di lancia e talvolta anche di scudo. Essi sono raffigurati nell'atto di caricare barbari in fuga o di trasportarli come prigionieri. In basso si trovano prigionieri a altorilievo. Il ritmo della composizione \u00e8 ben calibrato e ricorda da vicino la processione a cavallo della base della Colonna Antonina, con analoghi effetti di chiaroscuro dati dal contrasto tra l'altorilievo e lo sfondo liscio. La scultura del duro porfido era si solito concentrata vicino alle cave in Egitto o in mano a artisti originari di quelle zone, per cui anche questo sarcofago \u00e8 probabilmente dovuto a maestranze orientali. Rispetto a esempi precedenti del periodo della tetrarchia (come il monumento ai Tetrarchi di Venezia) si assiste qui a una ripresa dei modi pi\u00f9 classicistici (panneggio elegante e logico, ricchezza plastica dei corpi), tipica dell'arte costantiniana dopo il consolidamento del potere finite le guerre civili, per cui la datazione, ormai ampiamente accettata, del sarcofago \u00e8 attorno al 320.\nIl sarcofago venne inoltre utilizzato da papa Anastasio IV (1073 - 1154) per la sua sepoltura presso San Giovanni in Laterano a Roma, fino al Seicento, quando il sarcofago fu posizionato nel portico della stessa chiesa e dedicato nuovamente a Elena."}
{"id": "1973669", "revid": "486946", "url": "https://it.wikipedia.org/wiki?curid=1973669", "title": "FIBA Eurobasket", "text": ""}
{"id": "1973670", "revid": "486946", "url": "https://it.wikipedia.org/wiki?curid=1973670", "title": "EuroBasket", "text": ""}
{"id": "1973673", "revid": "2176804", "url": "https://it.wikipedia.org/wiki?curid=1973673", "title": "Bubo", "text": "Bubo \u00e8 un genere di uccelli della famiglia degli Strigidi, conosciuti in America come gufi cornuti ed in Eurasia come gufi reali (date le loro grandi dimensioni).\nTassonomia.\nIl genere comprende le seguenti specie:"}
{"id": "1973679", "revid": "18859349", "url": "https://it.wikipedia.org/wiki?curid=1973679", "title": "Gufo aquila", "text": ""}
{"id": "1973680", "revid": "34222", "url": "https://it.wikipedia.org/wiki?curid=1973680", "title": "Gufo cornuto", "text": ""}
{"id": "1973681", "revid": "300067", "url": "https://it.wikipedia.org/wiki?curid=1973681", "title": "Tommy Amaker", "text": ""}
{"id": "1973684", "revid": "37401", "url": "https://it.wikipedia.org/wiki?curid=1973684", "title": "Uolof", "text": ""}
{"id": "1973687", "revid": "701660", "url": "https://it.wikipedia.org/wiki?curid=1973687", "title": "Sarcofago di Costantina", "text": "Il sarcofago di Costantina \u00e8 un sarcofago in porfido rosso proveniente dalla chiesa di Santa Costanza, dove fu sepolta la figlia di Costantino I, Costantina, e oggi conservato nei Musei Vaticani.\nStoria.\nIl massiccio sarcofago, alto 2,25 metri, \u00e8 strutturato in maniera simile al sarcofago di Elena, nonna paterna di Costantina, e anche il rispettivo mausoleo presso la basilica di Sant'Agnese fuori le mura (di fondazione costantiniana) era molto simile al mausoleo di Elena sull'antica via Labicana. Il sarcofago, citato in un passo del \"Liber Pontificalis\" e in uno di Ammiano Marcellino, venne verosimilmente realizzato contemporaneamente alla chiesa, tra il 337 e il 354 (con probabilit\u00e0 vicino al 340), e collocato in una nicchia opposta all'entrata, poco lontano dal sarcofago della sorella di Costantina, Elena, che non si \u00e8 conservato.\nDescrizione.\nIl coperchio ha quattro spioventi e un alto bordo sul quale corrono delle ghirlande sostenute da protomi. La cassa non \u00e8 profilata e reca una ricca decorazione a rilievo di amorini alla vendemmia, dove i tralci di vite concorrono a formare complesse girali che decorano tutto il registro superiore, i bordi nei lati minori e inquadrano al centro dei lati lunghi delle scenette con putti. Nella parte inferiore dei lati lunghi figurano vari animali della simbologia pagana e cristiana, quali pavoni e pecore, vicini a amorini con corone. I lati corti invece mostrano tre amorini intenti alla pigiatura dell'uva.\nLa simbologia della vendemmia nell'arte funeraria \u00e8 molto antica e legata ai culti dionisiaci, secondo i quali l'uva morendo, al pari dell'essere umano, poteva creare qualcosa di migliore che era il vino: l'ambiguit\u00e0 di un tema pagano non ancora interamente assimilato al cristianesimo \u00e8 tipica di quel periodo storico. Anche la scelta degli animali rimanda al tema del sacrificio (agnello, pecora) e resurrezione (pavone che cambia il piumaggio a primavera e la cui carne si credeva immarcescibile, in grado quindi di superare la morte). Lo stesso tema era ripreso dai mosaici della volta anulare del mausoleo, in un continuo richiamo tra i diversi materiali e tecniche artistiche. \nI confronti possibili sono opere molto vicine, una conservata a Istanbul e una a Alessandria d'Egitto, che confermano come la lavorazione del duro porfido, pietra riservata alla corte imperiale fin dal III secolo, fosse esclusiva delle officine e degli artisti orientali.\nRispetto al sarcofago di Elena, di una ventina d'anni anteriore, si nota un permanere dell'ispirazione classica nella composizione, ma un rendimento ormai pi\u00f9 tozzo delle figure, con volumi semplificati e una ricchezza di dettagli calligrafici soprattutto negli elementi vegetali, che si inseriscono pienamente nel processo di trapasso dell'arte tardoantica verso le nuove forme anti-classiche che porteranno all'arte medievale."}
{"id": "1973688", "revid": "36426", "url": "https://it.wikipedia.org/wiki?curid=1973688", "title": "Protomi", "text": ""}
{"id": "1973689", "revid": "36426", "url": "https://it.wikipedia.org/wiki?curid=1973689", "title": "Thiasos", "text": ""}
{"id": "1973690", "revid": "1776051", "url": "https://it.wikipedia.org/wiki?curid=1973690", "title": "Big Bang (Heavy Pettin)", "text": "Big Bang \u00e8 il terzo album degli Heavy Pettin, pubblicato nel 1989 per l'etichetta discografica FM Revolver Records. "}
{"id": "1973692", "revid": "18859601", "url": "https://it.wikipedia.org/wiki?curid=1973692", "title": "Ophthalmomegas", "text": ""}
{"id": "1973693", "revid": "1924342", "url": "https://it.wikipedia.org/wiki?curid=1973693", "title": "Three Little Birds", "text": "Three Little Birds \u00e8 una canzone dei Bob Marley and the Wailers presente nel secondo lato del loro album \"Exodus\" del 1977.\nIspirazione.\n\u00c8 stata scritta da Marley a Kingston (in Giamaica), l'anno precedente. All'epoca Marley era solito sedere nel cortile di casa a fumare dell'erba. Ogni volta che si rollava uno spinello, tre piccoli uccellini venivano a beccare i semi che gli cadevano. La visione di questi tre uccellini, che mangiavano tranquilli e in pace, gli ispir\u00f2 questa canzone reggae che parlava del non preoccuparsi eccessivamente del proprio destino.\nSecondo un'altra versione i tre uccellini sarebbero le coriste dei Wailers, la band di Marley, pi\u00f9 esattamente le \"Threes\": Marcia Griffiths, Judy Mowatt, e Rita, la moglie di Bob Marley\nSuccesso commerciale.\nLa canzone \u00e8 una delle pi\u00f9 popolari di Bob Marley. Nel 1980 in Inghilterra usc\u00ec come singolo (il retro era \"Every Need Got an Ego to Feed\"), arrivando sino al 17\u00ba posto."}
{"id": "1973695", "revid": "287204", "url": "https://it.wikipedia.org/wiki?curid=1973695", "title": "Josaphat-Robert Large", "text": "Biografia.\nJosaphat-Robert Large \u00e8 nato a J\u00e9r\u00e9mie, citt\u00e0 situata nel sud dell'isola di Haiti. Suo padre \u00e8 Camille Large, un professore di letteratura francese e della lingua dell'antica Grecia. Sua madre, Odette Chassagne, era una commerciante. Effectua gli studi al \"Coll\u00e8ge\" Saint-Louis e al \"Coll\u00e8ge\" Saint-Martial a Port-au-Prince. L'idea di diventare scrittore nacque in lui dopo aver letto \"Le bateau ivre\" di Rimbaud, all'et\u00e0 di 13 anni. Allo stesso tempo, egli ha scritto i primi versi della sua prima raccolta di poesie \"Nerfs du vent\" (Nervi del vento), che \u00e8 stata pubblicata nell'ottobre 1975, a Parigi. Il suo romanzo \"Les terres entour\u00e9es de larmes\", il primo volume della trilogia \"Les empreintes de la vie\" (Impronte della vita), ha ricevuto nel 2003 \"Prix litt\u00e9raire des Cara\u00efbes\" (Premio letterario dei Caraibi). Josaphat-Robert Large \u00e8 socio dell\"Association des \u00c9crivains de Langue fran\u00e7aise\" (Associazione dei scrittori francesi), della Soci\u00e9t\u00e9 des Gens de Lettres de France (Societ\u00e0 dei letterati francesi) e dell'associazione internazionale di scrittori PEN Club.\nL'esilio.\nDopo due giorni al carcere a seguito del sciopero di studenti contro il governo del dittatore Fran\u00e7ois Duvalier, Josaphat-Robert Large scelse di lasciare Haiti per esiliarsi negli Stati Uniti d'America. In New York, studi\u00f2 inglese all'Universit\u00e0 Columbia e fotografia alla \"New York Institute of Photography\". Nel anno 1973, ebbe l'occasione di incontrare due scrittori, Jean-Claude Charles e G\u00e9rard Campfort, che lo incoraggiano nella carriera letteraria. L'anno dopo, form\u00f2 il gruppo \"Kouidor\" (Troupe di teatro), con il regista teatrale Herv\u00e9 Denis, e due drammaturghi: Syto Cav\u00e9 e Jacques Charlier. In aggiunta alle attivit\u00e0 nel campo della letteratura, l'autore ha frequentado oppositori del regime del dittatore Papa Doc e ha partecipato a due invasione contro il suo governo. Entrambe le volte, Josaphat-Robert Large \u00e8 stato gettato in prigione a Miami.\nPremio.\nPremio Prix litt\u00e9raire des Cara\u00efbes 2003"}
{"id": "1973699", "revid": "599013", "url": "https://it.wikipedia.org/wiki?curid=1973699", "title": "Suore missionarie del Preziosissimo Sangue", "text": "Le Suore Missionarie del Preziosissimo Sangue (in latino \"Congregatio Pretiosi Sanguinis\", in tedesco \"Missionsschwestern vom Kostbaren Blut\") sono un istituto religioso femminile di diritto pontificio: i membri di questa congregazione, dette Missionarie di Mariannhill, pospongono al loro nome la sigla C.P.S.\nStoria.\nLe origini dell'istituto risalgono all'8 settembre 1885, quando nel Natal arriv\u00f2 un gruppo di cinque collaboratrici laiche per affiancare i Missionari di Mariannhill: le ausiliarie si costituirono presto in congregazione religiosa e Franz Pfanner redasse per loro una regola ispirata a quella benedettina.\nVenne subito aperto un noviziato e il 2 ottobre 1887 le prime religiose ricevettero l'abito: venne fondato anche un probandato in Europa (prima a Kirchherten, presso Bedburg, poi a Helden-Panningen, nel Limburgo). Nel 1901 venne eretta la casa di Aarle-Rixtel, che fu sede generalizia dell'istituto fino al 1967.\nLa congregazione e le sue costituzioni vennero approvate dalla Santa Sede il 2 ottobre del 1906.\nAttivit\u00e0 e diffusione.\nSi dedicano soprattutto ad attivit\u00e0 educative, specialmente alla formazione professionale delle popolazioni indigene africane.\nLe Missionarie del Preziosissimo Sangue svolgono il soprattutto nell'Africa centro-meridionale (Sudafrica, Repubblica Democratica del Congo, Tanzania, Mozambico, Kenya, Zimbabwe, Zambia, Sudan): sono presenti anche in Europa (Italia, Austria, Germania, Paesi Bassi, Danimarca, Portogallo, Romania), nell'America settentrionale (Stati Uniti d'America e Canada), in Papua Nuova Guinea e nella Corea del Sud: la sede generalizia \u00e8 a Roma.\nAl 31 dicembre 2005 l'istituto contava 946 religiose in 100 case."}
{"id": "1973703", "revid": "1573940", "url": "https://it.wikipedia.org/wiki?curid=1973703", "title": "Lissorhoptrus oryzophilus", "text": "Il punteruolo del riso (Lissorhoptrus oryzophilus ) \u00e8 un coleottero curculionoideo della famiglia Brachyceridae, originario del continente americano. Il suo areale comprende Canada, Stati Uniti orientali, Messico, Cuba, Repubblica Dominicana, Colombia, Suriname e Venezuela; inoltre pi\u00f9 raramente compare nelle aree risicole dell'Asia (Cina, India, Giappone, Corea e Taiwan) ed anche in Italia, esclusivamente in Piemonte e Lombardia.\nDescrizione.\nLe uova sono di forma cilindrica, la loro lunghezza si attesta sui 0,8\u00a0mm e la larghezza di 0,14\u00a0mm, il colore appare bianco perlaceo; si nascondono facilmente grazie alle loro dimensioni ridotte nelle guaine fogliari o, pi\u00f9 raramente, nelle radici.\nBiologia.\nL'alimentazione delle forme adulte \u00e8 costituita principalmente dai tessuti delle giovani foglie di riso e di altre monocotiledoni infestanti, emergenti dall'acqua. Grazie al suo apparato boccale masticatore, riesce a provocare scarificazioni longitudinali di lunghezza variabile, parallele alle nervature delle foglie, da cui si pu\u00f2 evincere la presenza dell'insetto. I danni sono anche di altra natura: i problemi maggiori si verificano nelle larve appena uscite dalle uova deposte nella guaina della parte sommersa della foglia; esse andando alla ricerca di cibo si nutrono delle radici, provocando ingenti danni.\nLe piante quando vengono infestate da tali larve mostrano i vari danni provocati: sviluppo ridotto, scarso accestimento, minor peso della granella, fino al possibile sradicamento delle piante. \u00c8 stata stimata intorno al 30% la quantit\u00e0 di danni che tali larve provocano alle piante.\nLotta.\nI paesi in cui il punteruolo \u00e8 presente stabilmente hanno adottato programmi di controllo di diversa natura: in particolare essi prevedono l'uso di insetticidi per la concia del seme, l'uso di cultivar tolleranti ed il ricorso a pratiche agronomiche quali il ritardo della sommersione della risaia. Come misura di profilassi converrebbe effettuare un controllo della vegetazione ripariale che \u00e8 un'importante risorsa trofica per gli adulti all'inizio ed alla fine del ciclo della coltivazione del riso.\nDopo i primi danni nell'area novarese nella campagna del 2006, l'Ente Nazionale Risi ha ricevuto dalla regione Piemonte un incarico, partito nel 2007, di durata triennale, per esporre le possibili soluzioni al problema. Inizialmente si era pensato di studiare le modalit\u00e0 di coltivazione e dell'epoca di semina sulla biologia di \"Lissorhoptrus oryzophilus\" e sul relativo danno, con riguardo a quali utilit\u00e0 potessero avere dei preparati insetticidi, studiati appositamente. Secondo gli studi svolti, le larve sono pi\u00f9 numerose con la modalit\u00e0 di semina interrata e in quella dell'epoca tradizionale rispetto a quella tardiva; altri risultati utili sinora non si sono avuti, mentre le sperimentazioni si stanno concentrando sui possibili usi dei vari insetticidi. Attualmente contro tale insetto non esistono prodotti fitosanitari adeguati."}
{"id": "1973715", "revid": "121658", "url": "https://it.wikipedia.org/wiki?curid=1973715", "title": "Antonia Bembo", "text": "Biografia.\nUnica figlia del dottor Giacomo Padoani (1603-1666) e di Diana Pareschi (1609-1676), nel 1659 si spos\u00f2 con il patrizio Lorenzo Bembo (1637-1703) da cui ebbe tre figli: la N.D. Diana (1663-1729) sposatasi con Iseppo Besi, il N.H. Andrea (1665-1710) coniugatosi con la N.D.Isabella Priuli ed il N.H. Giacomo (1666-1741) coniugatosi con la N.D. Pellegrina Priuli, unico ad avere discendenza perdurata fino al XIX secolo e che si estinse nelle famiglie Bold\u00f9 e Morosini. Prima del 1676 si trasfer\u00ec a Parigi dove lavor\u00f2 per un lungo periodo come cantante alla corte di Luigi XIV. Il Re di Francia le concesse inoltre una pensione e un alloggio presso la Petite Union Chr\u00e9tienne des Dames de Saint Chaumont, una comunit\u00e0 religiosa.\nCome compositrice si ciment\u00f2 in svariati generi musicali: l'opera, la serenata, l'aria, la cantata, il mottetto.\nIl suo stile, improntato inizialmente alla tradizione italiana e influenzato da Francesco Cavalli, specie nell'ambito della musica vocale, con abbondante uso di virtuosismi e madrigalismi, si adatt\u00f2 progressivamente al gusto francese (\"Les sept psaumes de David\").\nComposizioni.\nLa sua produzione ci \u00e8 tramandata attraverso sei volumi manoscritti conservati presso la Biblioth\u00e8que Nationale di Parigi."}
{"id": "1973716", "revid": "18860074", "url": "https://it.wikipedia.org/wiki?curid=1973716", "title": "The Blue Bird (film 1940)", "text": ""}
{"id": "1973717", "revid": "767487", "url": "https://it.wikipedia.org/wiki?curid=1973717", "title": "...hanno cambiato faccia", "text": "...hanno cambiato faccia \u00e8 un film del 1971 scritto e diretto da Corrado Farina.\nIl film \u00e8 una trasposizione satirica del mito di Dracula ambientata nella societ\u00e0 contemporanea: il moderno vampiro \u00e8 un ricco ingegnere che succhia la linfa vitale dalle sue vittime con le armi del consumismo, del lavoro, della religione, dell'intrattenimento, della pubblicit\u00e0.\nTrama.\nAlberto Valle \u00e8 un impiegato di un'importante azienda, la Auto Avio Motor. Valle viene convocato dal presidente dell'azienda, che gli comunica l'invito del proprietario, che porta il sinistro nome di Giovanni Nosferatu, a recarsi presso la sua villa. Nel paesino in cui si trova la magione di Nosferatu, Valli incontra Laura, una ragazza dai costumi sessuali molto liberi, che lo accompagna fino alla villa di Nosferatu, raccontandogli dei suoi progetti di una vita dedita ai viaggi e a nuove esperienze. Giunti alla villa, Laura decide di restare nell'automobile di Alberto, mentre quest'ultimo si reca all'incontro col magnate.\nL'atmosfera sinistra del villaggio diventa ancora pi\u00f9 opprimente nella propriet\u00e0 di Nosferatu. Alberto viene immediatamente scortato lungo il viale d'ingresso da due Fiat Cinquecento bianche, guidate da uomini che non rispondono alle sue domande. Giunto all'ingresso, fa la conoscenza di Corinna, segretaria del signor Nosferatu. Presto tra i due nasce un rapporto d'amore, ma ben presto Alberto si accorge che nella villa accadono cose strane. Dopo aver parlato con Nosferatu, che gli propone di diventare nuovo presidente della compagnia, scopre, infatti, che nella casa vi \u00e8 un nido d'infanzia in cui sono ospitati i figli dei dipendenti dell'Auto Avio Motor e legge, inoltre, le pagine di un registro, nel quale sono schedati tutti i dipendenti sin dalla nascita. Anche lui \u00e8 in quel registro: accanto alle sue foto da neonato vi \u00e8 un'annotazione: \"Alberto Valle, presidente A.A.M.\". Altre stranezze attirano la sua attenzione. La scoperta di quello che lui crede essere un cadavere nel bosco della tenuta di Nosferatu; una cripta in cui \u00e8 presente una nicchia che porta il nome di \"Giovanni Nosferatu\", la cui data di nascita \u00e8 il 1801 e la cui data di morte \u00e8 assente; la scoperta che gli abitanti del villaggio sono terrorizzati a sentire il nome di Nosferatu. Nel frattempo Laura, che si era addormentata nell'automobile di Alberto, viene rapita da alcuni uomini del proprietario. Quest'ultimo la fa portare in casa e la violenta, all'insaputa di Valle. Uscito dalla villa, scopre che la ragazza \u00e8 scomparsa e che nell'auto \u00e8 rimasto solo un ciondolo.\nBen presto scopre che il suo datore di lavoro \u00e8 un uomo senza scrupoli, che ha un potere totale sui suoi dipendenti, che riceve personalit\u00e0 importanti, compresi alti prelati con le quali escogita i modi per vendere prodotti spesso dannosi per la salute pubblica. L'impiegato decide di scappare, ma viene bloccato dagli uomini nelle 500. Tornato in casa, spara a Nosferatu, dopo aver capito che egli rappresenta un nuovo volto del potere, il volto del consumismo, e che esso ha semplicemente \"cambiato faccia\", ma in sostanza resta lo stesso. Alberto riesce a fuggire e ritrova Laura, completamente cambiata nel suo aspetto esteriore. Non \u00e8 pi\u00f9 vestita come una ragazza di facili costumi, ma come una segretaria d'azienda. Gli comunica, infatti, di essere stata assunta da un'importante ditta e di aver rinunciato ai suoi sogni di libert\u00e0, dopodich\u00e9 si allontana nella nebbia.\nAlberto rimonta in macchina e Corinna, che aveva assistito alla scena, gli apre il cancello. I due si dirigono a bordo dell'auto all'ingresso della villa, scortati dalle 500. Sulle scale ritrovano Giovanni Nosferatu, vivo e vegeto. Il film termina e sullo schermo appare una frase di Herbert Marcuse: \u00abIl terrore, oggi, si chiama tecnologia\u00bb.\nNote.\nL'inizio del film venne girato a Torino. Il moderno e vertiginoso quartier generale della Auto Avio Motor, che appare durante i titoli di testa, \u00e8 in realt\u00e0 il sinistro Palazzo Rai, da pochi anni realizzato di fronte alla stazione di Porta Susa. "}
{"id": "1973720", "revid": "400694", "url": "https://it.wikipedia.org/wiki?curid=1973720", "title": "Una storia disonesta (album)", "text": "Una storia disonesta \u00e8 il primo album in studio del cantautore italiano Stefano Rosso, pubblicato nel 1977.\nIl disco.\nQuando viene pubblicato il suo primo 33 giri, Stefano Rosso \u00e8 in realt\u00e0 gi\u00e0 attivo da vari anni nel mondo musicale: il primo 45 giri, Io e il vagabondo/La bambina di piazza Cairoli, inciso insieme al fratello, risale al 1969, ed ha avuto varie collaborazioni con artisti come Gianni Morandi, Mia Martini e Claudio Baglioni, e proprio quest'ultimo porta il cantautore alla RCA Italiana, che gli propone un contratto per tre album e gli affianca Antonio Coggio come produttore.\nDopo il buon successo riscosso dal 45 giri Letto 26/...ci siamo ancora noi, pubblicato a giugno del 1976, nell'autunno dello stesso anno vengono registrate negli \"Studi RCA\" di Roma le canzoni dell'album, tutte scritte dallo stesso Rosso, che si firma per\u00f2 con il suo vero nome, Stefano Rossi, ed edite dalla Edizioni Musicali RCA Musica; il tecnico del suono \u00e8 Antonio Rampotti, e gli arrangiamenti sono curati da Luciano Ciccaglioni e Piero Ricci (tranne \"Letto 26\", registrata alcuni mesi prima per il 45 giri ed arrangiata da Piero Pintucci).\nSull'etichetta \u00e8 riportato come anno il 1976: tuttavia il disco viene distribuito nei negozi a gennaio del 1977, ed infatti riporta una catalogazione con il prefisso PL.\nLa copertina \u00e8 curata dalla \"Arti Grafiche Arese\" di Roma, e raffigura gli occhi ed il cappello dei Stefano Rosso in basso, mentre sul retro vi \u00e8 il resto del viso e il mezzobusto, mentre fuma una sigaretta; in basso sono riportati questi versi del cantautore: \u00ab ...e seppure venisse un \"inventore di canzoni\" valuta il suo lavoro con onest\u00e0 poich\u00e9 anche lui getta semi per raccogliere frutti e grani... \u00bb.\nIl disco ottiene un buon successo, come del resto il 45 giri che ne viene tratto, Una storia disonesta/Anche se fosse peggio, certamente per la title track, molto programmata dalle radio libere dell'epoca ed entrata nella storia della canzone italiana per il riferimento allo spinello nei versi del ritornello \u00ab Che bello, due amici una chitarra e uno spinello... \u00bb, che gli porta anche un servizio a lui dedicato dal programma Odeon. Tutto quanto fa spettacolo.\nIn realt\u00e0 anche le altre canzoni sono molto rappresentative dello stile di Stefano Rosso, ed uniscono i richiami alla tradizione popolare romanesca con i riferimenti musicali al country e al bluegrass, mettendo in evidenza l'abilit\u00e0 chitarristica del cantautore con il finger picking, mentre i testi spaziano dall'ironia e dal sarcasmo a toni pi\u00f9 intimi ed autobiografici.\nIl disco si apre con \"Girotondo\", ballata acustica a cui segue \"La banda degli Zul\u00f9\", canzone allegra ed ironica in cui un gruppo di hippy sfaccendati vengono criticati da tre personaggi che li osservano, evidentemente benpensanti, ma che nel finale del brano si rivelano essere \u00ab ...un magnaccia, un ladro e un contrabbandiere \u00bb.\n\"Man\u00f9\" racconta la storia di un vecchio gitano, ed \u00e8 seguita dalla gi\u00e0 conosciuta \"Letto 26\", che traendo lo spunto da una sua degenza in ospedale (al letto 26) per una tonsillitectomia racconta la sua vita a Trastevere, in via della Scala (dove all'epoca Stefano Rosso abitava); il lato A si chiude con \"Non gioco pi\u00f9\".\nSul retro, dopo la title track, \"Il circo\" torna all'ironia, descrivendo l'Italia con la metafora di un circo dove si alternano le esibizioni dei vari personaggi, dal pagliaccio all'equilibrista; segue la delicata \"Basta un'ora sola\", poetica descrizione del tempo che passa: \n\u00ab perch\u00e9 il tempo passa e vola e porta tutto via con s\u00e9, e gli basta un'ora sola perch\u00e9 un povero sia re \u00bb.\n\"Pane e latte\" \u00e8 un valzer che descrive la famiglia di origine del cantante (\u00ab e distillando le rassegnazioni a casa mia producevamo sogni, babbo e mamma dirigenti, io coi miei fratelli semplici operai \u00bb) e la paragona nel finale a quella attuale (\u00ab e distillando le rassegnazioni a casa mia noi produciamo sogni, io e mia moglie dirigenti, i nostri figli semplici operai \u00bb): la morale \u00e8 che pur passando le generazioni i poveri restano sempre poveri.\n\"Compleanno\" \u00e8 una riflessione sulla nascita e sulla vita (\u00ab e il 7 di dicembre stavo l\u00e0, \u00e8 nato un fiocco azzurro sul portone \u00bb), mentre la canzone conclusiva, \"Anche se fosse peggio\", \u00e8 un valzer con un testo in cui, con la consueta ironia, Stefano Rosso riflette sulla vita (\u00ab Ho visto cantautori matti, / ladri autodidatti, /ministri senza portafoglio mai, /ho visto tanta neve a Roma, / calvi con la chioma, dischi con un giro in pi\u00f9, / e cari amici adesso lo confesso, / se potessi tutto rifarei.../ E non sar\u00f2 un poeta / ma anche se la vita fosse peggio / non la tradirei \u00bb).\nL'album \u00e8 stato ristampato in CD dalla BMG nel 1998 (numero di catalogo: 74321 5 84722 9)\nTracce.\nLATO A\nLATO B\nFormazione.\nOrchestra d'archi (non sono riportati i nomi dei musicisti)"}
{"id": "1973722", "revid": "400694", "url": "https://it.wikipedia.org/wiki?curid=1973722", "title": "...e allora senti cosa f\u00f2", "text": "...e allora senti cosa f\u00f2 (\"sic\") \u00e8 il secondo album di Stefano Rosso (cantautore).\nIl disco.\nDopo il successo ottenuto con il primo album, il nuovo disco viene registrato con gli stessi musicisti del precedente: cambia solo l'arrangiatore, che \u00e8 Ruggero Cini, notissimo musicista collaboratore per molti anni di Lucio Dalla e Renato Zero (tranne che per la canzone \"Letto 26\", che viene inserita in questo disco con lo stesso arrangiamento di Piero Pintucci ma un nuovo testo).\nRegistrato negli \"Studi RCA\" di Roma, tutte le canzoni sono scritte dallo stesso Rosso, che si firma con il suo vero nome, Stefano Rossi, e sono edite dalla Edizioni Musicali RCA Musica; il tecnico del suono \u00e8 Antonio Rampotti, e la copertina, che raffigura il cantautore mentre dietro l'angolo di un incrocio aspetta una ragazza per darle un mazzo di fiori, \u00e8 curata da Cesare Monti (pseudonimo di Cesare Montalbetti, fotografo di molte copertine di dischi per Lucio Battisti e altri artisti, nonch\u00e9 fratello di Pietro Montalbetti dei Dik Dik), e la camicia interna riporta i testi di tutte le canzoni.\nDall'album viene tratto il 45 giri ...e allora senti cosa f\u00f2/Odio chi, e la title track viene presentata nella trasmissione televisiva Discoring, curata da Gianni Boncompagni.\nIl disco si apre con \"Colpo di stato\", brano ritmato, con un testo ironico (\u00ab ...colpo di stato, ma che colpo se lo stato qui non c'\u00e8... \u00bb), a cui segue \"Libert\u00e0...e scusate se \u00e8 poco\", riflessione amara sul tempo che passa e porta via i sogni e le illusioni giovanili.\nLa title track ha una melodia che richiama la tradizione romanesca, con il violino suonato da Tino Fornai in evidenza: il testo usa una storia di un amore finito male per ironizzare sul femminismo e la liberazione sessuale, mentre la canzone successiva, \"Reichiana\", \u00e8 una riflessione semiautobiografica sull'educazione (\u00ab ...ma lascerei ai bambini tutto il mondo, / non quella che chiamiamo libert\u00e0: / l'educazione \u00e8 un sintomo fascista, / \u00e8 un grosso cancro per l'umanit\u00e0, / e lascerei ai bambini il loro tempo, / e non mille inventate verit\u00e0: / la sicurezza, il posto e la conquista, / son queste il cancro dell'umanit\u00e0... \u00bb).\n\"E intanto il sole si nasconde\" \u00e8 una canzone triste che chiude il lato A, mentre il retro si apre in maniera allegra e ritmata con \"Odio chi\", divertente elenco dei personaggi odiati dal cantautore.\n\"L'osteria del tempo perso\" ritorna alle atmosfere popolari romanesche, descrivendo nel testo un tipico locale trasteverino, mentre la canzone successiva, \"C'era una volta (e ancora c'\u00e8)\", con un arrangiamento in stile anni '30, descrive il periodo del ventennio fascista affermando alla fine che i manganelli sono per\u00f2 presenti tuttora (nel coro della canzone \u00e8 presente Ivano Fossati, all'epoca anch'egli prodotto da Antonio Coggio).\n\"Bologna '77\" \u00e8 uno dei brani pi\u00f9 belli di Stefano Rosso: traendo spunto dai fatti di Bologna dell'11 marzo 1977 e dall'assassinio di Francesco Lorusso, passando per la morte di Giorgiana Masi, assassinata a Roma presso il ponte Garibaldi a maggio dello stesso anno e ricordata nella seconda strofa (\u00ab e poi primavera / e qualcosa cambi\u00f2, / qualcuno moriva / e su un ponte lasci\u00f2 / lasci\u00f2 i suoi vent'anni / e qualcosa di pi\u00f9... \u00bb), citando le musiche di quegli anni (come Lilly di Antonello Venditti), conclude che i giovani del movimento, sono come \u00abil sole che splende per te, / e il grano che nasce, / e l'acqua che va: / \u00e8 un dono di tutti, padroni non ha\u00bb.\nDopo \"Domani \u00e8 un altro giorno\", brano minore, il disco si chiude con \"Letto 26 (seconda parte)\", in cui il cantautore cambia il testo originale della canzone: i nuovi versi, per\u00f2, sono meno efficaci, e durante le esibizioni dal vivo degli anni successivi Stefano Rosso presenter\u00e0 sempre questo brano nella prima versione. Anche 'Odio chi' conosce una versione rielaborata nel testo e con il titolo trasformato in 'Odeon chi'. Il brano (mai pubblicato su disco) viene adottato come sigla finale del programma televisivo 'Odeon', trasmesso su Rai Due nel 1978.\nIl disco non \u00e8 mai stato ristampato interamente in cd ma curiosamente tutte le tracce sono presenti nella raccolta \"I grandi successi originali\" edita dalla BMG nel 2000 per la collana \"Flashback\", meno che \"Letto 26 (seconda parte)\" presente invece nella raccolta \"Miracolo italiano\" stampata sempre dalla BMG nel 1997.\nTracce.\nLATO A\nLATO B\nFormazione.\nOrchestra d'archi (non sono riportati i nomi dei musicisti)"}
{"id": "1973723", "revid": "1516566", "url": "https://it.wikipedia.org/wiki?curid=1973723", "title": "Mickey Mantle", "text": "\u00c8 stato introdotto nella Hall of Fame nel 1974,\nCarriera.\nMickey Mantle ha passato la sua intera carriera professionale (18 anni) nei New York Yankees, vincendo 3 premi di MVP dell'American League e partecipando a 20 All-Star Game. Nel 1956 vinse la tripla corona dei battitori dell'American League, venendo premiato nello stesso anno come atleta maschile dell'anno dall'Associated Press. Nel 1999 fu inserito nella formazione del secolo della MLB e, nello stesso anno, \"The Sporting News\" lo inser\u00ec al 17\u00ba posto nella classifica dei classifica dei migliori cento giocatori di tutti i tempi.\nRecord delle World Series.\nMantle ha vinto per 7 volte le World Series, delle quali detiene i seguenti record:"}
{"id": "1973724", "revid": "86599", "url": "https://it.wikipedia.org/wiki?curid=1973724", "title": "Home Run", "text": ""}
{"id": "1973727", "revid": "767487", "url": "https://it.wikipedia.org/wiki?curid=1973727", "title": "Alvan Graham Clark", "text": "Il 31 gennaio 1862, mentre testava a Cambridgeport, nel Massachusetts un nuovo telescopio rifrattore da 18 pollici, fece la prima osservazione di Sirio B; la compagna di ottava magnitudine apparente di Sirio fu anche una delle prime nane bianche osservate."}
{"id": "1973728", "revid": "110157", "url": "https://it.wikipedia.org/wiki?curid=1973728", "title": "Robert Hanbury Brown", "text": "Studi\u00f2 ingegneria elettrica all'Universit\u00e0 di Londra, dunque lavor\u00f2 allo sviluppo del radar durante la Seconda guerra mondiale.\nNel 1956, Robert Hanbury Brown e Richard Q. Twiss pubblicarono \"Un test di un nuovo tipo di interferometro stellare su Sirio\", in cui due tubi fotomoltiplicatori (TFM), separati di circa 6 metri, erano puntati sulla stella Sirio. La luce veniva raccolta nei TFM usando specchi da proiettore da ricerca. Un effetto di interferenza fu osservato tra le due intensit\u00e0, rilevando una correlazione positiva tra i due segnali, nonostante non fosse stata raccolta nessuna informazione sulla fase. Hanbury Brown e Twiss utilizzarono il segnale di interferenza per determinare le dimensioni angolari apparenti di Sirio, con un'ottima risoluzione.\nIn seguito svilupp\u00f2 un interferometro, il \"Sydney University Stellar Interferometer (SUSI)\", dislocato presso il Paul Wild Observatory, che divenne operativo nel 1991."}
{"id": "1973729", "revid": "767487", "url": "https://it.wikipedia.org/wiki?curid=1973729", "title": "Interferometro a intensit\u00e0", "text": "Un interferometro a intensit\u00e0 \u00e8 il nome dato agli strumenti che usano l'effetto Hanbury-Brown e Twiss; in astronomia, l'uso pi\u00f9 comune di questo tipo di strumenti \u00e8 determinare il diametro angolare apparente di una sorgente di onde radio o di una stella. Se la distanza dell'oggetto pu\u00f2 essere determinata tramite la parallasse o con altri metodi, \u00e8 possibile determinare il diametro fisico della stella. Un esempio di un interferometro ottico a intensit\u00e0 e il Narrabri Stellar Intensity Interferometer. In ottica quantistica, alcuni dispositivi che sfruttano la correlazione e gli effetti di anti-correlazione nei fasci dei fotoni possono essere definiti interferometri a intensit\u00e0, anche se il termine \u00e8 solitamente riservato per gli osservator\u00ee.\nUn interferometro ad intensit\u00e0 \u00e8 composto da due rilevatori di luce, tipicamente un'antenna radio o un telescopio ottico con tubi fotomoltiplicatori, separati da una certa distanza, chiamata \"linea base\". Entrambi i rilevatori sono puntati sulla stessa sorgente (oggetto) astronomica e le misure di intensit\u00e0 vengono quindi trasmesse al correlatore centrale. Uno dei vantaggi maggiori di questo tipo di interferometri \u00e8 che solo gli oggetti osservati da entrambi i rilevatori possono essere inviati al correlatore centrale. Le sue misurazioni possono essere usate per calcolare il diametro di una stella."}
{"id": "1973735", "revid": "400694", "url": "https://it.wikipedia.org/wiki?curid=1973735", "title": "Bioradiofotografie", "text": "Bioradiofotografie \u00e8 il terzo album di Stefano Rosso (cantautore).\nIl disco.\nAntonio Coggio cessa la sua collaborazione con la RCA Italiana nel 1979, e per la realizzazione del suo terzo 33 giri Stefano Rosso si affida per la produzione e gli arrangiamenti a Gianni Marchetti, musicista autore di molte musiche per Piero Ciampi; anche questo disco viene registrato negli \"Studi RCA\" di Roma, tutte le canzoni sono scritte dallo stesso Rosso, che si firma con il suo vero nome, Stefano Rossi, e sono edite dalla Edizioni Musicali RCA Musica.\nLa copertina \u00e8 curata da Arpad Kertesz, e rappresenta il cantautore vestito da medico mentre analizza alcune radiografie: vi \u00e8 un riferimento ad una delle canzoni del disco, \"Valentina\", perch\u00e9 in una radiografia vi \u00e8 la scritta \"Libert\u00e0\", e sul retro vi \u00e8 l'attrice Michela Miti nella parte della ragazza a cui \u00e8 stata fatta la radiografia.\nAll'interno sono riportati i testi delle canzoni, ma non i nomi dei musicisti che hanno partecipato alle sessioni di registrazione, curate dai tecnici del suono Giampaolo Venditti e Raffaele Cricchi.\nDal disco viene tratto il 45 giri \"...ma niente pi\u00f9/Ragazza sola\", che sono le due canzoni che aprono i due lati dell'album: mentre \"...ma niente pi\u00f9\" \u00e8 una ballata autobiografica, \"Ragazza sola\" \u00e8 invece un valzer che ritorna al tema di \"Una storia disonesta\" (\u00ab Quante storie di ragazzi / innamorati pazzi / avrete gi\u00e0 ascoltato, / la mia per\u00f2 \u00e8 diversa: / amo una ragazza bionda alta magra / con la verginit\u00e0 persa \u00bb).\nL'unica canzone gi\u00e0 nota del disco \u00e8 \"Valentina\", storia di una ragazza che scappa di casa, e che era gi\u00e0 stata interpretata da Claudio Baglioni nel programma televisivo \"Ritratto di un giovane qualsiasi\" trasmesso nell'agosto 1974 (anche se la versione di Rosso presenta alcune differenze nel testo; ad esempio il verso finale \"Su una tasca aveva scritto \"libert\u00e0\"\" diventa \"Su una chiappa aveva scritto \"libert\u00e0\"\"); altra canzone degna di nota \u00e8 \"Lettera a un pulcino\", bel brano dedicato alla figlia Stefania, che racconta una mattina in cui il cantautore la accompagna a scuola.\n\"Quando la luna\" si rif\u00e0 invece alla musica swing per descrivere un'esplosione nucleare in maniera allegra e surreale, citando Elvis Presley, i Beatles, Tot\u00f2 e Charlie Chaplin (di cui viene ricordato il personaggio di Calvero di Luci della ribalta).\nL'abilit\u00e0 con il finger picking di Rosso emerge in \"Tre fratelli\", tipica ballata, mentre la melodica \"Passeggiata\" descrive una giornata trascorsa a passeggiare per la citt\u00e0, con i vari incontri effettuati.\n\"Bioradiofotografie\", promosso in maniera molto blanda dall'RCA Italiana, vendette molto meno rispetto agli album precedenti, e questa fu una delle cause del suo abbandono della vecchia etichetta e del passaggio di Stefano Rosso alla Ciao Records.\nL'album non \u00e8 mai stato ristampato in CD.\nTracce.\nLATO A\nLATO B"}
{"id": "1973737", "revid": "767487", "url": "https://it.wikipedia.org/wiki?curid=1973737", "title": "Kissing the Pink", "text": "I Kissing the Pink sono un gruppo musicale britannico, formatisi a Londra nel 1980. I componenti attuali del gruppo sono il cantante e chitarrista Nicholas Whitecross e i tastieristi Jon Kingsley Hall e George Stewart. In passato ne fecero parte la sassofonista Josephine Wells, il bassista e violinista Peter Barnett, il batterista Stephen \"Stevie\" Cusack, la cantante Sylvia Griffin e il chitarrista Simon Aldridge.\nCarriera.\nIl gruppo si form\u00f2 nel 1980 al Royal College of Music di South Kensington. L'anno seguente incisero il loro singolo di debutto, \"Don't hide in the shadows\", registrato con il produttore Martin Hannett agli Strawberry Studios di Stockport. Hannett in precedenza aveva lavorato con i Joy Division, The Durutti Column e John Cooper Clarke ma non \u00e8 stato a tutti gli effetti il loro produttore fino a quando il gruppo ha abbandonato il loro primo manager (celebrato nella loro canzone \"Michael\"), firmarono un contratto discografico con la Magnet Records e iniziarono a ottenere frequenti passaggi radiofonici.\nNel 1983 registrarono il loro album di debutto, \"Naked\" agli AIR Studios con Colin Thurston produttore principale. Oltre a investire in un rinomato produttore, la Magnet finanzi\u00f2 la realizzazione dei video promozionali per i singoli \"Mr. Blunt\" (girato al Long Man of Wilmington) e \"Watching Their Eyes\", che per\u00f2 non entrarono in classifica. Dopo questi insuccessi, il loro singolo \"The Last Film\" raggiunse la top 20 della UK Singles Chart, ma fu il loro unico successo nel Regno Unito. L'album \"Naked\" invece raggiunse la posizione numero 54 nella classifica britannica degli album.\nLa loro prima entrata nella Billboard Hot 100 avvenne con il singolo \"Maybe This Day\" che raggiunse la posizione n. 87 della chart statunitense nel 1983. Nel 1984 incisero il loro secondo album, \"What Noise\", che non venne distribuito a livello mondiale e non ebbe particolari attenzioni di pubblico e critica.\nDal 1985, a seguito dell'abbandono di alcuni suoi componenti, il gruppo abbrevi\u00f2 il nome in KTP (con quattro membri: Nick Whitecross, John Kingsley Hall, Stephen Cusack e Simon Aldridge) e cambi\u00f2 lo stile musicale, dalla new wave degli esordi al synth pop, registrando diversi singoli che entrarono nelle posizioni alte delle classifiche Dance statunitensi. \"Certain Things Are Likely\" fu il loro unico numero 1 americano per tre settimane di permanenza, e il loro album omonimo arriv\u00f2 alla n. 97 della Billboard Hot 100 nel 1986. Un altro brano dell'album, \"One Step\", registrato con la voce femminile di Scarlett Von Wollenmann, corista al seguito del gruppo in tourn\u00e9e, ebbe un grande successo in Italia, dove raggiunse il secondo posto nella classifica delle vendite e venne utilizzato nella colonna sonora del film \"Scuola di ladri\". Anche col terzo brano successivo estratto dall'album \"Never Too Late (To Love You)\" ottennero buon successo, seppur non paragonabile al precedente.\nNel 1988 passarono alla WEA e registrarono il singolo \"Stand Up (Get Down)\", ma fu un insuccesso clamoroso, non entrando neanche in classifica, che provoc\u00f2 la rottura immediata del contratto con la casa discografica; non pubblicarono materiale nuovo per cinque anni.\nL'ultimo album dei Kissing the Pink pubblicato su supporto fisico, \"Sugarland\", dopo cinque anni di assenza, era caratterizzato da uno stile tra la musica psichedelica e il dance-pop. Da allora, la band ha realizzato un album con Ecologist chiamato \"Hot Filth\" nel quale c'\u00e8 una commistione ulteriore tra psichedelia, jazz e altre forme musicali.\nNel 2015, dopo l'abbandono di Simon Aldridge e in formazione a tre, i KTP hanno pubblicato due album in formato digitale su Bandcamp: \"Digital People\", e \"FatHome\".\nCollaborazioni.\nWhitecross, Hall e Stewart hanno collaborato nei primi anni '90 per molti singoli di musica dance, e nel 2003 registrarono un album con il sassofonista jazz Candy Dulfer, intitolato \"Right in my soul\". Hanno lavorato anche con Gareth Gates per il suo album \"Pictures of the Other Side\". Da solo, Whitecross ha composto brani per un numero considerevole di artisti pop, tra cui Kim Wilde (inclusa \"Heart Over Mind\", che entr\u00f2 nella classifica Top 40), Jem, Jaci Velasquez, Jonna Lee, Glen Scott, Leslie Clio e Shea Seger. La band scrisse ed esegu\u00ec come supporto quattro brani nell'album degli X-Press 2 \"Makeshift Feelgood\", insieme a Tim DeLaughter, Kurt Wagner dei Lambchop e Rob Harvey dai The Music.\nIl disastro del Marchionness.\nNel 1989, l'ex sassofonista del primo periodo dei Kissing The Pink, Josephine Wells, che era andata in tourn\u00e9e con i Tears for Fears e i Communards, fu coinvolta nel disastro del Marchionness, che provoc\u00f2 la morte di 51 persone (si trovava a bordo di una barca). In seguito ebbe un esaurimento nervoso e si dedic\u00f2 all'alcol. Perse il controllo delle labbra, essenziale per i suonatori di strumenti a fiato, e chiuse la sua carriera di musicista, vivendo con il reddito sociale di sussistenza britannico (Income Support) e vendendo due dei suoi sassofoni."}
{"id": "1973738", "revid": "18860593", "url": "https://it.wikipedia.org/wiki?curid=1973738", "title": "Kissing the pink", "text": ""}
{"id": "1973740", "revid": "400694", "url": "https://it.wikipedia.org/wiki?curid=1973740", "title": "Io e il vagabondo/La bambina di piazza Cairoli", "text": "Io e il vagabondo/La bambina di piazza Cairoli \u00e8 il primo singolo del cantautore italiano Stefano Rosso, pubblicato nel 1969. Il disco \u00e8 stato inciso in duo con il fratello.\nIl disco.\nDopo aver ottenuto un contratto discografico con la Vedette, i due fratelli Rossi pubblicano questo disco, che esce in due versioni: in una, con la copertina standard della Vedette forata e l'etichetta bianca, la denominazione del duo \u00e8 Remo e Romolo, mentre l'altra, con copertina fotografica verde ed etichetta nera, esce a nome L'Arca di No\u00e8 (con in piccolo la traduzione in inglese, Noah's Arc); le registrazioni dei brani, per\u00f2, sono le stesse per le due emissioni.\nSi tratta di due canzoni in cui \u00e8 gi\u00e0 possibile riscontrare alcune delle caratteristiche di Stefano Rosso, ad esempio l'uso del finger picking e la contaminazione con la musica tradizionale romanesca, specialmente in \"Io e il vagabondo\"; \"La bambina di piazza Cairoli\", che nel testo descrive una ragazza hippy, \u00e8 invece caratterizzata da sonorit\u00e0 pi\u00f9 legate al beat, che nel 1969 risultavano comunque gi\u00e0 datate.\nIl ritornello di \"Io e il vagabondo\" verr\u00e0 riutilizzato dal cantautore qualche anno dopo, per il ritornello di \"Valentina\", interpretata nel 1974 da Claudio Baglioni ed incisa da Stefano Rosso solo nel 1980, per l'album Bioradiofotografie.\nLe canzoni sono firmate per il testo da Stefano Rosso (che per\u00f2 si firma con il suo vero nome, Stefano Rossi), mentre le musiche sono firmate da Selmoco (\"Io e il vagabondo\") e da H. Tical (\"La bambina di piazza Cairoli\")."}
{"id": "1973743", "revid": "400694", "url": "https://it.wikipedia.org/wiki?curid=1973743", "title": "Letto 26/...ci siamo ancora noi", "text": "Letto 26/...ci siamo ancora noi \u00e8 il primo singolo del cantautore italiano Stefano Rosso pubblicato nel 1976. Il disco \u00e8 da contare come primo singolo da solista, secondo considerando anche quello inciso in duo insieme al fratello.\nIl disco.\nDopo l'incisione del primo disco, che riscuote un successo molto scarso, Stefano Rosso pur non avendo pi\u00f9 una casa discografica continua a lavorare nel mondo musicale, ed ha varie collaborazioni con artisti come Gianni Morandi, Mia Martini e Claudio Baglioni: e proprio quest'ultimo porta il cantautore alla RCA Italiana, che gli propone un contratto per tre album e gli affianca Antonio Coggio come produttore.\nIl debutto con la nuova etichetta avviene a giugno del 1976, con un 45 giri che racchiude due brani, \"Letto 26\" e \"...ci siamo ancora noi\", entrambi scritti dal cantautore ed edite dalle edizioni musicali RCA Musica; le registrazioni sono effettuate negli \"Studi RCA\" di Roma, e gli arrangiamenti di entrambi i brani sono curati da Piero Pintucci.\n\"Letto 26\", traendo lo spunto da una sua degenza in ospedale (al letto 26) per una tonsillitectomia racconta la sua vita a Trastevere, in via della Scala (dove all'epoca Stefano Rosso abitava); due anni dopo questa canzone viene reincisa con un nuovo testo ed inclusa nell'album ...e allora senti cosa f\u00f2.\n\"...e ci siamo ancora noi\", pi\u00f9 melodica, descrive una passeggiata notturna per le vie della citt\u00e0, e camminando il pensiero va verso la donna amata.\nPur essendo promosso sia dalle varie radio libere che dalle apparizioni televisive (Stefano Rosso verr\u00e0 ospitato nel noto programma Adesso musica, condotto da Vanna Brosio e Nino Fuscagni, presentando \"Letto 26\") il 45 giri non entra in classifica; solo con il successo del cantautore la canzone sul lato A diventer\u00e0 una delle sue pi\u00f9 note."}
{"id": "1973746", "revid": "438678", "url": "https://it.wikipedia.org/wiki?curid=1973746", "title": "Vita privata (film 1982)", "text": "Vita privata (\"Chastnaya zhizn\") \u00e8 un film del 1982 diretto da Yuli Raizman"}
{"id": "1973747", "revid": "438678", "url": "https://it.wikipedia.org/wiki?curid=1973747", "title": "La rivolta di Giobbe", "text": "La rivolta di Giobbe \u00e8 un film del 1983 diretto da Imre Gy\u00f6ngy\u00f6ssy e Barna Kabay."}
{"id": "1973758", "revid": "24823", "url": "https://it.wikipedia.org/wiki?curid=1973758", "title": "Apertura di Re", "text": ""}
{"id": "1973763", "revid": "1652635", "url": "https://it.wikipedia.org/wiki?curid=1973763", "title": "Iperione (mitologia)", "text": "Iperione () o Iperone \u00e8 un personaggio della mitologia greca. \u00c8 uno dei titani, e tra essi rappresenta il pilastro dell'est.\nIn origine il termine Iperione era un epiteto rivolto al Sole, che aveva il significato letterale di \"che si muove al di sopra\".\nIn seguito prese invece la forma del personaggio in oggetto e come Titano della vigilanza e dell'osservanza.\nGenealogia.\nFiglio di Urano (il cielo) e di Gea (la terra). Fratello e consorte di Teia e forse dall'interpretazione del significato del termine \"colui che precede (il Sole)\", che deriva il suo ruolo di padre di Helios (dio del sole), Selene (dea della luna) ed Eos (dea dell'aurora).\nMitologia.\nEsiodo lo cita come uno dei dodici titani figli di Urano e di Gea e come Titano dell'Est.\nDi Iperione e delle sue incerte origini Diodoro Siculo scrive:\nNella letteratura moderna.\nIperione appare nel poema incompiuto \"Iperione\" di John Keats, nelle saghe letterarie \"Percy Jackson e gli dei dell'Olimpo\" ed \"Eroi dell'Olimpo\" di Rick Riordan e \"Titan\" di Jennifer Armentrout.\nCuriosit\u00e0.\nNell\"Iliade\" e nell\"Odissea\" di Omero il dio Sole viene chiamato \"Helios Hyperion\" ma nella \"Teogonia\" di Esiodo e nell'inno a Demetra di Omero il Sole viene chiamato una volta in ogni opera \"Hyperonides\", figlio di Iperione.\nConsiderando questo si potrebbe quindi dedurre che potrebbe trattarsi di due entit\u00e0 distinte, perlomeno nelle opinioni di Omero e di Esiodo."}
{"id": "1973766", "revid": "190505", "url": "https://it.wikipedia.org/wiki?curid=1973766", "title": "Strigolniki", "text": ""}
{"id": "1973773", "revid": "110157", "url": "https://it.wikipedia.org/wiki?curid=1973773", "title": "Pelym", "text": "Il Pelym ((, anche conosciuto come \"Bol'\u0161oj Pelym\", \"grande Pelym\") \u00e8 un fiume della Russia siberiana occidentale (Oblast' di Sverdlovsk), affluente di sinistra della Tavda nel bacino dell'Irty\u0161.\nDescrizione.\nNasce dal versante orientale della catena dei monti Urali, nella sezione degli Urali settentrionali, dirigendosi verso nord nella loro zona pedemontana. Curva dopo alcune decine di chilometri, prendendo direzione sudorientale ed entrando nel bassopiano siberiano occidentale, dove scorre per tutto il resto del corso, attraversando le vaste zone paludose pressoch\u00e9 spopolate e coperte dalla taiga dei distretti di Ivdel' e degli insediamenti di Gari e Pelym. Il fiume ha una lunghezza di 707\u00a0km, il suo bacino \u00e8 di 15\u00a0200\u00a0km\u00b2. Sfocia nella Tavda a 606\u00a0km dalla foce.\nIl Pelym \u00e8 gelato, mediamente, da ottobre alla fine di aprile. Negli altri mesi, \u00e8 navigabile per 245\u00a0km a monte della foce fino al villaggio di Portach."}
{"id": "1973777", "revid": "486946", "url": "https://it.wikipedia.org/wiki?curid=1973777", "title": "Il Travaso delle idee", "text": ""}
{"id": "1973780", "revid": "767487", "url": "https://it.wikipedia.org/wiki?curid=1973780", "title": "Riserva speciale del Sacro Monte di Varallo", "text": "La Riserva speciale del Sacro Monte di Varallo \u00e8 un ente di diritto pubblico cui \u00e8 affidata la gestione dell'area boschiva in cui sorge il sacro monte valsesiano. \u00c8 stato istituita con la legge n. 12 della Regione Piemonte il 22 marzo 1990.\nLa riserva \u00e8 raggiungibile in auto attraverso le strade statali o regionali che congiungono le province di Biella e di Novara a Varallo. Dal centro della cittadina si prosegue attraverso una strada carrozzabile o una salita pedonale che dalla piazza intitolata a Gaudenzio Ferrari porta in cima alla rocca. L'area \u00e8 raggiungibile anche con una funicolare.\nIl territorio di competenza \u00e8 di propriet\u00e0 dell'amministrazione civile del luogo (33% Comune di Varallo, 26% enti morali, 41% privati).\nGestione.\nIn precedenza, la gestione della riserva era stata affidata dapprima alla stessa amministrazione civile del luogo sacro (legge regionale n. 30 del 28 aprile 1980); poi al Comune di Varallo (legge regionale n. 18 del 12 settembre 1985).\nIn base ad una convenzione stipulata il 10 aprile 1989 fra il comune valsesiano e l'amministrazione vescovile di Novara, l'amministrazione religiosa della Riserva \u00e8 demandata ai padri Oblati.\nLa sede legale ed amministrativa \u00e8 situata in Piazza della Basilica, \"Casa Valgrana\", mentre l'ufficio informazioni, l'ufficio dei guardiaparco e la sala convegni, una piccola foresteria, una biblioteca ed un erbario sono ubicati presso il Centro Servizi \"Casa d'Adda\", posta all'arrivo della strada carrozzabile che conduce alla basilica.\nLe visite guidate - a pagamento - sono garantite dall'Associazione Accompagnatori Naturalistici della Valsesia presso l'ufficio turistico di Varallo. La Riserva organizza per scuole ed associazioni attivit\u00e0 didattiche, proiezioni di filmati, lezioni a carattere ecologista, naturalista e storico, anche attraverso l'uso di aree attrezzate all'aperto e al coperto per lo svolgimento di pic-nic.\nCaratteristiche.\nIl territorio della riserva ha subito nel tempo profonde modificazioni, vivendo anche uno stato di parziale abbandono. In tempi recenti si \u00e8 provveduto a ricostruire la copertura forestale, particolarmente sotto l'aspetto della componente floricola (oltre quattrocento le specie trattate), tale da ricondurne l'aspetto a quello di un giardino del Rinascimento.\nIn particolare, in un ambiente caratterizzato dalla presenza di avifauna prettamente montana ma non particolarmente significativa a causa della forte antropizzazione, si segnala la presenza di diverse specie boschive tipo fagus, buxus, taxus, ilex e ulmus campestre."}
{"id": "1973781", "revid": "110157", "url": "https://it.wikipedia.org/wiki?curid=1973781", "title": "Salda (affluente del Tagil)", "text": "La Salda \u00e8 un fiume della Russia siberiana occidentale (Oblast' di Sverdlovsk), affluente di destra del Tagil nel bacino dell'Ob'."}
{"id": "1973788", "revid": "125897612", "url": "https://it.wikipedia.org/wiki?curid=1973788", "title": "Salento", "text": "Il Salento (\"Salentu\" in dialetto salentino; \"Sal\u00e8nde\" in dialetto tarantino; \u03a3\u03b1\u03bb\u03ad\u03bd\u03c4\u03bf, \"Sal\u00e9nto\" in greco), noto anche come penisola salentina, \u00e8 una subregione della Puglia meridionale, posta tra il mar Ionio a ovest e il mar Adriatico a est. Figurativamente costituisce il tacco dello stivale italiano ed \u00e8 la zona pi\u00f9 orientale d'Italia.\nGli abitanti dell'area, che comprende l'intera provincia di Lecce, gran parte di quella di Brindisi e la parte orientale di quella di Taranto, si distinguono per caratteristiche storiche, glottologiche e culturali rispetto al resto della Puglia. Il Salento infatti veniva identificato come entit\u00e0 a s\u00e9 stante nell'antichit\u00e0 classica con le denominazioni intercambiabili di \"Messapia\", \"Calabria\" e \"Sallentina\", e ancora in et\u00e0 augustea come suggerisce la doppia nomenclatura \"Regio II Apulia et Calabria\". Sotto il profilo giuridico, il Salento all'interno del Regno di Napoli, poi Regno delle due Sicilie, \u00e8 quasi perfettamente coinciso con la circoscrizione territoriale denominata Terra d'Otranto, sopravvissuta per secoli alle riforme amministrative.\nToponimo.\nIl toponimo Salento ha origini incerte. Secondo una leggenda deriva dal nome del Re Sale, un mitico re dei Messapi. Il nipote del Re Sale poi, il re messapico Malennio - figlio di Dasumno, avrebbe fondato Sybar (primo nome della localit\u00e0 costiera Roca, che significa Citt\u00e0 del Sole), nonch\u00e9 Lyppiae (l'attuale Lecce) e Rudiae.\nUno studio di Mario Cosmai lo farebbe derivare da \"salum\", inteso come \"terra circondata dal mare\": i Romani, infatti, indicavano con \"Sallentini\" gli abitanti delle paludi acquitrinose che si addensavano intorno al golfo di Taranto. Esattamente dal libro citato: \nL'ipotesi di Marco Terenzio Varrone, invece, \u00e8 quella di un'alleanza stipulata \"in salo\", ovvero in mare, fra i tre gruppi etnici che popolarono il territorio: Cretesi, Illiri e Locresi.\nSecondo Strabone, il toponimo deriverebbe piuttosto dal nome dei coloni cretesi che qui si stabilirono, chiamati \"Salenti\" in quanto originari dalla citt\u00e0 di \"Salenzia\".\nInoltre, al principio dell'epoca imperiale (verso la fine del I sec. a.C.), lo stesso Strabone affermava che al suo tempo la maggior parte dei geografi e degli scrittori per indicare il Salento utilizzava intercambiabilmente i nomi di \"Messapia\" (dal nome dell'antichissima trib\u00f9 dei Messapi, stanziata tutt'attorno al golfo di Taranto fin dall'epoca della Magna Grecia), \"Iapygia\" (dal nome del popolo degli Japigi, comprendente tre trib\u00f9 fra cui quella dei Messapi), \"Salentina\" (dal popolo dei Sallentini, stanziati in epoca romana sul versante ionico del Salento) e \"Calabria\" (dal popolo dei Calabri, pure stanziati in epoca romana lungo il versante adriatico del Salento).\nCon l'istituzione delle regioni augustee, intorno al 7 d.C., fu per\u00f2 prescelto il nome \"Calabria\": nacque cos\u00ec la regio II Apulia et Calabria che comprendeva, oltre all\"'Apulia\" e alla gi\u00e0 citata \"Calabria\", anche i territori dei Sallentini e degli Hirpini. Nel IV secolo in luogo della Regio II fu istituita la provincia di Apulia et Calabria. Intorno al VII secolo fu eretto il ducato di Calabria che si estese anche al Bruzio (l'attuale Calabria), finch\u00e9 nel secolo successivo i Longobardi riuscirono a conquistare quasi tutto il Salento. Da allora in poi il toponimo Calabria trasmigr\u00f2 alla terra che attualmente ne porta il nome, mentre il Salento fu considerato parte integrante della Puglia. Successivamente dall'antico toponimo \"Salentina\" \u00e8 stato tratto l'attuale nome della penisola.\nGeografia.\nEstensione della penisola salentina.\nLa penisola salentina, da un punto di vista meramente geografico, \u00e8 separata dal resto della Puglia da una linea ideale che dal punto pi\u00f9 interno del Golfo di Taranto (nel territorio di Massafra) arriva fino all'Adriatico, in corrispondenza dei resti della citt\u00e0 messapica di Egnazia (nel territorio di Fasano), ai confini con l'antica Peucezia.\nTuttavia, intendendo il Salento come un'entit\u00e0 culturale, pi\u00f9 che geografica, si \u00e8 soliti spostare i confini leggermente pi\u00f9 a sud, lungo la linea che da Taranto, attraverso Grottaglie e Ceglie Messapica, giunge fino a Ostuni, la cosiddetta Soglia messapica.\nCos\u00ec definito, il Salento ha quali suoi vertici ideali:\nLa penisola salentina \u00e8 il territorio pi\u00f9 a Est d'Italia e Punta Palasc\u00eca o Capo d'Otranto ne costituisce l'estremit\u00e0 orientale, distante dall'Albania 72\u00a0km attraverso il Canale d'Otranto.\nGeografia fisica.\nIl territorio \u00e8 affacciato su due mari: la costa occidentale \u00e8 lambita dallo Ionio ed \u00e8 caratterizzata solitamente da lunghe spiagge sabbiose mentre la costa orientale bagnata dall'Adriatico risulta essere solitamente rocciosa e a falesia. I due mari si incontrano tradizionalmente a Santa Maria di Leuca (Punta Meliso).\nDa un punto di vista geografico, la penisola ha una configurazione pianeggiante in cui si distinguono pochi rilievi collinari nella parte settentrionale (Murge tarantine e brindisine) e in quella meridionale (Serre salentine).\nIl Salento pu\u00f2 essere suddiviso in:\nSuddivisione per zone pedologiche.\nPer quanto riguarda una suddivisione per zone pedologiche, a nord, l'Alto Salento o Altosalento \u00e8 caratterizzato dalla catena delle Murge che superano i 200 m e si estende attorno a Ostuni e ad altri centri della parte centro-settentrionale della provincia di Brindisi fino a lambire l'Adriatico; l'area \u00e8 adibita a uliveti e alberi da frutto. Le Murge digradano lentamente fino a raggiungere la pianura salentina. Affacciata a nord-ovest sullo Ionio, l'area delle Murge tarantine presenta una morfologia nel complesso ondulata, con quote variabili a partire dal livello del mare fino ai 140\u00a0m e si estende a est dal capoluogo Taranto fino al confine tra l'omonima provincia e quella leccese; in quest'area vigneti e uliveti fanno da padrone.\nAl centro del Salento, la Piana messapica o Tavoliere di Lecce costituisce un'area pianeggiante estesa tra le province di Lecce e Brindisi, adibita a vigneti, uliveti e campi di grano. A sud, nel cosiddetto basso Salento (considerato secondo la tradizione il territorio da Maglie in gi\u00f9) detto anche Capo di Leuca (\"lu Capu\", la zona ancora pi\u00f9 meridionale vicina al promontorio di Santa Maria di Leuca), l'area delle Serre salentine ha invece una morfologia variabile da leggermente ondulata a marcatamente ondulata, con poche aree pianeggianti e con quote variabili a partire dal livello del mare fino ai 196\u00a0m della Serra dei Cianci. Le pendenze qui presenti possono essere ripide o addirittura trasformarsi in scarpate e il territorio risulta essere caratterizzato dalla presenza di uliveti, fichi d'india, muretti a secco e pagghiare.\nClima.\nLa penisola salentina, essendo protesa nel mare, \u00e8 caratterizzata da un clima pi\u00f9 umido rispetto al resto della Puglia, dove invece la presenza dell'Appennino riduce l'apporto di umidit\u00e0 dei venti. L'umidit\u00e0 non si traduce in precipitazioni, comunque pi\u00f9 cospicue rispetto alla Puglia settentrionale, soprattutto nell'area orientale e adriatica, rispetto a quella occidentale ionica pi\u00f9 secca; tuttavia determina una pi\u00f9 netta alterazione della temperatura percepita. Le stagioni estive, sono particolarmente afose ma spesso ventilate, mentre le stagioni invernali sono prevalentemente miti, ma non di rado si pu\u00f2 assistere a giornate molto fredde o persino gelide, specie in presenza di vento da nord-est proveniente dai vicini Balcani.\nAmbiente.\nIl paesaggio presenta molti elementi caratteristici. L'agro salentino \u00e8 quasi ovunque coltivato e la vegetazione arborea \u00e8 per lo pi\u00f9 costituita da distese di ulivi secolari, dai tronchi contorti e di grandi dimensioni. La propriet\u00e0 terriera \u00e8 generalmente suddivisa in piccoli appezzamenti, separati dai tipici muretti a secco. La pietra \u00e8 da sempre usata anche per realizzare diverse costruzioni a secco, impiegate dai contadini per riposare o per riporvi gli attrezzi da lavoro. Tali costruzioni (definite a seconda delle zone furniei, pajare, ecc.) sono pi\u00f9 simili ai nuraghi sardi che ai trulli pugliesi. Numerose sono le masserie fortificate e non, risalenti per lo pi\u00f9 al XVI, XVII e XVIII secolo; altra peculiarit\u00e0 del territorio, sono le cosiddette \"cuneddhre\", edicole votive situate anche nelle campagne con l'immagine del santo all'interno, e le chiesette rurali.\nI paesi, in genere poco popolosi, hanno un aspetto tipicamente mediterraneo e sono caratterizzati dal bianco intenso delle costruzioni che li rende abbacinanti nelle giornate di sole. In un paesaggio orograficamente poco caratterizzato, essi spiccano quindi rispetto alla campagna, dominata dal colore rossiccio di un terreno dove \u00e8 alta la presenza di ferro, a differenza della Puglia centro-settentrionale, dove invece questa colorazione sanguigna \u00e8 molto pi\u00f9 rara. Da un punto di vista cromatico il mare assume una colorazione blu scuro se osservato dalle alte scogliere a strapiombo sul mar Adriatico, e pi\u00f9 tenue ma vario nelle sue sfumature (verde smeraldo, verdino, celeste, ecc.) se osservato dalle spiagge sabbiose o dalle basse scogliere del mar Ionio. Lungo le coste di entrambi i mari, i centri abitati non sono numerosi; \u00e8 per\u00f2 possibile ammirare le numerose e antiche torri costiere di avvistamento, di forma quadrangolare o circolare, costruite nel corso dei secoli per difendersi dall'arrivo delle orde piratesche.\nFlora.\nSi stima che la flora nel Salento annoveri circa 1.500 specie. Una delle peculiarit\u00e0 della flora salentina \u00e8 quella di comprendere numerose specie con areale mediterraneo-orientale, assenti nel resto della penisola, e diffuse invece nella penisola Balcanica, condizione questa favorita dalla vicinanza delle opposte sponde adriatiche (tra Capo d'Otranto e le coste albanesi ci sono solo 70\u00a0km) e dalla presenza di condizioni ambientali analoghe. Sono presenti comunque anche numerose specie ad areale mediterraneo-occidentale, condivise con il resto della penisola.\nOltre che dai gi\u00e0 citati oliveti secolari e vigneti che caratterizzano il territorio, la vegetazione \u00e8 anche costituita soprattutto dal fico d'India, che cresce spontaneamente sia all'interno sia lungo la costa, dal fico, che regala i suoi dolci frutti sul finire dell'estate e dal mandorlo, che inizia a fiorire solitamente a febbraio. In primavera, la terra sotto gli ulivi, il ciglio dei sentieri e delle strade, nonch\u00e9 gli interstizi dei muretti a secco, si ricoprono di fiori in un'esplosione cromatica che va dal rosso dei papaveri al giallo e al bianco delle margherite. Durante l'estate, il colore sanguigno della terra diventa protagonista con il verde della macchia mediterranea. Le bacche policrome annunciano poi l'autunno ed il successivo mite inverno.\nTra le specie condivise con i paesi balcanici la pi\u00f9 maestosa \u00e8 senz'altro la quercia vallonea (\"Quercus ithaburensis\" subsp. \"macrolepis\"), presente in Italia solo nel Salento meridionale, nei dintorni di Tricase. Altra specie di quercia ad areale mediterraneo tipica del Salento \u00e8 la quercia spinosa (\"Quercus coccifera\") che qui forma boschi puri o misti con il leccio. Altre specie a diffusione balcanica sono il \"kummel\" di Grecia (\"Carum multiflorum\"), la poco diffusa erica pugliese (\"Erica manipuliflora\") ed altre specie che popolano le garighe salentine quali lo spinaporci (\"Sarcopoterium spinosum\") e lo spinapollici (\"Anthyllis hermanniae\").\nSulla costa rocciosa tra Otranto e Leuca si possono trovare specie endemiche della flora rupestre come il fiordaliso del Capo di Leuca (\"Centaurea leucadea\"), l'alisso di Leuca (\"Aurina leucadea\"), il garofano salentino (\"Dianthus japigycus\"), la campanula pugliese (\"Campanula versicolor\"), il cardo-pallottola spinoso (\"Echinops spinosissimus\") e il limonio salentino (\"Limonium japigycum\"), mentre sulle dune crescono macchie di ginepro coccolone (\"Juniperus oxycedrus\").\nNotevole \u00e8 anche la presenza di molte specie di orchidee spontanee, quali l\"Anacamptis laxiflora\", l\"Anacamptis palustris\" l\"Ophrys apifera\", l\"Ophrys candica\" e la \"Serapias politisii\" che crescono nelle aree paludose, nei pascoli o tra la macchia mediterranea.\nFauna.\nPer quanto concerne la fauna del Salento vi si possono annoverare numerose specie di uccelli quali la gru, l'airone grigio (\"Ardea cinerea\"), il germano reale (\"Anas platyrhynchos\"), il tarabuso (\"Botaurus stellaris\"), la ghiandaia marina (\"Coracias garrulus\"), il fistione turco (\"Netta rufina\"), il gheppio (\"Falco tinnunculus\"), nonch\u00e9 numerose specie di rettili, come lucertole e gechi, di mammiferi, quali ricci, volpi e faine, e di artropodi, quali scorpioni, tarante e lepidotteri come per esempio Amata phegea.\nDemografia.\nL'estensione delle tre province di Brindisi, Lecce e Taranto, alle quali oggi si riferisce l'espressione \"Grande Salento\", ricalca grosso modo l'antica \"Terra d'Otranto\". Esse hanno una popolazione complessiva di 1.797.865 unit\u00e0. Possiamo parlare di Salento in senso pi\u00f9 culturale che geografico: la sua estensione si riduce a 5.329\u00a0km\u00b2, con una popolazione di 1.536.969 abitanti.\nCentri pi\u00f9 popolosi.\nSono otto i comuni del Salento che registrano una popolazione superiore ai 30.000 (nel 2021):\nStoria.\nLa penisola salentina, dai greci anticamente chiamata \"Messapia\" , era appunto abitata dai Messapi, di origine probabilmente illirica, che nonostante difendessero la propria autonomia dall'antica citt\u00e0 greco-spartana di Taranto furono progressivamente assorbiti dall'avanzata dei tarantini, che fondarono una serie di Phroura (avamposti militari) come nel caso di Pezza Petrosa presso Villa Castelli. Tale inimicizia fra le due popolazioni fu narrata anche da Erodoto, quando raccont\u00f2 della guerra scatenatasi intorno al 474 a.C. fra Taras e la Lega peuceta, di cui i Messapi facevano parte. In seguito ai conflitti tra Roma e Taranto, cominciati nel 280 a.C. e che sancirono la decadenza della citt\u00e0 italiota, il Salento si latinizz\u00f2 a tal punto da contribuire alla nascita della letteratura latina con figure di spicco quali Ennio e Pacuvio.\nBrindisi con il suo porto, intorno al 240 a.C., venne dichiarata municipio insieme a Taranto, a Oria ed alle principali citt\u00e0 italiche; ai brindisini cos\u00ec come ai tarantini e ai rudini, che ebbero come loro massimo rappresentante il grande poeta latino Quinto Ennio, dopo l'ultima grande ribellione guidata da Taranto nell'80 a.C. fu riconosciuta la cittadinanza romana. La citt\u00e0 adriatica divenne un porto importante anche se secondario rispetto a quello della fiorente Egnatia e uno degli scali per l'Oriente e la Grecia; molti romani illustri transitarono da Brindisi, diretti in Grecia. Cicerone scrisse le \"Lettere Brindisine\" e Marco Pacuvio vi realizz\u00f2 alcune sue tragedie; a Brindisi mor\u00ec Virgilio, mentre tornava da un viaggio in Grecia.\nLa regione era anche abitata da altre due popolazioni i Calabri e i Sallentini. La riforma delle regioni compiuta dall'imperatore Augusto costitu\u00ec la Regio II Apulia et Calabria di cui Tarantini, Rudini e Brindisini fecero parte unitamente all'Apulia e al territorio degli Irpini.\nFino al VII secolo sotto la benevola protezione dell'Impero Romano d'Oriente, l'Alto Salento fu coinvolto nella guerra greco-gotica, divenne poi terra di confine fra Longobardi e Bizantini generando la leggenda del limes bizantino, una muraglia che andava da Taranto a Fasano di cui oggi restano numerose Specchie soprattutto nel territorio di Ceglie Messapica e Villa Castelli.\nTra IX e X secolo il Salento fu spesso assalito dai Saraceni, che si stanziarono a macchia di leopardo sul territorio per periodi pi\u00f9 o meno lunghi, fieramente contrastati dai Bizantini, che con Basilio I avevano nel frattempo strappato ai Longobardi l'intera Puglia, istituendovi il Thema di Longobardia.\nNel 927 i Musulmani occuparono la citt\u00e0 di Taranto, che fu ricostruita in tutto il suo splendore appena quarant'anni dopo dall'Imperatore bizantino Niceforo II Foca e di Brindisi che fatic\u00f2 a riprendersi dal duro colpo subito. In seguito alla conquista normanna furono fondati la Contea di Lecce e nel 1088 il Principato di Taranto. Lecce, in particolare, quando dette i natali al re normanno Tancredi di Sicilia (1138) della famiglia d'Altavilla, usc\u00ec dalle nebbie del Medioevo per assurgere a centro principale della penisola salentina, da allora ufficialmente denominata \"Terra d'Otranto\".\nFederico II di Svevia si dedic\u00f2 in modo particolare al Salento: modific\u00f2 profondamente i castelli di Brindisi ed Oria per fare solo alcuni esempi. Nel 1384, sotto gli Angioini, il principe di Taranto Raimondo Orsini Del Balzo - in seguito al matrimonio con la contessa di Lecce Maria d'Enghien - divent\u00f2 uno dei pi\u00f9 ricchi e potenti feudatari del Regno. Alla sua morte, nel 1406, il Re di Napoli Ladislao I giunse in armi sotto le mura di Taranto per rivendicarne il possesso, ma Maria d'Enghien, lo respinse per due volte. Alla fine Ladislao propose di sposare la contessa, ottenendo per via diplomatica ci\u00f2 che non era riuscito a conquistare con la forza.\nNel 1480, sotto gli Aragonesi, Otranto fu invasa dai Turchi guidati da Gedik Ahmet Pasci\u00e0, con l'eccidio di ottocento persone che rifiutarono la conversione all'Islam. Fu questo l'episodio pi\u00f9 eclatante di una lunga serie di assalti turchi e barbareschi, che si fecero particolarmente intensi nel XVI secolo, tanto che vennero edificate centinaia di torri lungo le coste, da cui potere avvistare in tempo le navi corsare.\nLe successive dominazioni spagnole e borboniche ridussero la Terra d'Otranto a una regione anche politicamente periferica. Va per\u00f2 segnalata una fiorente attivit\u00e0 artistica fra XVI e XVIII secolo, che ha fatto di Lecce uno dei centri pi\u00f9 cospicui del barocco, e un territorio rurale caratterizzato dalla laboriosit\u00e0 e dalla capacit\u00e0 imprenditoriale dell'aristocrazia.\nL'Alto Salento fu terra del brigante Ciro Annicchiarico di Grottaglie, fondatore della Setta degli Eguali che si riproponeva il rovesciamento violento della corona e la costruzione della Repubblica Salentina, primo anello della Repubblica d'Europa.\nDopo l'Unit\u00e0 d'Italia, con la legge del 20 marzo 1865, fu infine costituita la 56\u00aa circoscrizione statale, originariamente comprendente tutte e tre le attuali province salentine, con Lecce capitale e sede dell'ufficio di Prefettura e Tribunale competente su tutta la vecchia \"Terra d'Otranto\".\nCon l'avvento del fascismo furono istituite le nuove province. La provincia di Taranto fu istituita con decreto del 2 settembre 1923, n.1911, quella di Brindisi con la legge 22 dicembre 1927 e si inizi\u00f2 un processo di bonifica e di lotta alla malaria che infettava dal Medioevo tutta la pianura salentina, opera continuata poi dalle truppe alleate anche con l'utilizzo del DDT.\nCultura.\nSia dal punto di vista linguistico sia da quello architettonico, folkloristico ed enogastronomico, la penisola salentina si caratterizza per tratti comuni che la distinguono dal resto della regione.\nUna questione da tempo dibattuta \u00e8 quella relativa ai confini culturali del Salento che non corrisponderebbero ai limiti geografici della penisola salentina, ma delimiterebbero un territorio pi\u00f9 piccolo, variabile a seconda dell'elemento caratterizzante che viene preso in considerazione. Per esempio la convenzione qui seguita, precedentemente definita, pone fuori del Salento i territori (che da un punto di vista geografico possono pur sempre definirsi \"salentini\") di Massafra, Statte, Montemesola, Crispiano, Martina Franca, Cisternino e Fasano. Ma nel caso in cui faccia da discriminante il dialetto, rimarrebbero fuori anche centri importanti come Taranto o Ostuni; mentre si arriverebbe a includere Egnazia, nei pressi di Fasano, se si facesse riferimento alla cultura messapica, o Martina Franca, posta in piena Valle d'Itria, se si guarda all'architettura barocca o ancora le tre province per intero se si prendesse in considerazione l'antica Terra d'Otranto ricalcante il nuovo concetto di Grande Salento. In Terra d'Otranto esistono due culture molto antiche, la Grecia salentina in provincia di Lecce e l'antica Arberia in provincia di Taranto; San Marzano (TA) \u00e8 il punto di riferimento e mantiene viva la lingua, musica, balli e costumi Arbereshe del 1400 (epoca di Giorgio Castriota Skanderbeg). Sia la cultura della Grecia salentina che l'Arbereshe sono tutelate dallo Stato Italiano (Legge 482/99).\nProfilo linguistico.\nI dialetti.\nNel Salento, tra Ostuni, Ceglie, Taranto a nord, e Grottaglie, Francavilla Fontana, San Vito dei Normanni a sud cade la linea di confine fra le due grandi famiglie dei dialetti dell'Italia meridionale. Il dialetto salentino \u00e8 molto diverso da quelli della Puglia centro-settentrionale: a differenza di questi ultimi, appartenenti alla tipologia dei dialetti italiani meridionali, esso \u00e8 classificato come meridionale estremo e costituisce una variante della lingua siciliana, molto simile in particolare al siciliano orientale. Esemplare, a tal proposito, la confusione su cui gioc\u00f2 il cantante e attore Domenico Modugno, cresciuto a San Pietro Vernotico, che per lungo tempo fu considerato siciliano e per tutta la carriera interpret\u00f2 personaggi siciliani al cinema e in teatro.\nLe differenze tra il dialetto salentino e il pugliese riguardano tanto la fonetica quanto l'aspetto lessicale e della costruzione periodale. Tale costruzione influenza anche il cosiddetto \"italiano regionale\", per esempio, con la tendenza a porre il verbo alla fine della frase (\"\"Chi \u00e8?\" \"Io sono\"\") e, nell'area di Martano, a utilizzare (come in Sicilia e Calabria Centro-Meridionale) un unico tempo perfetto per le azioni finite, indifferentemente da quanto tempo \u00e8 passato dallo svolgimento dell'azione, cio\u00e8 senza distinguere tra passato prossimo e passato remoto (esattamente come il perfetto del latino). Tale tempo perfetto possiede terminazioni simili al passato remoto italiano, per cui \u00e8 quasi sempre erroneamente confuso con questo (se fosse \"remoto\" dovrebbe riguardare solo azioni compiute da un tempo, appunto, remoto). Per esempio: \"\"Che dicesti?\" per \"Che hai detto?\"\".\nPer quanto riguarda la fonetica nel dialetto pugliese tutte le vocali, a eccezione della \"a\" protonica, hanno perduto ogni vivacit\u00e0 di colore accostandosi alla \"e\" muta francese, mentre le vocali accentate sono diventati dei dittonghi dalle tinte svariate. Nel salentino invece non ci sono vocali indistinte, ma ci sono cinque vocali (sistema pentavocalico siciliano); la \"o\" chiusa si cambia quasi sempre in \"u\", mentre la \"e\" chiusa accentata si cambia in \"i\".\n\u00c8 inoltre possibile operare una distinzione tra dialetto leccese e dialetto brindisino: in quest'ultimo anche la \"e\" non accentata (in particolare quando \u00e8 in finale di parola) viene resa sempre con \"i\" (\"lu mari\" invece di \"lu mare\"), il gruppo \"ll\" viene reso con \"dd\" (\"cavaddu\") anzich\u00e9 con il corrispondente suono invertito \"hr\" (leccese \"cavahru\"), il gruppo latino \"str\" rimane pressoch\u00e9 inalterato, mentre nel leccese viene reso con \"sc\" (\"nostro\" in brindisino \u00e8 \"nue\u0161tru\", in leccese \"nesciu\"), si nota la tendenza a troncare i verbi all'infinito, mentre il leccese si contraddistingue per non troncare mai le parole (anzi nel completare con una vocale anche gli apporti stranieri terminanti in consonante, come \"c\u00e0minu\" per \"camion\", \"pendent\u00ecffi\" per \"pendentif\"). Nel leccese infine non viene quasi mai pronunciata la lettera \"v\" (\"ulunt\u00e0\" in luogo di \"vulunt\u00e0\"); in caso di incontro tra due vocali (specialmente se identiche) viene sostituita da una \"b\" (betacismo): \"add\u00f9 sta' bb\u00e0i?\", \"dove stai andando?\" (Lecce). Un dialetto che si assomiglia \u00e8 quello parlato a Avetrana che \u00e8 di cadenza prevalentemente brindisina per\u00f2 presenta somiglianze al leccese: \"add\u00f2 sta' bbai?\" (Avetrana), \"ulunt\u00e0\" (Avetrana).\nIl dialetto tarantino, solitamente classificato come appartenente ai dialetti apulo-salentini di transizione, \u00e8 parlato a Taranto ed in alcuni comuni della provincia a nord-ovest del capoluogo, esterni al Salento. Allo stesso modo, in provincia di Brindisi, i dialetti parlati a Ostuni, Ceglie Messapica, Villa Castelli e San Michele Salentino (oltre a quelli di Fasano e Cisternino) sono da ritenersi pugliesi, con influenze salentine pi\u00f9 o meno marcate.\nLa Grec\u00eca salentina e le enclavi Arb\u00ebresh\u00eb.\nNel territorio del Salento esistono inoltre alcune peculiari minoranze etnico-linguistiche.\nIn buona parte della regione storica della Grec\u00eca Salentina, nel Salento centrale, si parla un dialetto neo-greco noto come grecanico o griko. Il parlamento italiano ha riconosciuto la comunit\u00e0 greca del Salento come gruppo etnico distinto e come minoranza linguistica con il nome di \"minoranza linguistica grica dell'etnia grico-salentina\".\nIl territorio della Grec\u00eca salentina, caratterizzato da un'identit\u00e0 culturale a s\u00e9 stante, comprende per\u00f2 un'area un po' pi\u00f9 vasta della sola isola linguistica e racchiude undici comuni, nove dei quali di lingua ellenofona, per un totale di 54.278 abitanti (dati Istat al 31 dicembre 2005): a Calimera, Castrignano de' Greci, Corigliano d'Otranto, Martano, Martignano, Melpignano, Soleto, Sternatia e Zollino della provincia di Lecce, si aggiungono Carpignano Salentino e Cutrofiano, di recente ingresso e non ellenofoni.\nUn'altra isola linguistica salentina \u00e8 costituita dall'Arberia, ossia una zona della provincia di Taranto che mantiene vive le tradizioni della cultura arb\u00ebresh\u00eb. A partire dal XV secolo, infatti, con la diaspora albanese guidata da Giorgio Castriota Skanderbeg, si \u00e8 stabilita nel Salento una piccola minoranza linguistica arb\u00ebresh\u00eb attorno al comune di San Marzano di San Giuseppe (il centro arbereshe pi\u00f9 popoloso in Italia), cos\u00ec come avvenuto anche in altre regioni del Mezzogiorno.\nEstratti dai dialetti.\nSegue un confronto basato sul Padre Nostro fra dialetto tarantino e dialetto salentino, nelle versioni settentrionale (brindisino), centrale (leccese) e meridionale:\nArchitettura e urbanistica.\nIl paesaggio architettonico richiama le citt\u00e0 della Grecia per la predominanza assoluta delle case bianche \"a calce\", senza tetto (con solaio), soprattutto in campagna e sulla costa, ma i centri storici sono caratterizzati dal barocco leccese, un lascito spagnolo del Plateresco, che rispetto al Barocco del resto d'Italia si spoglia della sovrabbondanza pittorica degli interni e trasforma le facciate esterne di chiese e palazzi in veri arazzi scolpiti. In ci\u00f2, molta importanza ha avuto la locale \"pietra leccese\", tenera e malleabile e dal caldo colore giallo rosaceo.\nIl cappellone della Cattedrale di San Cataldo di Taranto con la sua cupola affrescata, le dieci nicchie e i marmi policromi \u00e8 una delle testimonianze pi\u00f9 ricche del barocco salentino. Fra gli artisti che hanno prestato la propria opera per la realizzazione del cappellone, vi \u00e8 lo scultore napoletano Giuseppe Sammartino.\nLa struttura tipica dei centri storici salentini, quindi, \u00e8 caratterizzata da un tessuto molto compatto (non c'\u00e8 separazione fra le case) di vicoli bianchi dalle pareti dipinte a calce sempre ravvivata (a eccezione della citt\u00e0 di Lecce e dell'area di Maglie, dove anche le case di civile abitazione sono costruite nella pietra bianco-rosacea proveniente dalle cave di Cursi) sui cui muri campeggiano gli accesi colori degli infissi, inframmezzati da palazzi nobiliari e chiese d'epoca barocca in pietra viva.\nTipica l'entit\u00e0 architettonico-urbanistica della casa a corte di origine araba e diffusa anche in Sicilia. Molti vicoli, infatti, dispongono di quelli che apparentemente sono altri vicoli perpendicolari, ma si rivelano ciechi, terminando pochi metri pi\u00f9 in l\u00e0.\nSu tale spazio urbano, definito \"corte\" (dal latino \"cohorte\", \"spazio che comprende l'orto\", \"recinto\"), si affacciano le porte e le finestre di molte abitazioni, con il voluto risultato di farne uno spazio di vita comune, una sorta di popolare salotto dove, nei tempi andati, molte famiglie vivevano gran parte della giornata chiacchierando, ricamando e aiutandosi nelle faccende domestiche.\nIn genere, oltre all'arredamento povero di piantine in vaso, in una corte non manca mai la caratteristica \"pila\" comune, una sorta di lavatoio in pietra corredato di una parte scanalata (\"stricaturu\") su cui strizzare i panni. In alcune aree, addirittura, tali corti sono occultate da un portone (\"mignano\") che finge l'ingresso di un'abitazione, rivelandosi, una volta invece aperto, l'ingresso di questo spazio multi-familiare.\nTradizioni musicali.\nDi particolare interesse antropologico sono l'ormai estinto fenomeno del tarantismo, una forma isterica di straordinario impatto scenico, e l'invece rimontante culto per la pizzica, la musica tradizionale e battente che un tempo accompagnava i riti di guarigione delle tarantate, cio\u00e8 delle donne che si credeva fossero state morse dalla tarantola. In realt\u00e0, si trattava di un originale modo di manifestarsi dell'isteria. L'antropologo Ernesto de Martino condusse degli storici studi sul fenomeno, poi confluiti nel classico testo \"Viaggio nella terra del rimorso\".\nNella \"pizzica pizzica\" tradizionale si balla in coppia. La coppia non necessariamente deve essere formata da individui di sesso opposto: abbastanza comunemente danzano insieme due donne, mentre al giorno d'oggi \u00e8 sempre pi\u00f9 raro osservare due uomini ballare insieme, nonostante in passato la danza fra due uomini fosse molto pi\u00f9 frequente di quella fra un uomo ed una donna. Un esempio di danza tra due uomini \u00e8 riscontrabile, per\u00f2, ancora oggi nella tradizione ostunese, dove \u00e8 comune vedere due uomini a ballare, dove uno dei due impersona, o meglio, imita ironicamente, il ruolo della donna.\nUna menzione particolare merita la tradizionale pizzica-scherma (detta anche \"danza delle spade\", ballata alla festa di San Rocco il 16 agosto a Torrepaduli), in cui la pizzica assume ancor pi\u00f9 chiaramente la forma di colonna sonora di uno psicodramma, di tipo maschile e \"guerriero\" piuttosto che femminile e \"sensuale\".\nNel Salento esistono altre forme di balli e tradizioni musicali, quella della Grecia salentina in provincia di Lecce, mentre in provincia di Taranto esiste la cultura Arbereshe del 1400 di San Marzano (TA). Culture tutelate dallo Stato Italiano (Legge 482/99).\nNegli ultimi anni quello della pizzica e della revisione formale del tarantismo, ormai svuotato dei suoi connotati antropologici tradizionali, in forme musicali contaminate e moderne ha assunto dimensioni di fenomeno culturale, al punto da farne il pi\u00f9 caratteristico e famoso dei segni di riconoscimento del Salento, che esporta ormai ovunque, quasi come marchio di fabbrica, questa forma musicale.\nEnogastronomia.\nLa cucina salentina \u00e8 caratterizzata da numerosi piatti tipici, soprattutto a base di verdure e pesce, ed \u00e8 accompagnata da famosi e pregiati vini DOC come il Primitivo di Manduria (Primatiu) o il Negroamaro.\nFra gli alimenti pi\u00f9 tipici si distinguono i \"pezzetti\", uno spezzatino di carne di cavallo al sugo piccante, e la \"pitta di patate\", una pizza bassa di patate contenente una gran quantit\u00e0 di ingredienti vegetali, quali cipolle, rape, pomodoro. Tipico anche il pane con le olive chiamato \"puccia\" e, per quel che riguarda la gastronomia \"da passeggio\", il \"rustico\", una sfoglia sottile cotta in forno contenente un impasto di besciamella, mozzarella, pomodoro, pepe ed occasionalmente noce moscata. Altro alimento tipico di tutta la regione Puglia, sono le \"friseddhe\" o \"frise\", ciambelle di pane biscottato fino a una consistenza di grande durezza, realizzato spesso con grano d'orzo e tagliato a met\u00e0 cottura in senso orizzontale, che va ammorbidito mediante breve immersione in acqua e quindi condita con pomodoro, olio d'oliva, sale e origano.\nDiffuse anche sono le \"pittule\" (dette anche \"pettule\" o \"pettuli\"), frittelle di forma grossolana ripiene di rape, fiori di zucca, baccal\u00e0 o senza ripieno che si gustano inzuppate nel vino cotto. Sono preparate soprattutto d'inverno.\nMolto rinomata \u00e8 la pasticceria, pi\u00f9 simile a quella siciliana che alla pugliese, in cui si distinguono il pasticciotto leccese, il fruttone, le bocche di dama, la pasta di mandorla, lo spumone salentino.\nDegno di nota \u00e8 anche il \"biscotto cegliese\", candidato per il riconoscimento di prodotto tipico DOP, a base di mandorle tostate, uova e scorza di limone, con variet\u00e0 ripiena di marmellata di amarene o melecotogne e ricoperto da una glassa a base di zucchero e di cacao, con mandorle provenienti rigorosamente da Ceglie Messapica.\nPolitica.\nIl Salento, nonostante la sua uniformit\u00e0, resta una regione soprattutto culturale senza dei veri riferimenti politici, nonostante pi\u00f9 volte si sia cercato di identificare sotto un unico profilo politico l'intero territorio.\nNel 2006 i presidenti delle Province di Lecce, Brindisi e Taranto, nonch\u00e9 i sindaci delle rispettive citt\u00e0 capoluogo, misero a punto il progetto \"\"Grande Salento\", un tavolo di consultazione permanente finalizzato a creare politiche comuni su cultura, infrastrutture, universit\u00e0, turismo con l'obiettivo di sostenere la crescita socio-economica del territorio mediante interventi e strumenti finanziari coordinati.\nAl progetto aderirono successivamente le Camere di Commercio delle tre province che firmarono un protocollo d'intesa per la collaborazione finalizzata allo sviluppo commerciale. Proprio in riferimento a questi accordi, sono da intendersi anche i cambiamenti di denominazione dell'Universit\u00e0 di Lecce, ora \"Universit\u00e0 del Salento\", e dell'aeroporto di Brindisi, ora \"Aeroporto del Salento\"\".\nL'operazione \"Grande Salento\" comprende le province di Lecce, Brindisi e Taranto nella loro interezza, a differenza del Salento propriamente detto, che non include alcuni comuni delle province di Taranto e Brindisi limitrofi alla citt\u00e0 metropolitana di Bari. Vedi l'elenco completo dei comuni salentini.\nEconomia.\nL'economia del Salento, un tempo prettamente agricola, ha subito, a partire soprattutto dagli anni settanta, un notevole incremento dei settori secondario e terziario che rendono tale zona una delle pi\u00f9 ricche del Mezzogiorno d'Italia. Secondo il Sole 24 Ore la provincia di Lecce si colloca, nella classifica stilata per quantificare il benessere economico del 2009, al 44\u00ba posto, ben al di sopra di tante altre provincie settentrionali e al di sopra di tutte le altre provincie meridionali.\nLa condizione economica generale \u00e8 caratterizzata da un'evoluzione dinamica seppure ancora destinata a variare con le congiunture economiche, a causa della ancora scarsa variabilit\u00e0 del sistema produttivo salentino. La lontananza dai mercati, il costo del denaro e la delocalizzazione imposta dalle condizioni di concorrenza del mercato globalizzato sono alla base di una condizione industriale difficile, seppure florida se confrontata con le altre zone del Sud Italia.\nUno dei capitoli d'entrata economica pi\u00f9 importante risulta essere il turismo: le bellezze del territorio, ed i numerosi eventi e intrattenimenti proposti, rendono il Salento una meta turistica sempre pi\u00f9 ambita, non solo a livello nazionale.\nProprio in quest'area stanno prendendo piede inoltre alcuni fra i pi\u00f9 innovativi progetti industriali nel campo delle energie alternative.\nAgricoltura.\nL'agricoltura rimane una delle voci principali dell'economia salentina grazie alla produzione di olio d'oliva e di vino.\nNel dopoguerra la coltivazione e manifattura del tabacco diedero un po' di sostentamento ai contadini e quasi il 50% dell'occupazione femminile con le tabacchine. Nel 1961 su 747\u00a0000 quintali della complessiva produzione italiana, pi\u00f9 di un quinto era costituito dal tabacco levantino leccese. Si contavano all'epoca 36\u00a0000 coltivatori, 80\u00a0000 tabacchine e 600 tecnici.\nLa coltivazione dell'olivo e quindi la produzione dell'olio, nel Salento, ha una tradizione antichissima e nonostante siano scarse le notizie circa l'epoca esatta in cui inizi\u00f2, ebbe sicuramente come centro di origine il Mediterraneo. Infatti, con ogni probabilit\u00e0, l'olivo fece la sua comparsa per la prima volta nella Siria per poi diffondersi nelle isole greche (Cipro, Rodi e Creta), in Asia Minore, in Grecia ed infine, tra il VII e il VIII sec. a.C. anche nel Salento.\nA portare l'olivo nella penisola salentina furono, probabilmente, i navigatori Fenici. In ogni caso spetta ai Greci il merito della trasformazione dell'olivo selvatico in olivo coltivato. Infatti, proprio in Grecia si raggiunse grande esperienza nelle tecniche di coltivazione di questa importante coltura. In Grecia, inoltre, l'olivo era considerato una pianta sacra e pertanto si faceva largo uso dell'olio non solo come alimento, ma anche nei riti funerari o nelle premiazioni. Nell'ambito dell'economia salentina l'olivicoltura ha sempre rivestito un ruolo di primo piano. Nel corso della dominazione romana la superficie olivetata fu interessata da una notevole espansione ed il Salento, sotto Augusto occupava il primo posto tra le aree olivetate. Anche i Saraceni, tra l'VIII e il IX sec., nonostante le loro sistematiche devastazioni, favorirono l'espansione dell'olivicoltura diffondendo una variet\u00e0 di oliva: la 'cellina' o 'saracena'.\nForte impulso diede anche la presenza dei monaci basiliani, che dall'area orientale si trasferirono nel Salento perch\u00e9 perseguitati. Alla colonizzazione bizantini va riconosciuto il merito d'avere istituito fiere e mercati per commercializzare pi\u00f9 facilmente i prodotti agricoli. Un'ulteriore espansione delle aree olivetate viene rilevata anche durante il periodo della dominazione normanna.\nLa diffusione dell'olivicoltura comport\u00f2 la nascita di intensi traffici commerciali che svolgendosi prevalentemente per via marittima consent\u00ec lo sviluppo di numerose citt\u00e0 portuali.\nInizialmente un fiorente commercio si concentr\u00f2 nelle localit\u00e0 di San Cataldo, Castro e Otranto intorno al XVI secolo, ma gi\u00e0 a partire dalla fine del '500 e gli inizi del '600 Gallipoli crebbe tanto da essere riconosciuta quale la maggiore piazza commerciale europea in materia di olio. La sua importanza fu tale che le venne riconosciuto il privilegio di stabilire di anno in anno il costo dell'olio ed in cambio di questo pregiato prodotto qui si riversava ogni genere di merce dal cuoio, al lino, allo zucchero, ai legnami, fino al ferro.\nQui venivano commercializzati anche gli scarti della lavorazione dell'olio e le qualit\u00e0 meno pregiate che venivano impiegate nella produzione di sapone e frequenti erano gli scambi con Marsiglia, la capitale europea del sapone.\nL'oliveto nel Settecento occupava ormai estensioni notevoli nel territorio del Basso Salento. Ci\u00f2 \u00e8 riconducibile ala politica economica di Giovanni di Borbone, che in futuro sarebbe divenuto il celebre Carlo III Re di Spagna, il quale incentiv\u00f2 la coltura dell'olivo promettendo in cambio ai latifondisti una riduzione delle tasse. La considerevole esportazione di olio riusciva ad assicurare oltre alla ricchezza dei produttori, anche notevoli guadagni alle casse dello Stato.\nIn epoca moderna la coltivazione dell'olivo e dell'olio, in particolare a partire dagli anni '90 del secolo scorso, ha perso impulso a causa della mancanza di manodopera e di ricambio generazionale, in particolare per i piccoli appezzamenti familiari, un tempo molto numerosi. Un altro duro colpo si \u00e8 manifestato con la comparsa, 10 anni fa, della xylella fastidiosa, un batterio che colpisce facendo rinsecchire le piante di olivo e che ha messo in ginocchio l'olivo-coltura del Salento.\nLa produzione viti-vinicola ha subito negli ultimi vent'anni una grande esplosione commerciale da quando il vino salentino, una volta utilizzato esclusivamente come vino da taglio per aumentare la gradazione dei vini settentrionali, ha iniziato a godere di una notoriet\u00e0 crescente come corposo ma raffinato vino da tavola. I pi\u00f9 noti vini dell'area sono il Primitivo, il Negroamaro, il Rosato del Salento. Tra le altre produzioni agricole \u00e8 diffuso anche il mandorlo, il pomodoro nel tarantino e, nel brindisino, il carciofo. Per motivi climatici non attecchiscono, invece, alcune culture tipiche della Puglia, quale il ciliegio. Negli ultimi anni la popolazione occupata nel settore primario \u00e8 andata calando su tutto il territorio.\nArtigianato.\nLe tradizioni pi\u00f9 importanti dell'artigianato salentino sono l'antica e celebrata lavorazione della cartapesta leccese (famosi i \"pupi\" per presepe), la terracotta nella realizzazione dei caratteristici fischietti (in particolare nel Leccese), campanelle e folletti, e con i \"quatar\u00e0ri\" (costruttori di recipienti in terracotta); la ceramica (i cui maggiori centri di produzione sono a Cutrofiano e a Grottaglie); la lavorazione del ferro battuto con cui si producevano anche i noti balconcini bombati dei palazzi; il ricamo; la lavorazione artistica del vetro; la lavorazione del legno; la lavorazione artistica del rame.\nDi recente ha ripreso vigore la scultura in pietra leccese, con tecniche pi\u00f9 moderne e nuove forme.\nIn via di estinzione invece gli \"z\u00f9cari\" o \"zuc\u00e0ri\" (intrecciatori di corde), e i \"panar\u00e0ri\" (intrecciatori di giunchi, canne, e virgulti d'olivo), per farne cesti e altri tipi di contenitori di fogge tradizionali.\nIndustria.\nIn merito al settore secondario, gioca un ruolo di primo piano l'area industriale di Taranto, la cui attrattivit\u00e0 occupazionale presenta un forte fenomeno di pendolarismo. Nella citt\u00e0 ionica sorgono gli stabilimenti siderurgici dell'Arcelor Mittal (ex Ilva) e dell'indotto, l'arsenale militare e una grande raffineria dell'Eni. In anni recenti tuttavia, la crisi della metallurgia ha ridotto l'occupazione in tale settore. Sempre nella zona industriale opera l'unico insediamento italiano della Vestas, societ\u00e0 che produce impianti eolici.\nBrindisi ospita l'industria aeronautica, quella di materie plastiche e alcuni mobilifici. La citt\u00e0 \u00e8, inoltre, leader per la produzione di energia elettrica in Italia. Sul territorio comunale insistono tre grandi centrali pertinenti ai gruppi Enel, Edipower ed Eni Power ed \u00e8 inoltre prevista la realizzazione di un'importante centrale fotovoltaica.\nL'area leccese \u00e8 caratterizzata per lo pi\u00f9 dalla piccola e media industria, soprattutto nel comparto del tessile-calzaturiero (Casarano) ed agroalimentare.\nIl problema dell'inquinamento.\nSia a Brindisi sia a Taranto sono in progetto due rigassificatori, fortemente osteggiati dalla popolazione e dalle autorit\u00e0 locali per motivi di sicurezza, in quanto ritenuti troppo vicini alle citt\u00e0 e ai rispettivi porti ed aree industriali.\nLe preoccupazioni dei residenti sono anche motivate dai dati allarmanti relativi sia all'inquinamento ambientale, sia all'aumento delle neoplasie nell'area salentina. Sotto accusa, per quanto riguarda le emissioni annue di anidride carbonica, sono in particolare la centrale termoelettrica Enel di Brindisi sud, con 15.340.000 tonnellate, l'Ilva di Taranto con 11.070.000 e le centrali termoelettriche Edison di Taranto con 10.000.000 di tonnellate.\nNell'assenza di dati ufficiali, sono stati reportage giornalistici o analisi condotte sul territorio dalle associazioni ambientaliste e dagli enti locali a evidenziare \u00ab\"la presenza di pesticidi e metalli pesanti oltre i limiti consentiti nelle coltivazioni di ortaggi destinati alla vendita, nel sottosuolo e nella falda profonda del territorio compreso tra Brindisi e Cerano\u00bb\".\nPer quanto riguarda la diossina, si diffonderebbe su una vasta area geografica, a seconda dei venti, in particolare tramite un camino dell'impianto di agglomerazione alto 220 metri dell'Ilva.Gli impianti dell'Ilva emettevano nel 2002 il 30,6% del totale di diossina italiano, ma secondo le associazioni ambientaliste, la percentuale sarebbe salita nel 2005 al 90,3%, contestualmente allo spostamento in loco delle lavorazioni \"a caldo\" dallo stabilimento di Genova. In base ai dati INES (Inventario Nazionale delle Emissioni e loro Sorgenti) del 2006, la percentuale si sarebbe infine assestata al 92%.\nNel dicembre 2008, la Regione Puglia ha approvato a maggioranza una legge regionale contro le diossine. La norma impone limiti alle emissioni industriali a partire da aprile 2009: l'Ilva, come le altre aziende, dovr\u00e0 scendere a 0,4 nanogrammi per metro cubo entro il 2010. Nel febbraio 2009, una modifica alla legge regionale ha per\u00f2 allungato i tempi per il primo taglio dei limiti di diossina a 2,5 nanogrammi per metro cubo, spostando dal primo aprile al 30 giugno l'entrata in vigore del limite stesso.\nIl 22 ottobre 2012, l'allora Ministro della Salute Balduzzi presenta nel capoluogo tarantino il rapporto \"Ambiente e Salute a Taranto: evidenze disponibili e indicazioni di sanit\u00e0 pubblica\". Lo studio evidenzia un eccesso di incidenza per tutti i tumori del 20% circa.\nNel dicembre 2012, in un consiglio comunale monotematico del Comune di Lecce, viene presentato il \"Rapporto Registro Tumori 2012\" che conferma la gravissima situazione di rischio tumori nel territorio delle province di Brindisi, Taranto e Lecce.\n\u00c8 interessante rilevare in proposito come nel piccolo centro di Torchiarolo nel 2006 e nel 2007 si sia ripetutamente superato il livello limite delle polveri sottili, anche se l'Enel ha ufficialmente negato che la causa principale possa essere imputata alla vicina centrale. In ogni caso, l\"'Istituto di scienze dell'atmosfera e del clima\" che ha sede presso l'Universit\u00e0 del Salento, ha realizzato uno studio sull'inquinamento atmosferico con il quale si dimostra come a condizionare negativamente l'ambiente del Salento siano la centrale di Cerano e l'Ilva di Taranto.\nAnche in provincia di Lecce vi sono delle imprese ritenute inquinanti; in particolare l'inceneritore di sansa esausta e di rifiuti speciali (CDR) della Copersalento (S.p.A) di Maglie, che secondo le rilevazioni dell'ARPA avrebbe superato di 420 volte il limite di legge sull'emissione di diossine. Altri impianti ritenuti a vario titolo inquinanti sono: il cementificio Colacem di Galatina, l'inceneritore della Biosud a Lecce e numerosi frantoi di pietra calcarea con impianti di bitume situati anche a ridosso di aeree abitate come a Soleto, Galatina, Sternatia e Corigliano.\nIl circuito di Nard\u00f2.\nUna menzione merita il circuito automobilistico di Nard\u00f2. Situato nella Terra d'Arneo, \u00e8 utilizzato dalle case automobilistiche di tutto il mondo per le prove sperimentali sui nuovi veicoli. La caratteristica del circuito \u00e8 la sua forma perfettamente circolare, la quale, unita a un'opportuna inclinazione del manto stradale, tale da bilanciare la forza centrifuga, ne fa un infinito rettilineo virtuale per i veicoli che lo percorrono a una velocit\u00e0 compresa tra i 90 ed i 249\u00a0km/h.\nIl circuito ha un raggio di circa 2\u00a0km, una circonferenza di 12,6\u00a0km e presenta una variazione altimetrica molto modesta (il dislivello massimo \u00e8 di circa 40 metri con una pendenza che non supera mai il 2%). Il circuito \u00e8 in una zona sottoposta ad agricoltura intensiva, pertanto \u00e8 dotato di una serie di sottopassi per permettere il raggiungimento delle coltivazioni situate al suo interno. Nel complesso, l'impianto \u00e8 costituito da una pista circolare e una pista dinamica per vetture, una pista circolare e una pista dinamica per veicoli industriali, una pista rumore, una pista pavimentazioni speciali, varie piste sterrate, officine e laboratori. In tale circuito veniva a effettuare delle prove il futuro campione del mondo di formula uno Fernando Alonso.\nNell'aprile del 2012 l'impianto \u00e8 stato acquistato dalla Porsche.\nTurismo.\n (eleonora)\nInfrastrutture e trasporti.\nCollegamenti stradali.\nI principali assi viari sono:\nla direttrice adriatica Bari-Brindisi-Lecce-Maglie-Otranto\nle direttrici ovest-est Taranto-Brindisi e Taranto-Lecce\nle direttrici nord-sud Lecce-Gallipoli e Maglie-Leuca\nla Litoranea Salentina;\nla Strada statale 274 Salentina Meridionale che collega Gallipoli con Leuca.\nCollegamenti ferroviari.\nEssi sono assicurati da:\nLuoghi di interesse.\nLuoghi di interesse naturalistico.\nLa CEE ha definito molte localit\u00e0 dell'area mediterranea \"siti di interesse comunitario\" (SIC), per importanza ambientale. La Repubblica Italiana ha proposto sulla base del Decreto 25 marzo 2005, pubblicato sulla Gazzetta Ufficiale della Repubblica Italiana n. 157 dell'8 luglio 2005 e predisposto dal Ministero dell'Ambiente e della Tutela del Territorio e del Mare, l'elenco di tali SIC nell'ambito della Regione Puglia, individuando 77 candidature. Fra queste, la parte maggiore riguarda la provincia di Lecce con ben 32 SIC. Nelle province di Brindisi e Taranto si sono individuati 8 SIC per ciascuna.\nIl Parco naturale regionale Bosco e paludi di Rauccio\nUniversit\u00e0 e ricerca.\nUniversit\u00e0 del Salento.\nIl sistema della formazione universitaria del Salento \u00e8 imperniato sull'Universit\u00e0 del Salento, gi\u00e0 Universit\u00e0 di Lecce. A Lecce, sede principale dell'ateneo, hanno sede 8 facolt\u00e0.\nI primi movimenti atti alla formazione dell'Universit\u00e0 come la conosciamo oggi risalgono al XVIII secolo. Gi\u00e0 in et\u00e0 medievale erano presenti diversi luoghi di istruzione, indicati nei documenti contemporanei come universit\u00e0, anche se differenti dall'accezione che ne diamo oggi.\nL'universit\u00e0 del Salento ha alcune succursali anche nella provincia di Brindisi. Di particolare interesse risulta il Parco Scientifico e Tecnologico Ionico-Salentino (PASTIS) presso Mesagne, compartecipato dall'Universit\u00e0 del Salento, ove \u00e8 presente un acceleratore Tandetron per la datazione di reperti archeologici con il metodo del Carbonio 14.\nNel 1998 \u00e8 stato attivato presso l'universit\u00e0 del Salento l'Istituto Superiore Universitario di Formazione Interdisciplinare (ISUFI), una delle Scuole Superiori d'Italia, costruita sul modello della Scuola Normale di Pisa. La Scuola realizza programmi di alta formazione nell'ambito dei seguenti settori: Nanoscienze, e-Business Management, Giurisprudenza e Politica dell'area Euromediterranea, Beni Culturali. Anche grazie al traino dovuto all'ISUFI, dal 2000 l'ateneo salentino ha conosciuto una crescita senza precedenti, soprattutto nel ramo scientifico, che \u00e8 uno tra i pi\u00f9 avanzati ed efficienti d'Italia.\nAltro importante ramo \u00e8 quello archeologico: l'universit\u00e0 del Salento, infatti, svolge numerose attivit\u00e0 di scavo in tutta Italia, e in diversi ambiti: preistorico, classico e medievale. All'estero l'universit\u00e0 effettua ancora oggi scavi in Ucraina, Turchia, Medio Oriente, Malta, Egitto.\nIl continuo incremento dell'offerta formativa registra una risposta direttamente proporzionale da parte dell'utenza: la popolazione studentesca \u00e8 passata dalle 77 unit\u00e0 del 1955 alle oltre 27.000 del 2006.\nFacolt\u00e0 di Taranto.\nTaranto, invece, \u00e8 sede della seconda facolt\u00e0 di Ingegneria del Politecnico di Bari e di numerosi corsi di laurea erogati dall'Universit\u00e0 degli Studi di Bari, nonch\u00e9 sede decentrata della LUMSA - Libera universit\u00e0 Maria SS. Assunta di Roma e dell'Universit\u00e0 Cattolica del Sacro Cuore di Milano.\nIl 17 maggio 2006 il rettore dell'Universit\u00e0 di Bari, Giovanni Girone, ha firmato il decreto che sancisce l'autonomia delle seconde facolt\u00e0 di Economia, di Giurisprudenza e di Scienze matematiche, fisiche e naturali a decorrere dal 1\u00ba ottobre 2006: questo costituisce un passo importante verso l'istituzione dell\"'Universit\u00e0 degli Studi di Taranto\", che per altro \u00e8 stata oggetto di numerosi disegni di legge fino a oggi non concludenti.\nSede LUM di Poggiardo.\nDal marzo 2007 sono attivi presso la sede di Poggiardo i corsi in Economia dell'Azienda Moderna (classe 17) e in Giurisprudenza istituiti dalla Libera Universit\u00e0 Mediterranea Jean Monnet, un ateneo privato con sede a Casamassima.\nLaboratorio nazionale di nanotecnologie.\nNell'ambito dell'ISUFI, opera a Lecce il National Nanotechnologies Laboratory (NNL), centro di eccellenza a livello internazionale sulle nanotecnologie, che ha ricevuto riconoscimenti di varia natura, tra cui la visita ufficiale del Presidente della repubblica italiana Giorgio Napolitano il 15 settembre 2006. Il laboratorio segue linee di ricerca sia di tipo fondamentale, che di tipo fortemente applicato, grazie alle partnership con le multinazionali tecnologiche residenti presso di esso (STMicroelectronics, Agilent Technologies, TechInt, Alenia Marconi System) che appoggiano i loro programmi di formazione e reclutamento post laurea sull'ISUFI.\nDhitech.\nIl Distretto tecnologico regionale High Tech, con sede a Lecce, \u00e8 una societ\u00e0 consortile finalizzata alla competitivit\u00e0 e all'innovazione nella ricerca scientifica. Comprende il Laboratorio Nazionale di Nanotecnologie e svolge ricerca su nanotecnologie, materiali avanzati, innovazione digitale e tecnologie di informazione e comunicazione (ICT), affiancando ricercatori universitari a quelli di aziende tecnologiche italiane e non. Tra i soci figurano l'Universit\u00e0 del Salento, il Consiglio Nazionale delle Ricerche, AVIO S.p.A., Engineering Ingegneria Informatica S.p.A., Fiamm S.p.A., Leuci S.p.A., STMicroelectronics.\nCentro ricerche ENEA.\nIl centro ricerca di Brindisi \u00e8 presente fin dai primi anni novanta con uno sportello tecnologico. Nel 2001 l'ENEA ha consolidato la propria presenza nella citt\u00e0 adriatica, rilevando le strutture del Centro Nazionale per la Ricerca e lo Sviluppo dei Materiali, e creando un proprio centro all'interno della \"Cittadella della Ricerca\". Attualmente operano nel Centro l\"Unit\u00e0 Tecnico Scientifica Materiali e Nuove Tecnologie (MAT)\", l\"Unit\u00e0 Tecnico Scientifica Fusione (FUS)\", l\"Unit\u00e0 Tecnico Scientifica Tecnologie Fisiche Avanzate (FIS)\" e il \"Progetto Speciale Clima Globale (CLIM)\".\nIstituti territoriali del CNR e istituti autonomi.\nNel territorio salentino sono presenti vari istituti del CNR (Consiglio Nazionale delle Ricerche) o afferenti a esso. In particolare a Lecce sono presenti l\"Istituto per i beni archeologici e monumentali\" e le sezioni dell\"Istituto di scienze delle produzioni alimentari\", dell\"Istituto per la microelettronica e microsistemi\", dell\"Istituto di fisiologia clinica\" e dell\"Istituto di scienze dell'atmosfera e del clima\". Taranto \u00e8, invece, sede dell\"Istituto sperimentale talassografico \"Attilio Cerruti\"\" e della \"Fondazione marittima \"Ammiraglio Michelagnoli\"\" che opera d'intesa con lo stesso CNR e con organismi universitari.\nOsservatorio ambientale di Campi Salentina.\nL'Osservatorio dell'inquinamento dell'atmosfera e dello spazio circumterrestre \u00e8 un consorzio tra Provincia di Lecce e citt\u00e0 di Campi Salentina per il monitoraggio ambientale nella provincia di Lecce.\nEsso gestisce la \"Rete Provinciale di Monitoraggio Atmosferico\" dal 2001, avvalendosi anche del supporto scientifico dell'Universit\u00e0 e del CNR di Lecce e della collaborazione con il CNR di Bologna, su un programma di monitoraggio extratmosferico, riguardante il controllo continuo dei detriti spaziali, sia naturali che artificiali: tramite una rete radar che ha stazioni a Bologna, Lecce, Campi Salentina e Modra (Slovacchia), il programma valuta la posizione degli oggetti extratmosferici tramite triangolazioni tra questi centri.\nL'osservatorio svolge inoltre attivit\u00e0 di monitoraggio dei campi elettromagnetici ad alta e bassa frequenza (elettrodotti). In particolare, ha svolto un esteso monitoraggio dei campi elettromagnetici sul territorio dei comuni a nord di Lecce e svolge il monitoraggio costiero.\nEventi.\nTradizione.\nLe Panare sono un evento tradizionale salentino che si tiene ogni anno a Spongano il 22 dicembre. Singolare e antica \"festa del fuoco\", legata a una pratica rituale dei frantoiani impegnati nei tanti frantoi che in un tempo erano molto numerosi a Spongano. In occasione della festa del 22 dicembre, panare di grandi dimensioni vengono riempite di sansa e addobbate con palme, edera e altri abbellimenti combustibili per essere esibite in pubblico, accese e portate in corteo, e poi lasciate bruciare in un'area comune per tutta la notte.\nLa \"Nzegna\" di Carovigno (luned\u00ec, marted\u00ec e sabato dopo Pasqua): l'evento,legato a un'antica leggenda, \u00e8 il fulcro principale delle tre fasi delle feste patronali in onore di Maria Santissima di Belvedere (le altre due fasi sono quelle della Madonna dell'Uragano il 17 agosto e la festa di fine estate la seconda domenica di settembre). La festivit\u00e0 si tiene il luned\u00ec a Largo Machiavelli, il marted\u00ec in piazza Nzegna e il sabato sul sagrato del santuario di Belvedere (a 4\u00a0km a nord-est da Carovigno).\nLa \"Focara\" di Novoli (16-18 gennaio): \u00c8 il caratteristico fal\u00f2 della festa patronale di Sant'Antonio abate, un monumento di ingegneria agraria formato da decine di migliaia di fascine di tralci di vite, che supera l'altezza e il diametro di venti metri, il quale viene acceso la sera del 16 gennaio. L'evento \u00e8 stato oggetto di un documentario della National Geographic e di servizi della Nippon Press.\nIl \"fal\u00f2 di San Giuseppe\" (\"Zjarr i Madhe\", ossia fuoco grande, in lingua arb\u00ebreshe) San Marzano di San Giuseppe, 18-19 marzo. Nato nel 1600 ma le notizie certe sono della prima edizione nel 1866. Prevede una processione di fedeli che trasportano tronchi a spalla e fascine di ulivo, con l'ausilio di 50 cavalli. Il fal\u00f2 \u00e8 acceso la stessa sera della processione.\nLa \"Tavole di San Giuseppe\" (18-19 marzo) a San Cassiano, Sava, Lizzano, Cocumola, San Marzano di San Giuseppe, Erchie, Uggiano la Chiesa, Giurdignano, Poggiardo, Avetrana, Monteparano e Faggiano e: \u00e8 un'antica tradizione in cui, in onore di san Giuseppe si imbandiscono grandi tavolate con piatti tipici. Durante la visita alla \"taula\" si possono assaggiare \"lu cranu stumpatu\" e \"la massa culli ciciri\" o i \"vermiceddhri\" cio\u00e8 il grano e la pasta con i ceci.\nLa \"Settimana Santa\" a Taranto (marzo o aprile): \u00c8 una suggestiva e mistica serie di riti che, inoltre, vede i componenti le due principali Confraternite della Chiesa di Taranto gareggiare per aggiudicarsi le statue e le poste nelle processioni dell'Addolorata e dei Misteri.\nIl \"Palio\" di Taranto (maggio e luglio): \u00c8 una manifestazione in costume che consiste in due regate con dieci barche a remi abbinate ai rispettivi rioni della citt\u00e0. Il trofeo viene assegnato solo dopo le due gare che si disputano l'8 maggio e la terza domenica di luglio.\nIl \"fuoco di San Ciro\" a Grottaglie (ultima domenica di gennaio): Viene allestita in piazza una grande catasta di legno, alla quale poi si d\u00e0 fuoco. Si svolge anche una processione e si sparano fuochi artificiali.\nLa \"Settimana Santa\" a Francavilla Fontana (marzo o aprile): I riti di questa Settimana Santa sono tra i pi\u00f9 famosi della Puglia, caratterizzati dal pellegrinaggio di penitenti scalzi e incappucciati detti \"Pappamusci\" dal pomeriggio del gioved\u00ec al venerd\u00ec Santo, alla cui sera vi \u00e8 la suggestiva Processione dei Misteri, con almeno una statua di cartapesta per ogni Confraternita. Peculiare \u00e8 l'atto di numerosi penitenti detti \"Pappamusci cu lli trai\" di trascinare pesanti croci in legno sulle spalle.\nLa festa patronale di San Biagio ad Avetrana (dal 28 aprile al primo maggio) Ogni anno si ripete, come un rituale dei tempi antichi, lo svolgimento della festa con le manifestazioni civili nei giorni 28 29 e 30 aprile e 1 maggio, in cui si svolge la lunga processione (28 aprile) che accompagna la statua del Santo Patrono San Biagio e quella del compatrono San Antonio di Padova attraversando le vie di Avetrana.\nIl Torneo dei Rioni di Oria (seconda settimana di agosto): \u00c8 una manifestazione in costume, di ambientazione medievale, che si svolge in due giorni: sabato si tiene il \"corteo storico\" per le vie cittadine e domenica si giocano le gare tra i quattro rioni della citt\u00e0, per l'assegnazione del \"Palio\".\n\"Maggio della Madonna Odigitria\" a Villa Castelli (tutto il mese di maggio): La statua della Vergine viene portata in trionfo lungo le vie della citt\u00e0 e viene ospitata di casa in casa per tutto il mese Mariano.\nLa \"Danza delle spade\" a Torrepaduli (15 e 16 agosto): \u00c8 un ballo della \"Notte di San Rocco\" in cui, al ritmo incalzante dei tamburelli, coppie di uomini mimano un duello danzando e \"sfidandosi\" con le braccia e le mani.\nLa \"Cavalcata dei Devoti\" a Ostuni (26 agosto): \u00c8 un antico rito dei festeggiamenti per il patrono Sant'Oronzo. La Cavalcata di sant'Oronzo \u00e8 una sfilata di cavalli e cavalieri, bardati con gualdrappe e divise rosse ricche di ricami e lustrini. Di particolare interesse \u00e8 anche lo svolgimento di due fiere in contemporanea, nei tre giorni di festa.\nLa \"festa patronale di Santa Domenica\" a Scorrano (dal 5 al 7 luglio): si celebra la Santa patrona della Citt\u00e0, Santa Domenica. In questi giorni di festa, le ditte di luminarie si sfidano nella creazione di elaborate \"parazioni\" (in dialetto locale) ovvero nel costruire grandiose costruzioni in legno ricoperte da migliaia di lampadine.\nElenco completo dei comuni salentini.\nComuni salentini appartenenti alla provincia di Brindisi.\nBrindisi, Carovigno, Cellino San Marco, Ceglie Messapica, Erchie, Francavilla Fontana, Latiano, Mesagne, Oria, Ostuni, San Donaci, San Michele Salentino, San Pancrazio Salentino, San Pietro Vernotico, San Vito dei Normanni, Torchiarolo, Torre Santa Susanna, Villa Castelli.\nComuni salentini appartenenti alla provincia di Lecce.\nAlessano, Alezio, Alliste, Andrano, Aradeo, Arnesano, Bagnolo del Salento, Botrugno, Calimera, Campi Salentina, Cannole, Caprarica di Lecce, Carmiano, Carpignano Salentino, Casarano, Castri di Lecce, Castrignano de' Greci, Castrignano del Capo, Castro, Cavallino, Collepasso, Copertino, Corigliano d'Otranto, Corsano, Cursi, Cutrofiano, Diso, Gagliano del Capo, Galatina, Galatone, Gallipoli, Giuggianello, Giurdignano, Guagnano, Lecce, Lequile, Leverano, Lizzanello, Maglie, Martano, Martignano, Matino, Melendugno, Melissano, Melpignano, Miggiano, Minervino di Lecce, Monteroni di Lecce, Montesano Salentino, Morciano di Leuca, Muro Leccese, Nard\u00f2, Neviano, Nociglia, Novoli, Ortelle, Otranto, Palmariggi, Parabita, Pat\u00f9, Poggiardo, Porto Cesareo, Presicce-Acquarica, Racale, Ruffano, Salice Salentino, Salve, San Cassiano, San Cesario di Lecce, San Donato di Lecce, San Pietro in Lama, Sanarica, Sannicola, Santa Cesarea Terme, Scorrano, Secl\u00ec, Sogliano Cavour, Soleto, Specchia, Spongano, Squinzano, Sternatia, Supersano, Surano, Surbo, Taurisano, Taviano, Tiggiano, Trepuzzi, Tricase, Tuglie, Ugento, Uggiano la Chiesa, Veglie, Vernole, Zollino.\nComuni salentini appartenenti alla provincia di Taranto.\nAvetrana, Carosino, Faggiano, Fragagnano, Grottaglie, Leporano, Lizzano, Manduria, Maruggio, Monteiasi, Monteparano, Pulsano, Roccaforzata, San Giorgio Ionico, San Marzano di San Giuseppe, Sava, Taranto, Torricella.\nComuni geograficamente parte del Salento e culturalmente compresi in altre aree.\nGeograficamente, rientrano nel territorio della penisola salentina alcuni comuni della Valle d'Itria: Martina Franca (TA), Cisternino e Fasano (BR) e Locorotondo (BA) e alcuni comuni a nord di Taranto: Statte, Crispiano, Massafra e Montemesola. Tuttavia questi comuni presentano caratteristiche culturali e folcloriche tipiche dell'area centrale del territorio pugliese, pertanto si \u00e8 soliti non inserirli tra quelli del Salento.\nFilmografia.\nNumerosi film e fiction hanno per sfondo ed ambientazione varie localit\u00e0 del Salento. Tra di essi si segnalano:"}
{"id": "1973791", "revid": "121613507", "url": "https://it.wikipedia.org/wiki?curid=1973791", "title": "Krep\u0161inio klubas Nev\u0117\u017eis K\u0117dainiai", "text": "Il K.K. Nev\u0117\u017eis K\u0117dainiai \u00e8 una societ\u00e0 cestistica avente sede nella citt\u00e0 di K\u0117dainiai, in Lituania. Fondata nel 1992, gioca nel campionato lituano.\nDisputa le partite interne nella K\u0117dainiai Sports School."}
{"id": "1973792", "revid": "647919", "url": "https://it.wikipedia.org/wiki?curid=1973792", "title": "KK Nev\u0117\u017eis", "text": ""}
{"id": "1973793", "revid": "647919", "url": "https://it.wikipedia.org/wiki?curid=1973793", "title": "KK Nevezis", "text": ""}
{"id": "1973799", "revid": "24823", "url": "https://it.wikipedia.org/wiki?curid=1973799", "title": "Difesa Siciliana, Variante Alapin", "text": ""}
{"id": "1973801", "revid": "1318658", "url": "https://it.wikipedia.org/wiki?curid=1973801", "title": "Sul cappello", "text": "Sul cappello \u00e8 una delle pi\u00f9 famose canzoni degli alpini e veniva da loro cantata durante la Prima Guerra Mondiale, sulle vette italiane, \u00e8 particolarmente adatta all'esecuzione da parte di un coro.\nConosciuta anche con il nome di \"La penna nera\" o \"La penna sul cappello\" \u00e8 una canzone particolarmente nota in quanto gi\u00e0 nella prima strofa descrive una delle caratteristiche distintive del corpo degli alpini, ovvero la classica penna nera posizionata sul cappello degli alpini. Anno di pubblicazione 1915."}
{"id": "1973815", "revid": "767487", "url": "https://it.wikipedia.org/wiki?curid=1973815", "title": "Darius \u0160ilinskis", "text": ""}
{"id": "1973817", "revid": "287204", "url": "https://it.wikipedia.org/wiki?curid=1973817", "title": "Darius Silinskis", "text": ""}
{"id": "1973819", "revid": "1543377", "url": "https://it.wikipedia.org/wiki?curid=1973819", "title": "NGC 2438", "text": "NGC 2438 \u00e8 una nebulosa planetaria visibile nella costellazione della Poppa.\nLa nebulosa, scoperta nel 1786, \u00e8 facile da individuare poich\u00e9 si trova in direzione dell'ammasso aperto M46; essa si sovrappone all'ammasso, dando quasi l'impressione che vi appartenga. In realt\u00e0, la nebulosa si trova in primo piano, ad una distanza di 2900 anni luce da noi, mentre M46 dista 5400 anni luce. La stella centrale della nebulosa, la nana bianca, ha magnitudine 17,7."}
{"id": "1973823", "revid": "767487", "url": "https://it.wikipedia.org/wiki?curid=1973823", "title": "John Talman", "text": "Figlio dell'architetto William Talman, John fu un antiquario e collezionista e nel 1718 fu eletto direttore della Society of Antiquaries di Londra.\nNacque a Londra nel 1677, da William Talman, architetto, e sua moglie Hannah.\nSuo padre William fu largamente sostenuto dai membri della corte: grazie ad essi, nel 1678, ottenne una sinecura di 52\u00a3 l\u2019anno come King\u2019s Waiter (incarico che mantenne fino al 1711) insieme al cognato Thomas Apprice. In seguito divent\u00f2 vice soprintendente dei giardini reali e soprintendente ai lavori pubblici del nuovo re, Guglielmo III d\u2019Orange, che gli concesse inoltre un alloggio ufficiale a Witehall. Qui John Talman crebbe circondato da alcuni degli uomini pi\u00f9 influenti del tempo, come architetti, artisti, aristocratici e cortigiani, e nel 1697 si immatricol\u00f2 nel collegio giuridico di Leida. Al tempo, era rimasto attratto dai giardini e le ville sul Reno, ma era lo stile gotico che sentiva pi\u00f9 affine ai propri gusti: il vasto impiego di decorazioni e piccoli dettagli era evidentemente ci\u00f2 che lo affascinava maggiormente, tanto che nel diario tenuto durante il periodo vissuto in Olanda si trovano moltissimi studi e disegni legati alle scienze naturali (come i numerosi schizzi sulle stelle marine). Questa sua passione si ritrovava nella sua personale biblioteca, ricca di volumi sulla filosofia naturale e, tra gli altri argomenti, anche sui dibattiti teologici dedicati al cristianesimo. Nonostante gli studi intrapresi, \u00e8 chiaro che William Talman desiderava per suo figlio un futuro da architetto, per far s\u00ec che seguisse le sue orme e lo sostituisse, un giorno. \nDopo il suo primo soggiorno a Roma durante l\u2019inizio del secolo, Talman vi torn\u00f2 nel 1709, con William Kent e l\u2019architetto Daniel Lock. Rest\u00f2 in Italia fino al 1717, soggiornando principalmente a Roma ma compiendo anche escursioni in altre citt\u00e0 come Napoli, Firenze, Padova, Ravenna e Venezia. L\u2019obiettivo principale era l\u2019ottenimento di disegni per un nuovo palazzo reale a Whitehall, ma un\u2019altra attivit\u00e0 presto si sovrappose ad essa, descritta da suo padre come la formazione della \u201cpi\u00f9 valente Collezione di Libri, Stampe, Disegni ecc. che sia mai stata posseduta da un singolo individuo in Europa\u201d. Durante questi sette anni passati a Londra, sembra che avesse trovato vocazione come antiquario religioso, muovendosi in una cerchia di virtuosi con interessi simili, molti dei quali in contatto con le cerchie di York, con i virtuosi di San Luca a Londra, e con un gruppo di amici di Oxford coinvolti nella decorazione di una nuova sala all\u2019All Souls. Nel 1707 con Humphrey Wanley, che stava per diventare il bibliotecario di Robert Harley, e John Bagford, che voleva documentare la storia della stampa, John Talman form\u00f2 un club di antiquari presso una taverna che, nei successivi dieci anni, si evolse nella Societ\u00e0 degli Antiquari. Speravano di inviare persone istruite in viaggio alla ricerca di libri e manoscritti e per documentare tramite disegni fortificazioni antiche, castelli, chiese, tombe, iscrizioni, ecc. per creare una libreria archivio. Lo stesso Talman volle essere uno dei primi \u201cistruiti\u201d a perseguire questi obiettivi, nonostante suo padre vigesse in condizioni economiche difficili. Durante il lungo soggiorno di Talman (non torn\u00f2 in patria fino al 1717), realizz\u00f2 dozzine di disegni e ne commission\u00f2 centinaia ad artisti di citt\u00e0 in tutta Italia. Si convert\u00ec segretamente al Cattolicesimo e coltiv\u00f2 un interesse speciale per gli ornamenti religiosi e le decorazioni delle chiese, ottenendo permessi speciali dal Papa e da altri importanti funzionari ecclesiastici per realizzare disegni e acquerelli di reliquiari, oggetti cerimoniali e gioielli che nessuno estraneo all\u2019ambiente aveva mai avuto la possibilit\u00e0 di vedere. Disegn\u00f2 inoltre oggetti di interesse antiquario e acquist\u00f2 disegni, stampe, oggetti e sculture architettoniche e antiquarie, che sped\u00ec al padre per perseguire il loro ambizioso progetto di realizzare un Museo Talmaniano.\nAlla sua morte, avvenuta nel 1727, l\u2019asta che batt\u00e9 la collezione Talmaniana contava pi\u00f9 di 2000 fogli.\nLa collezione di disegni che raccolse durante la vita era stimata in circa duecento volumi.\nTalman e la sua famiglia compaiono in un ritratto di Giuseppe Grisoni conservato alla National Portrait Gallery di Londra."}
{"id": "1973825", "revid": "304052", "url": "https://it.wikipedia.org/wiki?curid=1973825", "title": "Mini gp", "text": ""}
{"id": "1973826", "revid": "33689", "url": "https://it.wikipedia.org/wiki?curid=1973826", "title": "Sci nautico ai Giochi olimpici", "text": "Lo sci nautico \u00e8 stata una disciplina olimpica dimostrativa ai Giochi olimpici di .\nLe medaglie assegnate durante i 6 eventi non furono conteggiate nel medagliere complessivo."}
{"id": "1973829", "revid": "80339", "url": "https://it.wikipedia.org/wiki?curid=1973829", "title": "Mini GP", "text": ""}
{"id": "1973830", "revid": "923433", "url": "https://it.wikipedia.org/wiki?curid=1973830", "title": "Edward Bellamy", "text": "Biografia.\nNato a Chicopee, Massachusetts, suo padre, Rufus King Bellamy (1816-1886), era un pastore battista e discendente del celebre predicatore Joseph Bellamy; sua madre Maria Louisa Putnam, era di fede calvinista. Dopo aver frequentato lo Union College di Schenectady, super\u00f2 l'esame da avvocato nel 1871 ma la sua carriera legale ebbe vita breve. Intraprese l'attivit\u00e0 giornalistica a New York e a Springfield dove divenne direttore dello \"Springfield Union\", continuando a studiare legge. Tuttavia, dopo aver contratto la tubercolosi, fu costretto ad abbandonare il giornalismo e a dedicarsi alla scrittura di romanzi brevi e racconti.\n\"Guardando indietro, 2000-1887\".\nIl romanzo \"Guardando Indietro, 2000-1887\" parla di Julian West; sofferente d'insonnia, si fa curare con l'ipnosi e rimane addormentato per 113 anni. Risvegliatosi nella Boston del 2000, trova tutto cambiato: pace, fratellanza, uguaglianza, cooperazione; precursore del welfare state."}
{"id": "1973831", "revid": "38120", "url": "https://it.wikipedia.org/wiki?curid=1973831", "title": "Associazione Italiana Scout Avventista", "text": ""}
{"id": "1973832", "revid": "287204", "url": "https://it.wikipedia.org/wiki?curid=1973832", "title": "Arcidiocesi di Mesembria", "text": "Larcidiocesi di Mesembria (in latino: \"Archidioecesis Mesembriana\") \u00e8 una sede soppressa del patriarcato di Costantinopoli e sede titolare della Chiesa cattolica.\nStoria.\nMesembria, antica citt\u00e0 posta sulla costa della Tracia, sul mar Nero, corrispondente alla citt\u00e0 di Neseb\u0103r in Bulgaria, \u00e8 un'antica sede arcivescovile autocefala della provincia romana dell'Emimonto nella diocesi civile di Tracia.\nInizialmente Mesembria era suffraganea dell'arcidiocesi di Adrianopoli. Attorno al IX secolo fu elevata al rango di arcidiocesi, come attesta la \"Notitia Episcopatuum\" redatta dall'imperatore bizantino Leone VI (886-912), dove la sede \u00e8 elencata al 42\u00ba posto fra le sedi arcivescovili del patriarcato di Costantinopoli.\nSono diversi i vescovi documentati di Mesembria fino al XII secolo. Pietro partecip\u00f2 al terzo concilio di Costantinopoli nel 680. Mamalo era presente al concilio detto \"in Trullo\" nel 692. Leone assistette al secondo concilio di Nicea nel 787. Timoteo partecip\u00f2 al concilio dell'879 che riabilit\u00f2 il patriarca Fozio di Costantinopoli. La sigillografia ha restituito il nome del vescovo Davide, vissuto tra IX secolo e documentato nell'850. Gli altri vescovi noti dell'XI e XII secolo presero parte a sinodi patriarcali celebrati a Costantinopoli. Tra questi l'arcivescovo Gregorio che fu presente al sinodo che caus\u00f2 la rottura fra Chiesa latina e Chiesa greca nel 1054.\nOggi Mesembria sopravvive come sede arcivescovile titolare; l'attuale arcivescovo titolare \u00e8 Paolo Rudelli, nunzio apostolico in Zimbabwe.\nQuesto titolo arcivescovile appartenne anche ad Angelo Giuseppe Roncalli (futuro papa Giovanni XXIII) quando fu nominato delegato apostolico in Turchia e in Grecia (1934-1944), poi nunzio apostolico in Francia (1944-1953) fino alla nomina cardinalizia come cardinale presbitero di Santa Prisca."}
{"id": "1973835", "revid": "1924342", "url": "https://it.wikipedia.org/wiki?curid=1973835", "title": "Against All Odds (Take a Look at Me Now)", "text": "Against All Odds (Take a Look at Me Now) \u00e8 una canzone del cantante britannico Phil Collins, scritta come tema principale per la colonna sonora del film \"Due vite in gioco\" nel 1984.\nStoria.\nIl brano inizialmente si doveva intitolare \"How Can You Just Sit There?\" e faceva parte delle sessioni di registrazione di \"Face Value\", primo album solista di Collins, il quale l'aveva scritto per l'ex moglie. Quando si decise di utilizzarlo per la colonna sonora di \"Due vite in gioco\", il brano fu prodotto da Arif Mardin. Rob Mounsey suon\u00f2 il pianoforte ed il basso, mentre Collins interpret\u00f2 la parte vocale e suon\u00f2 la batteria. Secondo quanto dichiar\u00f2 Collins in un'intervista del 1985 rilasciata a Dan Neer, il brano fu registrato in due giorni, di cui il primo a New York, ed il secondo a Los Angeles.\nIl singolo riusc\u00ec ad arrivare alla seconda posizione della classifica britannica dei singoli e divenne il terzo singolo della carriera del cantante in top ten, mentre arriv\u00f2 fino alla vetta della prestigiosa classifica statunitense Billboard Hot 100, dove rimase per tre settimane consecutive dal 15 aprile al 5 maggio 1984. Il brano detronizz\u00f2 \"Footlose\" (altra canzone estratta dalla colonna sonora di un film) di Kenny Loggins, ed in seguito lasci\u00f2 il posto a \"Hello\" di Lionel Richie. Si tratta del primo di sette singoli di Collins che hanno raggiunto la vetta della Billboard Hot 100.\n\"Against All Odds (Take a Look at Me Now)\" vinse un Grammy Award alla miglior interpretazione vocale maschile, e fu anche nominata agli Oscar come migliore canzone. Nella storia degli Academy Awards Collins fu l'unico nominato nella categoria a non essere invitato a cantare la canzone sul palco, rimanendo seduto in platea, mentre Ann Reinking la cantava al suo posto. La sua reazione negativa alla cosa fu immortalata dalle telecamere, e quell'episodio \u00e8 considerato uno dei pi\u00f9 imbarazzanti nella storia della cerimonia. L'Oscar quell'anno fu assegnato a \"I Just Called to Say I Love You\" di Stevie Wonder.\nVersione di Mariah Carey.\nLa cantante statunitense Mariah Carey ha inciso una cover di \"Against All Odds (Take a Look at Me Now)\" per il suo settimo album in studio \"Rainbow\" (1999). Questa versione venne coprodotta insieme ai produttori Jimmy Jam e Terry Lewis e pubblicata come singolo finale dall'album nell'ottobre 2000.\nPer la pubblicazione su CD singolo, la canzone fu registrata nuovamente come duetto con la boy band irlandese Westlife, versione questa poi inclusa nell'album dei Westlife \"Coast to Coast\" quello stesso anno.\nNel Regno Unito il singolo ebbe pi\u00f9 successo della versione originale di Phil Collins, arrivando fino alla prima posizione della classifica britannica dei singoli. La versione della Carey ebbe peraltro generalmente un'ottima accoglienza anche nel resto del mondo."}
{"id": "1973836", "revid": "132266", "url": "https://it.wikipedia.org/wiki?curid=1973836", "title": "\u010cuva\u0161ija", "text": ""}
{"id": "1973846", "revid": "300067", "url": "https://it.wikipedia.org/wiki?curid=1973846", "title": "AEL 1964 BC", "text": ""}
{"id": "1973853", "revid": "4711", "url": "https://it.wikipedia.org/wiki?curid=1973853", "title": "Panionios Forthnet", "text": ""}
{"id": "1973854", "revid": "161273", "url": "https://it.wikipedia.org/wiki?curid=1973854", "title": "136108 Haumea", "text": ""}
{"id": "1973855", "revid": "125963967", "url": "https://it.wikipedia.org/wiki?curid=1973855", "title": "Clan Russo dei Quartieri Spagnoli", "text": "Il clan Russo \u00e8 un sodalizio camorristico operante sul territorio dei quartieri spagnoli nella citt\u00e0 di Napoli.\nStoria.\nCosca capeggiata dai figli di Domenico Russo, soprannominato \u201c\"Mim\u00ec dei Cani\"\u201d, ex ricettatore di Rolex dei Quartieri Spagnoli, chiamato cos\u00ec perch\u00e9 da ragazzo vendeva cani in via Toledo all'altezza del Banco di Napoli. L'ultimo dei figli di Mim\u00ec, Salvatore, ha sposato la figlia di Ciro Lepre, detto \"o Sceriffo\", il boss del Cavone anch'egli alleato di Misso. I Russo dei quartieri spagnoli sono imparentati anche con la famiglia Russo del Rione Traiano e anche con quella di San Giovanni A Teduccio\nLa faida con i Di Biasi.\nIl clan \u00e8 stato protagonista di una guerra che li ha visti misurarsi con il clan \"Faiano\" e che ha provocato vittime eccellenti da entrambe le parti. Tutte e due le fazioni hanno avuto i rispettivi capofamiglia assassinati. Tutte e due le fazioni ebbero i patriarca uccisi. Il primo a morire fu proprio Domenico Russo, allora quarantaseienne. L'8 gennaio del 1999 fu ucciso al vico Canale Taverna Penta vicino alla sua abitazione da due persone in sella ad una moto di grossa cilindrata. Secondo gli inquirenti il capostipite dei Russo venne ucciso perch\u00e9 volle mettersi in proprio a gestire il traffico di droga. La vendetta dei figli di Domenico Russo avvenne dopo poco tempo: il 20 aprile fu ucciso Francesco Di Biasi, 71 anni, padre dei fratelli detti i Faiano. Francesco Di Biasi fu ucciso di sera nel suo basso in via Figurelle a Montecalvario, mentre stava davanti alla TV insieme con la moglie: un sicario buss\u00f2 alla porta per farsi aprire un altro infil\u00f2 la pistola nel basso semi-aperto e lo fredd\u00f2. Gli assassini poi si dileguarono in sella ad una moto di grossa cilindrata, riuscendo poi a far perdere le proprie tracce nei vicoli dei Quartieri Spagnoli. La guerra comunque prosegu\u00ec per diversi anni e port\u00f2 a diverse morti, tra cui anche quella dei boss Antonio Di Biasi, detto \"'o Pavesino\", e Maurizio Russo, ucciso il 9 aprile del 2000.\nSecondo gli investigatori ad avere la meglio furono i Di Biasi che reinstaurarono il loro predominio nei vicoli negli anni che vanno dal 2004 al 2007 (anno questo di un grosso blitz ai danni dei Faiano che port\u00f2 a numerosi arresti e pentimenti eccellenti e che di fatto sembra aver assestato un colpo mortale alla cosca).. Dopo ci\u00f2 il clan Russo uscito vittorioso dalla faida continua a comandare e ad avere la propria egemonia sui quartieri spagnoli."}
{"id": "1973856", "revid": "4711", "url": "https://it.wikipedia.org/wiki?curid=1973856", "title": "Panionios Atene", "text": ""}
{"id": "1973863", "revid": "1543377", "url": "https://it.wikipedia.org/wiki?curid=1973863", "title": "DSDV", "text": "Destination-Sequenced Distance-Vector Routing (DSDV) \u00e8 un protocollo d'instradamento proattivo per reti \"ad hoc\" mobili basato sull'algoritmo di Bellman-Ford.\nFu sviluppato da C.Perkins and P.Bhagwat nel 1993. Il pi\u00f9 grande contributo all'algoritmo fu quello di risolvere il problema dei loop.\nOgni voce della routing table contiene un numero di sequenza: pari se \u00e8 attivo e dispari se \u00e8 fallito. Il numero \u00e8 generato dalla destinazione ogniqualvolta spedisce un aggiornamento.\nLe informazioni di routing sono distribuite fra i nodi.\nDSDV definisce due modalit\u00e0 di aggiornamento delle informazioni: incrementale e full dumps; la prima modalit\u00e0 viene utilizzata quando l'aggiornamento per essere spedito necessita di un solo NPDU (network packet data unit); la seconda modalit\u00e0 viene utilizzata quando sono necessari pi\u00f9 NPDU per contenere le entry da aggiornare oppure quando un nodo rileva una modifica sostanziale alla topologia di rete.\nPer esempio la tabella del nodo A potrebbe essere: \nNaturalmente la tabella descrive tutti i possibili percorsi raggiungibili dal nodo A, oltre al next hop, numero di hops e il numero di sequenza.\nOgni nodo utilizza inoltre un valore di Settling Time che definisce il momento in cui una nuova rotta appresa pu\u00f2 essere validata ed inoltrata (per evitare loop).\nSelezione della Rotta.\nSe un nodo riceve una nuova informazione relativa ad una rotta confronter\u00e0 il numero di sequenza nel NPDU col numero di sequenza memorizzato nella tabella di routing. Gli aggiornamenti vengono effettuati solo nel caso in cui i numeri di sequenza ricevuti siano successivi rispetto a quelli salvati.\nData la natura della rete non sono rari i casi in cui un nodo riceva pi\u00f9 aggiornamenti relativi alla stessa rotta con associato lo stesso sequence number ma caratterizzati per\u00f2 da numero di hop diversi (Sintomo che la destinazione pu\u00f2 essere raggiunta da pi\u00f9 path). In questo caso il nodo sceglie per l'aggiornamento la rotta con la metrica migliore (minor numero di hop).\nVantaggi.\nDSDV fu uno dei primi algoritmi disponibili riguardo alle reti mobili. Fu perfetto per reti ad hoc con pochi nodi.\nVisto che questo algoritmo non presenta delle specifiche formali, non viene quindi utilizzato per scopi commerciali, nonostante siano stati apportati numerosi miglioramenti.\nSvantaggi.\nDSDV richiede aggiornamenti regolari delle tabelle di routing che richiedono spreco di risorse (batteria e banda) anche quando la rete \u00e8 inutilizzata. Inoltre, affinch\u00e9 i nodi siano in grado di rilevarsi a vicenda, DSDV fa' uso di beacon-message e \"hello-packet\".\nPer ogni aggiornamento da inviare, sar\u00e0 necessario un nuovo numero di sequenza. \nIl caso peggiore si verifica quando avviene un path-break: per ogni singolo fail (frequenti nelle MANET data la mobilit\u00e0 degli host) i nodi sono costretti a scambiarsi NPDU (con numero di sequenza dispari) in flooding, generando overhead sul consumo di banda. Di conseguenza, DSDV risulta inadatto a reti molto dinamiche.\nInfluenze.\nNonostante DSDV non sia molto usato oggi, altri protocolli utilizzano le sue tecniche. Il pi\u00f9 conosciuto fra quelli \u00e8 AODV che, essendo un protocollo reattivo, pu\u00f2 utilizzare euristiche pi\u00f9 semplici.\nBabel \u00e8 un tentativo di rendere DSDV pi\u00f9 robusto, efficiente e pi\u00f9 portabile rimanendo tuttavia nel filone dei protocolli proattivi."}
{"id": "1973870", "revid": "1185701", "url": "https://it.wikipedia.org/wiki?curid=1973870", "title": "Tuffi ai Giochi della XXV Olimpiade - Trampolino 3 metri maschile", "text": "La competizione dei tuffi dal trampolino 3 metri maschile \u00e8 stata una delle quattro gare di tuffi inclusa nel programma dei Giochi della XXV Olimpiade disputati a Barcellona nel 1992.\nLa competizione \u00e8 stata divisa in due fasi:"}
{"id": "1973872", "revid": "767487", "url": "https://it.wikipedia.org/wiki?curid=1973872", "title": "Tuffi ai Giochi della XXV Olimpiade - Trampolino 3 metri femminile", "text": "La competizione dei tuffi dal trampolino 3 metri femminile \u00e8 stata una delle quattro gare di tuffi inclusa nel programma dei Giochi della XXV Olimpiade disputati a Barcellona nel 1992.\nLa competizione \u00e8 stata divisa in due fasi:"}
{"id": "1973874", "revid": "149485", "url": "https://it.wikipedia.org/wiki?curid=1973874", "title": "Tuffi ai Giochi della XXV Olimpiade - Piattaforma 10 metri maschile", "text": "La competizione dei tuffi dalla piattaforma 10 metri maschile \u00e8 stata una delle quattro gare di tuffi inclusa nel programma dei Giochi della XXVI Olimpiade disputati a Barcellona nel 1992.\nLa competizione \u00e8 stata divisa in due fasi:"}
{"id": "1973876", "revid": "767487", "url": "https://it.wikipedia.org/wiki?curid=1973876", "title": "Tuffi ai Giochi della XXV Olimpiade - Piattaforma 10 metri femminile", "text": "La competizione dei tuffi dal trampolino 3 metri femminile \u00e8 stata una delle quattro gare di tuffi inclusa nel programma dei Giochi della XXV Olimpiade disputati a Barcellona nel 1992.\nLa competizione \u00e8 stata divisa in due fasi:"}
{"id": "1973877", "revid": "599013", "url": "https://it.wikipedia.org/wiki?curid=1973877", "title": "Torre del Colle", "text": ""}
{"id": "1973879", "revid": "1711941", "url": "https://it.wikipedia.org/wiki?curid=1973879", "title": "C\u00fa Ro\u00ed", "text": "Nel Ciclo dell'Ulster della mitologia irlandese C\u00fa Ro\u00ed (C\u00fa Ru\u00ed, C\u00fa Raoi) mac D\u00e1ire \u00e8 un re del Munster che ha il potere magico di poter cambiare forma a volont\u00e0. Il suo nome probabilmente significa \"Mastino del Campo di Battaglia\". Secondo un'ipotesi rappresenta l'evemerizzazione di un'antica divinit\u00e0. \n\"Fled Bricrenn\", \"Il banchetto di Briccriu\".\nQuando al \"Banchetto di Briccriu\" nasce la sfida per la \"parte del campione\" tra C\u00fa Chulainn, Conall Cernach e L\u00f3egaire B\u00faadach C\u00fa Ro\u00ed \u00e8 uno dei giudici della competizione. Come gli altri giudici assegna la vittoria a C\u00fa Chulainn, ma vede Conall e L\u00f3egaire rifiutare il verdetto. Quando i tre eroi ritornano nell'Ulster si presenta ad ognuno di essi separatamente nelle vesti di un orrido zoticone che li sfida. Ogni eroe potr\u00e0 decapitare lo sfidante, a patto poi di farsi decapitare a propria volta. Conall e L\u00f3egaire staccano la testa al re/mago, che la raccoglie e se ne va. Ma quando torna il giorno dopo nessuno dei due osa rispettare i patti. Solo C\u00fa Chulainn avr\u00e0 la forza d'animo per rispettare l'accordo ed esporre il collo all'ascia dell'avversario, che per questo lo grazia, si rivela e lo dichiara vincitore.\nIl raid contro \"Inis Fer Falga\".\nIn cambio di una parte a sua scelta del bottino un giorno C\u00fa Ro\u00ed, sempre sotto mentite spoglie, si unisce a C\u00fa Chulainn in una razzia contro \"Inis Fer Falga\" (l'isola di Man?). Insieme i due eroi rubano il tesoro e rapiscono la figlia del re dell'isola, Blathn\u00e1t, innamorata di C\u00fa Chulainn. Quando viene chiesto a C\u00fa Ro\u00ed di scegliere la sua parte, egli sceglie proprio la ragazza. C\u00fa Chulainn cerca di fermarlo, ma C\u00fa Ro\u00ed gli taglia i capelli e lo conficca nel terreno fino alle ascelle, scappando con la preda. Pi\u00f9 tardi Blathn\u00e1t si vendicher\u00e0 tradendolo proprio a favore di C\u00fa Chulainn, che espugner\u00e0 il castello del rivale e lo uccider\u00e0. In una versione Blathn\u00e1t scopre il segreto dell'immortalit\u00e0 del suo rapitore: la sua anima \u00e8 nascosta all'interno di una mela, nascosta nella pancia di un salmone che vive in un ruscello tra le montagne di Slieve Mish. Il salmone sale in superficie solo una volta ogni sette anni, ma Blathn\u00e1t lo scopre e lo uccide. In questo modo quando C\u00fa Ro\u00ed affronter\u00e0 C\u00fa Chulainn verr\u00e0 ucciso. in ogni modo alla fine della vicenda il poeta di corte di C\u00fa Ro\u00ed, Ferchertne, indignato per il tradimento subito dal suo signore, si vendicher\u00e0 su Blathn\u00e1t, trascinandola con s\u00e9 in un volo mortale gi\u00f9 da un precipizio. \nLe fallite vendette degli eredi.\nIl nipote di C\u00fa Ro\u00ed, Conganchnes, cerca di vendicarlo, ma viene ucciso da Celtchar. Suo figlio, Lugaid mac Con Ro\u00ed, cerca a sua volta vendetta, ma viene ucciso da Conall Cernach. \nAltri riferimenti.\nLe rovine dell'Et\u00e0 del Ferro di Caherconree (in irlandese \"Cathair Con Raoi\", \"il Castello di C\u00fa Ro\u00ed\"), tra le montagne di Slieve Mish, nella penisola di Dingle, nel County Kerry, si riferiscono al personaggio. \nFoto del monte di Caherconree si trovano all'indirizzo http://www.a-wee-bit-of-ireland.com/eire_2007/caherconree/index.html, con una foto del forte all'indirizzo http://www.a-wee-bit-of-ireland.com/eire_2007/caherconree/caherconree_34.html ."}
{"id": "1973883", "revid": "1534511", "url": "https://it.wikipedia.org/wiki?curid=1973883", "title": "Gruppo unitario", "text": "Il gruppo unitario U(\"n\") \u00e8 l'insieme delle matrici unitarie n\u00d7n con l'operazione di moltiplicazione tra matrici. \u00c8 un sottogruppo di formula_1, cio\u00e8 il gruppo lineare generale delle matrici complesse invertibili.\nIl sottoinsieme di esso che comprende solamente le matrici con determinante 1 \u00e8 il gruppo unitario speciale, denotato con SU(\"n\").\nU(\"n\") \u00e8 un gruppo di Lie di dimensione \"n\"2.\nSe \"n\"=1, allora U(\"n\") \u00e8 semplicemente l'insieme dei numeri complessi con norma pari a 1. Per \"n\"&gt;1, invece, il gruppo non \u00e8 commutativo; il suo centro \u00e8 l'insieme \"aI\", dove \"I\" \u00e8 la matrice identit\u00e0 di ordine \"n\" e \"a\" \u00e8 un qualunque scalare la cui norma \u00e8 uguale a 1.\nIl gruppo U(1) \u00e8 isomorfo al gruppo circolare.\nMatrice unitaria.\nIn matematica, una matrice unitaria \"n\" \u00d7 \"n\" \u00e8 una matrice complessa U che soddisfa la condizione:\ndove formula_3 \u00e8 la matrice identit\u00e0 formula_4 e formula_5 \u00e8 la trasposta coniugata (ovvero la aggiunta hermitiana) della formula_6. Si noti che la precedente uguaglianza equivale a dire che una matrice formula_6 \u00e8 unitaria se possiede una inversa uguale alla sua coniugata trasposta formula_5.\nUna matrice unitaria avente tutte le entrate reali \u00e8 una matrice ortogonale.\nGruppo unitario speciale.\nIn matematica, il gruppo unitario speciale di grado formula_9, abbreviato con SU(formula_9), \u00e8 il gruppo di formula_11 matrici unitarie con determinante unitario. L'operazione interna al gruppo corrisponde alla moltiplicazione tra matrici. Il gruppo speciale unitario \u00e8 un sottogruppo del gruppo unitario U(formula_9), che include tutte le matrici unitarie formula_11, che \u00e8 a sua volta un sottogruppo del gruppo lineare generale GL(formula_9, C).\nIl caso pi\u00f9 semplice, ovvero SU(1), \u00e8 un gruppo banale, contenente cio\u00e8 un solo elemento. Il gruppo SU(2) \u00e8 isomorfo rispetto al gruppo dei quaternioni di valore assoluto pari a 1, ed \u00e8 perci\u00f2 diffeomorfo nei confronti di un sfera in quattro dimensioni (definita 3-sfera). Poich\u00e9 quaternioni unitari possono essere usati per rappresentare rotazioni nello spazio tridimensionale (a meno del segno), l'omeomorfismo \u00e8 suriettivo da SU(2) fino al gruppo ortogonale speciale SO(3) il cui nucleo \u00e8 {+formula_15, \u2212formula_15}."}
{"id": "1973889", "revid": "10873", "url": "https://it.wikipedia.org/wiki?curid=1973889", "title": "Intel Dynamic Acceleration", "text": ""}
{"id": "1973895", "revid": "290023", "url": "https://it.wikipedia.org/wiki?curid=1973895", "title": "Corte suprema del Canada", "text": "La Corte Suprema del Canada \u00e8 stata istituita nel 1869 ma \u00e8 entrata effettivamente in vigore nel 1949. \nComposizione.\nSi compone di nove giudici nominati dal Governatore generale. La Carta Costituzionale del 1867 prevedeva che quest'ultimo fosse il diretto rappresentante della Regina, una sorta di \"longa manus\"; di conseguenza all'epoca la scelta era fortemente influenzata dal sovrano inglese. Tuttavia dopo la modifica della Carta Costituzionale la figura del Governatore Generale si depoliticizza e soprattutto si disancora dal ruolo di rappresentante degli interessi della Regina. \nLa scelta sostanziale avviene quindi ad opera del Primo Ministro, quindi a livello federale; mentre la scelta formale ad opera del Governatore Generale. La Corte Suprema pu\u00f2 intendersi sia come organo giurisdizionale, che come organo politico, nel senso che possiede una forza politica che si manifesta. Questi due aspetti devono essere bilanciati e contemperati l'uno all'altro. Le norme che disciplinano quest'organo sono di due tipologie: le norme scritte e quelle non scritte, consuetudinarie. \nTra le norme scritte \u00e8 sancito che tre giudici devono provenire dal Qu\u00e9bec, tre dall'Ontario, due dall'ovest dal Canada ed uno dall'est; \u00e8 inoltre previsto che debbano essere scelti tra gli avvocati che abbiano almeno dieci anni di servizio oppure tra i giudici delle Corti Superiori provinciali. Esiste poi una regola non scritta secondo la quale i Presidenti della Corte devono essere, alternativamente, uno anglofono ed uno francofono.\nFunzioni.\nElemento fondamentale \u00e8 il fatto che tale organo ricopra sia il ruolo di giudice d'appello che di giudice di costituzionalit\u00e0. \nBisogna precisare che qualsiasi giudice, nel corso del suo giudizio, pu\u00f2 disapplicare una legge ritenuta incostituzionale secondo una procedura che si diversifica da quella italiana: il giudice non pu\u00f2 sollevare la questione di legittimit\u00e0 costituzionale nel corso di quel giudizio, ma \u00e8 previsto che si instauri un giudizio ad hoc, al fine di proporre la questione di costituzionalit\u00e0. \n\u00c8 possibile, inoltre, il ricorso diretto astratto alla Corte, qualsiasi cittadino pu\u00f2 adire alla Corte direttamente laddove ritenga una legge incostituzionale, seppur la legge stessa non incida sulla propria sfera di interessi. Tale possibilit\u00e0 \u00e8 stata modificata nel 1975 per evitare l'affollamento delle cause. La procedura prevede che si inoltri un'istanza alla Corte la quale valuter\u00e0 se ricevere l'appello o meno.\nRegolamenti.\nI Regolamenti della Corte Suprema del Canada si trovano sul sito weblaws-lois.justice.gc.ca e anche pubblicati sulla Canada Gazette, cos\u00ec come stabilito per legge. "}
{"id": "1973900", "revid": "75435", "url": "https://it.wikipedia.org/wiki?curid=1973900", "title": "Paulskirche, Frankfurt", "text": ""}
{"id": "1973912", "revid": "1504506", "url": "https://it.wikipedia.org/wiki?curid=1973912", "title": "Venezia (regione)", "text": "Il toponimo Venezia (e le sue varianti: \"Ven\u00e9dia-Ven\u00e9tia-Ven\u00e9sia-Ven\u00e9xia-Vinegia-Venethia\") \u00e8 sia il nome storico della regione di insediamento delle antiche popolazioni venete, grossomodo corrispondente agli attuali Veneto e Friuli, sia il nome dell'odierna citt\u00e0 di Venezia.\nStoria e uso del toponimo.\nOrigine del nome.\nIl toponimo \"Venezia\" (e le sue antiche varianti: \"Ven\u00e9dia-Ven\u00e9tia-Ven\u00e9sia-Ven\u00e9xia-Vinegia\") era utilizzato inizialmente per indicare tutta la terra dei Veneti antichi, corrispondente pressappoco agli attuali Veneto e Friuli. L'etnico Veneti \u00e8 attestato per diverse popolazioni antiche (compare anche in Asia Minore, in Illiria, in Bretagna e nel Lazio) e riguardo alla sua origine si sono fatte molte supposizioni: la proposta pi\u00f9 accreditata vi individua la radice \"wen\"-, con il significato di \"desiderare\" (e quindi i Veneti sarebbero i \"beneamati\"); .\nVenezia romana.\nTra il III e il II secolo a.C. i Veneti si federarono ai Romani, coi quali iniziarono presto ad assimilarsi, favoriti in questo dalle leggende che indicavano una comune ascendenza troiana per le due popolazioni.\nGi\u00e0 parte in et\u00e0 repubblicana della provincia della Gallia cisalpina, nella suddivisione amministrativa augustea dell'Italia del 7 d.C., la \"Venetia\" venne a costituire, assieme all'\"Histria\", la X Regione.\nCon la tetrarchia di Diocleziano la provincia venne inquadrata nella diocesi d'Italia della Prefettura del Pretorio di Illirico, Italia e Africa. Poi, con la divisione dell'Impero romano alla morte di Teodosio, divenne parte dell'Impero romano d'Occidente e accorpata alla Prefettura del Pretorio di Italia e Africa, come parte della diocesi dell'Italia Annonaria.\nVenezia bizantina.\nDopo la caduta dell'Impero romano d'Occidente e le invasioni barbariche del V secolo, la Venezia pass\u00f2 nel 554 sotto il dominio dell'Impero bizantino come parte della Prefettura d'Italia.\nL'invasione dei Longobardi, iniziata nel 568, provoc\u00f2 una scissione tra la zona costiera, la Venezia marittima rimasta sotto il controllo bizantino, e l'entroterra della Venezia euganea, caduta in mano longobarda. Nel 580 la Venezia marittima venne inquadrata da Tiberio II Costantino nell'eparchia Annonaria, ma gi\u00e0 nel 584, l'imperatore bizantino Maurizio, costituendo l'Esarcato d'Italia, la rese regione a s\u00e9 stante con il nome greco di \"Venetik\u00e0\" (\"\u0392\u03b5\u03bd\u03b5\u03c4\u03b9\u03ba\u1f70\").\nVenezia ducale.\nNel 697 la regione della Venezia marittima venne costituita dai Bizantini in Ducato di Venezia con capitale la citt\u00e0 di Heraclia, il quale, col rapido declinare del potere imperiale, si rese sempre pi\u00f9 indipendente, sino a divenire uno Stato a s\u00e9, retto da un sovrano col titolo di Doge, solo formalmente sottoposto all'Imperatore di Costantinopoli.\nNel 742 la capitale venne trasferita da Heraclia a Metamauco.\nNell'812 la capitale del ducato venne posta nella lagunare citt\u00e0 di Rivoalto, che, con il declinare degli altri centri urbani della regione costiera, concentr\u00f2 progressivamente in s\u00e9 le risorse del territorio circostante, fino a trasformarsi in una citt\u00e0-stato nota con il nome di Venezia, cio\u00e8 con il nome della regione stessa di cui era a capo.\nNel corso dei secoli successivi la Repubblica di Venezia estese il proprio controllo al retroterra della Venezia euganea, tuttavia, la necessit\u00e0 di distinzione tra la citt\u00e0, lo Stato e la regione geografica spinse a prevalere per quest'ultima la forma \"Veneto\" tutt'oggi usata. Con la caduta della Repubblica di Venezia nel 1797 e la successiva dominazione dell'Impero austriaco, l'antico territorio venne unito alla Lombardia nel creare il vicereame del Regno Lombardo-Veneto.\nLe Venezie.\nNella seconda met\u00e0 dell'Ottocento si diffuse in Italia l'uso di riferirsi all'antica regione geografica come alle Tre Venezie, scomposta cio\u00e8 in:\nSi trattava delle terre a cui aspirava il neonato Regno d'Italia, ma che, in quel momento, sottostavano al controllo dell'Austria-Ungheria.\nL'unificazione all'Italia delle Venezie giunse solo al termine della Prima guerra mondiale, nel 1918.\nUso odierno del toponimo.\nOggigiorno il toponimo Venezia si riferisce alla citt\u00e0 lagunare e alla provincia (ora citt\u00e0 metropolitana) di cui \u00e8 capoluogo, e i cui confini geografici sono grossomodo corrispondenti a quelli dell'antico territorio metropolitano del Ducato. Compare inoltre nella denominazione della Regione Friuli-Venezia Giulia.\nSecondo i sostenitori del regionalismo veneto, la cosiddetta \"Venezia\" o pi\u00f9 comunemente indicata con \"Venetia\", corrisponderebbe ai territori della Regione Veneto, alla Lombardia orientale (provincia di Brescia e parti delle province di Bergamo, Mantova e Cremona) al Friuli-Venezia Giulia, oltre che alle zone pi\u00f9 meridionali del Trentino, e le coste dell'Istria e della Dalmazia.\nAlcuni partiti politici veneti a tendenza indipendentista come Veneto Stato, propongono di riunire questi territori sotto un'unica bandiera."}
{"id": "1973917", "revid": "2153076", "url": "https://it.wikipedia.org/wiki?curid=1973917", "title": "I Don't Wanna Know", "text": "I Don't Wanna Know \u00e8 un brano musicale R&amp;B prodotto e registrato da Mario Winans, comprendente un rap P. Diddy ed un campionamento di \"Boadicea\" di Enya. Il singolo \u00e8 stato pubblicato il 25 maggio 2004.\nDescrizione.\n\"I Don't Wanna Know\" \u00e8 stato scritto da Nicky Ryan, Roma Ryan, Chauncey Hawkins, Mario Winans e Lo Down e prodotto da Winans. Il brano, primo singolo estratto dall'album \"Hurt No More\", ottenne un notevole successo pi\u00f9 o meno in tutto il mondo, raggiungendo la prima posizione nel Regno Unito, la seconda negli Stati Uniti, in Australia ed in gran parte d'Europa, e rimane tutt'oggi il maggior successo di Winans. Il brano utilizza come base un campionamento di una canzone di Enya dal titolo \"Boadicea\", dall'album The Celts, utilizzato anche nel brano di successo dei Fugees \"Ready or Not\" del 1996\nVideo musicale.\nIl video prodotto per \"I Don't Wanna Know\" \u00e8 stato diretto da Kevin DeFreitas e Chris Robinson, prodotto dalla \"Lotus Filmworks\", e trasmesso per la prima volta nella settimana del 29 marzo 2004. Il video mostra varie sequenze in cui Winans esegue il brano all'interno di vari ambienti del proprio appartamento, mentre si alternano flashback che lo vedono insieme ad una donna, presumibilmente una sua ex-fidanzata a cui il brano \u00e8 dedicato. Nel brano compare, soltanto nel momento dei suoi versi, anche P. Diddy."}
{"id": "1973920", "revid": "117499752", "url": "https://it.wikipedia.org/wiki?curid=1973920", "title": "Carlo Salvioli", "text": "Biografia.\nDi professione notaio, la vera passione della sua vita furono per\u00f2 gli scacchi.\nPur essendo stato anche un forte giocatore (vinse nel 1881 il torneo nazionale di Milano, diventando praticamente campione italiano) \u00e8 noto principalmente come autore dell'opera \"Teoria e pratica del giuoco degli scacchi\", il cui primo volume fu pubblicato a Venezia dalla tipografia Ferrari nel 1885.\n\u00c8 stato il primo libro italiano con una trattazione sistematica delle aperture e delle altre fasi della partita. Ebbe larga diffusione e vari ampliamenti e riedizioni.\nDedic\u00f2 il primo volume all'amico Cyril Bexley Vansittart (un inglese residente a Roma dal 1860), che fu il principale ispiratore di quest'opera e anche della sua attivit\u00e0 agonistica. Nella prefazione scrisse:\nIl secondo volume, dedicato alle aperture semi-aperte, all'apertura di Donna e alle aperture irregolari, usc\u00ec nel 1886; il terzo volume, dedicato ai finali di partita, usc\u00ec nel 1888.\nSuccessivamente usc\u00ec in dispense nella Nuova Rivista degli Scacchi il \"Manuale teorico-pratico del giuoco degli scacchi\", terminato nel 1899. Il manuale fu poi rielaborato e pubblicato nel 1913 dall'editore Giusti di Livorno col titolo \"Il giuoco degli scacchi di Gioacchino Greco detto il Calabrese\".\nNel 1928, quando era gi\u00e0 ottantenne, pubblic\u00f2 con l'editore Ammanati di Firenze \"La difesa indiana\" e \"Le varie difese del Nero in risposta a 1.e4-e5\", poi nel 1929 con lo stesso editore \"I giuochi irregolari\" e nel 1930 \"La partita del pedone di donna\".\nSalvioli fu anche un compositore di studi di prim'ordine. Pubblic\u00f2 circa 60 studi molti dei quali ricevettero vari riconoscimenti.\nIl \"Circolo scacchistico Carlo Salvioli\" di Venezia, fondato nel 1920, \u00e8 dedicato alla sua memoria. \nSalvioli era appassionato di musica classica e anche un valente pianista.\nIl \"Comitato Carlo Salvioli - Amici dell'ospedale di Mirano\" \u00e8 un'associazione nata nel 1995 per la difesa dell'ospedale minacciato da ricorrenti progetti di riduzione. Il Comitato \u00e8 stato intestato a Carlo Salvioli in quanto egli lasci\u00f2 tutto il suo patrimonio all'allora Congregazione di carit\u00e0 da cui \u00e8 poi sorto l'ospedale di Mirano. Un busto in memoria del benefattore Carlo Salvioli \u00e8 stato posto all'entrata dell'ospedale di Mirano che \u00e8 divenuto sede di \"eccellenze\" come il Dipartimento cardiovascolare, il dipartimento di scienze mediche e l'ottimo settore materno-infantile. L'ospedale dispone di servizi diagnostici e di emergenza-urgenza d'avanguardia.\nAttivit\u00e0 agonistica.\nPartecip\u00f2 solo a tre importanti tornei:"}
{"id": "1973921", "revid": "125701723", "url": "https://it.wikipedia.org/wiki?curid=1973921", "title": "Una storia disonesta/Anche se fosse peggio", "text": "Una storia disonesta/Anche se fosse peggio \u00e8 il secondo Singolo del cantautore italiano Stefano Rosso, pubblicato nel 1977.\nIl disco.\nIl disco, pur riportando sull'etichetta la data 1976, viene distribuito nei negozi a gennaio del 1977, ed infatti riporta una catalogazione con il prefisso PB.\nEntrambe le canzoni sono tratte dall'album \"Una storia disonesta\", pubblicato poche settimane dopo (e di cui la grafica ricalca la copertina): il 45 giri ottiene molto successo, grazie alla programmazione delle radio libere dell'epoca della canzone sul lato A, entrata nella storia della canzone italiana per il riferimento allo spinello nei versi del ritornello \u00ab Che bello, due amici una chitarra e uno spinello... \u00bb, che gli porta anche un servizio a lui dedicato dal programma \"Odeon. Tutto quanto fa spettacolo\".\nAnche la canzone sul lato B, \"Anche se fosse peggio\", viene comunque trasmessa molto spesso; \u00e8 un valzer con un testo in cui, con la consueta ironia, Stefano Rosso riflette sulla vita (\u00ab Ho visto cantautori matti, / ladri autodidatti, /ministri senza portafoglio mai, /ho visto tanta neve a Roma, / tanti con la chioma, dischi con un giro in pi\u00f9, / e cari amici adesso lo confesso, / se potessi tutto rifarei.../ E non sar\u00f2 un poeta / ma anche se la vita fosse peggio / non la tradirei \u00bb).\nIl 45 giri rimane in hit-parade per ben 18 settimane.\nEntrambe le canzoni vengono registrate negli \"Studi RCA\" di Roma, sono scritte dallo stesso Rosso, che si firma per\u00f2 con il suo vero nome, Stefano Rossi, ed edite dalla Edizioni Musicali RCA Musica; il tecnico del suono \u00e8 Antonio Rampotti, e gli arrangiamenti sono curati da Luciano Ciccaglioni e Piero Ricci.\nCuriosit\u00e0.\nIl brano \"Una storia disonesta\" \u00e8 citato nella canzone Servi della gleba degli Elio e le Storie Tese e nel brano \"L'Appello\" di Daniele Silvestri.\nFormazione.\nOrchestra d'archi (non sono riportati i nomi dei musicisti)"}
{"id": "1973925", "revid": "120898426", "url": "https://it.wikipedia.org/wiki?curid=1973925", "title": "Danilo Elia", "text": " \u00c8 conosciuto per i suoi due lunghi viaggi compiuti a bordo di una Fiat \"500 R\" del 1973.\nNel 2005 part\u00ec da Bari, in compagnia di Fabrizio Bonserio, con destinazione Pechino, dove arriv\u00f2 dopo cento giorni.\nNel 2007 comp\u00ec in compagnia di Zivile Linkeviciute un giro di 10.000\u00a0km intorno al Mediterraneo.\nIn totale i due viaggi coprono una distanza di 26.000\u00a0km passando per il Sahara, il Mar Morto, la Siberia, l'estremo Oriente russo e la Cina.\nDal 2017 \u00e8 giornalista Rai."}
{"id": "1973930", "revid": "287204", "url": "https://it.wikipedia.org/wiki?curid=1973930", "title": "Nayak di Chitradurga", "text": "I Nayak di Chitradurga (kannada: \u0c9a\u0cbf\u0ca4\u0ccd\u0cb0\u0ca6\u0cc1\u0cb0\u0ccd\u0c97\u0ca6 \u0ca8\u0cbe\u0caf\u0c95\u0cb0\u0cc1) (1300 - 1779) furono un clan di governatori militari (\"nayak\") che amministrarono parti delle regioni orientali dell'odierno Stato federato indiano del Karnataka. Durante i secoli in cui l'India meridionale era sotto il dominio dell'Impero Hoysala prima e dell'Impero di Vijayanagara poi, i Nayak servirono come feudatari. Successivamente, dopo la caduta di Vijayanagara, stabilirono un proprio regno indipendente, per poi divenire nuovamene feudatari in varie epoche del Regno di Mysore, Impero Maratha e Impero Moghul. Infine, si fusero nella provincia di Mysore sotto il dominio britannico."}
{"id": "1973931", "revid": "10873", "url": "https://it.wikipedia.org/wiki?curid=1973931", "title": "Socket 1160", "text": ""}
{"id": "1973932", "revid": "80339", "url": "https://it.wikipedia.org/wiki?curid=1973932", "title": "Evgeni Ellinovich Sveshnikov", "text": ""}
{"id": "1973934", "revid": "301255", "url": "https://it.wikipedia.org/wiki?curid=1973934", "title": "C\u00fa Ro\u00ed mac D\u00e1ire", "text": ""}
{"id": "1973936", "revid": "223320", "url": "https://it.wikipedia.org/wiki?curid=1973936", "title": "Corte suprema canadese", "text": ""}
{"id": "1973938", "revid": "339392", "url": "https://it.wikipedia.org/wiki?curid=1973938", "title": "Vinaya pitaka", "text": ""}
{"id": "1973939", "revid": "1543377", "url": "https://it.wikipedia.org/wiki?curid=1973939", "title": "NGC 2546", "text": "NGC 2546 \u00e8 un brillante ammasso aperto appartenente alla costellazione della Poppa.\nOsservazione.\nSi individua con facilit\u00e0, grazie alla sua luminosit\u00e0 e alla presenza della stella nelle vicinanze: l'ammasso sta infatti 2,5 gradi a nord-est di questa stella; si presenta come un insieme molto esteso di stelle azzurrognole, le cui componenti principali sono di ottava e nona magnitudine. Con un binocolo come un 10x50 si \u00e8 dunque gi\u00e0 in grado di individuare e risolvere alcune delle componenti principali dell'oggetto. Un binocolo 20x80 o un telescopio da 80mm con un oculare a basso ingrandimento consente di risolvere l'ammasso completamente. Date le sue grandi dimensioni apparenti, ingrandimenti oltre i 70x si rivelano spesso non adatti alla sua osservazione.\nLa declinazione moderatamente australe di quest'ammasso favorisce gli osservatori dell'emisfero sud, sebbene si presenti circumpolare solo a partire da latitudini elevate; dall'emisfero boreale la sua osservazione risulta piuttosto penalizzata dalle regioni situate a latitudini medie settentrionali ed \u00e8 invisibile alle alte latitudini. Il periodo migliore per la sua osservazione nel cielo serale \u00e8 quello compreso fra dicembre e aprile.\nStoria delle osservazioni.\nNGC 2546 fu osservato per la prima volta da Nicholas Louis de Lacaille, durante il suo soggiorno in Sudafrica nel 1751; fu in seguito riosservato da James Dunlop, il quale, forse, lo scambi\u00f2 (o viceversa) con un altro ammasso, VdB-Ha 23, visibile poco a nord di quest'oggetto. John Herschel lo riosserv\u00f2 in seguito e lo inser\u00ec nel suo General Catalogue of Nebulae and Clusters col numero 1635.\nCaratteristiche.\nNGC 2546 \u00e8 un ammasso moderatamente ricco e piuttosto disperso, con alcune decine di stelle sparse su un diametro di circa 40'; la sua distanza \u00e8 stimata attorno ai 919\u00a0parsec (circa 3000 anni luce) ed \u00e8 quindi situato sul Braccio di Orione, al di l\u00e0 della Nebulosa di Gum e in una regione prossima al grande sistema nebuloso del Vela Molecular Ridge.\nL'ammasso si osserva in direzione della ricchissima Via Lattea della Poppa, un tratto relativamente poco oscurato e interessato dalla presenza di alcune delle stelle pi\u00f9 luminose appartenenti alla Cintura di Gould; come la gran parte degli ammassi aperti osservabili nella costellazione, anche questo \u00e8 piuttosto giovane: con un'et\u00e0 stimata sui 30 milioni di anni \u00e8 infatti simile soprattutto a NGC 2264, nella costellazione dell'Unicorno, anche se non mancano stime che riportano un'et\u00e0 di 74 milioni di anni. All'ammasso sembrano appartenere una quarantina di stelle, tutte calde e bianco-azzurre, sparse su un'area di cielo dal diametro di circa 40'; fra queste sono state scoperte tre stelle di tipo Ap, ossia particolarmente ricche di alcuni metalli e in rotazione molto lenta. Nelle foto a lunga posa si pu\u00f2 evidenziare parte della vasta nebulosit\u00e0 nota come Nebulosa di Gum, un antico resto di supernova che ricopre parte della Poppa e delle Vele."}
{"id": "1973946", "revid": "155136", "url": "https://it.wikipedia.org/wiki?curid=1973946", "title": "Venezia euganea", "text": ""}
{"id": "1973952", "revid": "767487", "url": "https://it.wikipedia.org/wiki?curid=1973952", "title": "Eifelland Racing", "text": "L'Eifelland \u00e8 stato un costruttore tedesco di Formula 1. Fondata da G\u00fcnther Hennerici, imprenditore nel campo della produzione di \"caravan\" che inizi\u00f2 a interessarsi al mondo delle corse sponsorizzando alcune vetture del campionato di Formula 2 e di Formula 3.\nNel 1971 decise di impegnarsi direttamente nella costruzione di vetture acquistando una March 721 che venne poi rimodellata con l'aiuto di Luigi Colani. Per tale motivo \u00e8 indicata anche come \"Eifelland-March\". La vettura, ribattezzata E21, aveva una forma alquanto avveniristica con una grande presa d'aria posta sulla parte alta del musetto, davanti al pilota. Su questa presa era posto l'unico specchietto retrovisore, in una curiosa posizione centrale. Problemi di raffreddamento costrinsero la scuderia a rivedere il progetto iniziale, che prevedeva un muso carenato a tutta larghezza e due scivoli laterali che convogliavano l'ala su un grande alettone posteriore.\nLe versioni successive, impiegate in gara, ebbero muso e un alettone posteriore pi\u00f9 convenzionali e videro l'eliminazione degli scivoli laterali.\nFurono mantenuti la presa d'aria davanti all'abitacolo e lo specchietto a periscopio.\nL'esordio avvenne nel Gran Premio del Sud Africa 1972, in cui ottenne il 25 posto sulla griglia e il tredicesimo all'arrivo. Corse in totale 8 gran premi validi per il campionato del mondo, sempre con Rolf Stommelen alla guida, senza ottenere risultati di rilievo.\nAl termine della stagione Henerici vendette la sua societ\u00e0 di caravan e l'impegno nel mondo delle corse non venne proseguito."}
{"id": "1973955", "revid": "1564499", "url": "https://it.wikipedia.org/wiki?curid=1973955", "title": "Festa dell'uva (Solopaca)", "text": "La festa dell'uva di Solopaca \u00e8 una sagra dell'uva che si svolge a Solopaca, comune di circa 4.000 abitanti della provincia di Benevento, che sta al centro dell'area vitivinicola dei vini doc Solopaca, comprensorio di dodici comuni con una popolazione di circa 40.000 abitanti.\nIl termine indica sia l'insieme delle manifestazioni della settimana che precede e segue l'evento, sia il solo evento culminante della \"sfilata folcloristica dei carri allegorici dell'uva\", artisticamente addobbati con milioni di chicchi d'uva bianca e nera, preceduta dal corteo storico evocativo dei Ceva-Grimaldi, famiglia ducale di origini piemontesi e genovesi.\nDagli anni '80 tale evento cade nella seconda domenica di settembre, ed \u00e8 patrocinato da:\nOrigine settecentesca della festa.\nL'origine ha carattere religioso propiziatorio nelle tradizioni della viticultura antica, risalente alla spiritualit\u00e0 cristiana del XVIII secolo, quando una confraternita, devota della Madonna Addolorata, organizzava in occasione della vendemmia una raccolta di doni di generi agricoli in grossi cesti, trasportati su carri trainati da buoi, fino alla centrale piazza Vittoria, dov'erano venduti in pubblica asta.\nIl ricavato dell'asta finanziava attivit\u00e0 religiose della stessa confraternita.\nMa la festa, per ignote ragioni, cadde in desuetudine, e se ne perdono le tracce nel XIX secolo.\nLa festa moderna dal 1979.\nLa manifestazione \u00e8 stata ripresa nel 1979, per iniziativa di un comitato festa, poi confluito nella locale Pro Loco. Elemento fondamentale della sfilata sono i carri allegorici addobbati con chicchi di uva bianca e nera nelle botteghe rionali, allestiti in ciascun rione sotto la direzione di un cosiddetto \"maestro carraiolo\".\nOrganizzatori.\nLa festa attualmente \u00e8 organizzata da un comitato composto dal Comune di Solopaca, dalla Pro loco, dalla cooperativa agricola Cantina sociale di Solopaca, e dalla Associazione Maestri Carraioli. La sede organizzativa \u00e8 la sede della pro loco, sita nelle stanze al pian terreno del Palazzo ducale, edificato dai Ceva Grimaldi tra il 1672 e il 1682.\nLa sfilata dei carri.\nIl tema della sfilata dei carri allegorici varia ogni anno, spaziando dalla attualit\u00e0, alla fantasia, alla satira.\nUna giuria popolare, ed una tecnica, assegnano differenti premi ai carri vincitori. i rioni \"Telesini\", \"Bebiana\" e \"Fonzi\" sono tra i pi\u00f9 premiati, essi sono stati i detentori del Palio che viene assegnato al rione o alla bottega allestitrice che si aggiudica il primo premio per tre anni di fila.\nFesta di rioni e di comuni in Valle Telesina.\nPer tradizione consolidata tutti i seguenti comuni partecipano alla sfilata dei carri con una delegazione guidata dal sindaco, e con il proprio gonfalone, in quanto rientranti nella area territoriale vitivinicola dei vini doc Solopaca, parte consistente della Valle Telesina.\nAlcuni prendono parte saltuariamente alla stessa sfilata dei carri allegorici. Il primo a partecipare fu Telese Terme, con le contrade Piana e Sant'Agatella, fin dalla prima edizione della sagra dell'uva (1979), ed il suo carro vinse il primo premio. L'anno successivo (1980) Telese rivinse il primo premio; ma, di nuovo in gara l'anno successivo (1981), non ottenne il primo posto e da allora non ha desiderato riproporre il proprio carro.\nSporadiche e senza premi negli anni le partecipazioni dei confinanti comuni diversi da Solopaca e Telese Terme, che era stato frazione di Solopaca fino al 1934, cio\u00e8 di Vitulano, Paupisi, della frazione Santo Stefano, Melizzano e Frasso Telesino. Sicch\u00e9, in diverse assemblee organizzative, si parl\u00f2 di partecipazione allargata nella Valle Telesina a tutta l'area del Solopaca DOC. Sul finire degli anni '90 tenne banco la proposta di definire una \"sfilata di rioni di Solopaca\" oppure una \"sfilata di comuni del vino doc Solopaca\". Ma l'argomento non fu risolto anche a causa di gelosie tra rappresentanti politici locali ed organizzatori della sfilata (ass. maestri carraioli e Pro Loco). Di fatto, dal 2000 \u00e8 accaduto che solo nell'anno 2009 hanno preso parte alla sfilata carri allestiti in botteghe dei comuni limitrofi: due nel comune di Melizzano ed uno allestito nel comune di Frasso Telesino.\nElemento religioso.\nAccanto all'elemento folkloristico persiste quello religioso, vitalizzato dalla statua, fatta interamente con chicchi di uva nera, della Madonna Addolorata che apre la sfilata. Un tempo infatti la festa era di carattere religioso. La sua origine risale al \u2018700 quando la Confraternita locale celebrava la festa dell'Addolorata raccogliendo doni, soprattutto uva, trasportati su carri addobbati, per poi essere venduti in un'asta pubblica ai cittadini.\nIl corteo storico dei Duchi Ceva-Grimaldi.\nDal 1998 la sfilata dei carri \u00e8 accompagnata dalla sfilata storica che evoca gesta e personaggi della famiglia Ceva-Grimaldi, che detenne in feudo \"Telese e la Terra di Solopaca\" (denominazione degli statuti comunali) dal 1574 al 1764.\nLa festa dal 2005.\nNel 2005 la ultimazione dei lavori di restauro di \"Palazzo Cutillo\", e la sua disponibilit\u00e0 per sede museale (Museo Eno-gastronomico), hanno apportato innovazioni nella preparazione delle manifestazioni, ferma restando la tradizionale organizzazione delle \"Botteghe artigiane\" e del \"Maestri carraioli\"\nIl museo enogastronomico di Solopaca.\nIl 10 settembre 2005 l'amministrazione comunale di Solopaca\nha inaugurato il MEG (Museo EnoGastronomico), progetto \nintegrante la rete museale istituita dalla Provincia di Benevento, e parte delle \"Oasi del gusto\" sannite\nNella sede dello storico palazzo Cutillo di piazza Municipio,\nil museo accoglie reperti della lavorazione contadina ed una biblioteca di gastronomia, ospita gallerie fotografiche e svolge consulenza nelle manifestazioni culturali collegate alla festa dell'uva.\nAssociazione Maestri carraioli.\nL'Associazione dei Maestri carraioli propone il tema annuale della sfilata e dirige l'allestimento materiale dei carri allegorici. La sua prima incombenza, assolta fin dal mese di luglio, \u00e8 quella di reperire in ciascun rione i locali da destinare a \"Bottega carraiola\": solitamente una fattoria ben accessibile alla moltitudine di visitatori per tutto il periodo della lavorazione."}
{"id": "1973959", "revid": "281901", "url": "https://it.wikipedia.org/wiki?curid=1973959", "title": "Pesce gatto dei coralli", "text": ""}
{"id": "1973962", "revid": "281901", "url": "https://it.wikipedia.org/wiki?curid=1973962", "title": "Siluro dei coralli", "text": ""}
{"id": "1973963", "revid": "281901", "url": "https://it.wikipedia.org/wiki?curid=1973963", "title": "Pesce gatto marino", "text": ""}
{"id": "1973965", "revid": "281901", "url": "https://it.wikipedia.org/wiki?curid=1973965", "title": "Pesce gatto lineato", "text": ""}
{"id": "1973967", "revid": "281901", "url": "https://it.wikipedia.org/wiki?curid=1973967", "title": "Siluro lineato", "text": ""}
{"id": "1973971", "revid": "70217", "url": "https://it.wikipedia.org/wiki?curid=1973971", "title": "Martin De Vere", "text": ""}
{"id": "1973973", "revid": "1745361", "url": "https://it.wikipedia.org/wiki?curid=1973973", "title": "Blathn\u00e1t", "text": "Blathn\u00e1t (\"piccolo fiore\") \u00e8 un personaggio della mitologia irlandese che compare nel Ciclo dell'Ulster. Suo padre \u00e8 a seconda delle versioni Mend di Inis Fer Falga (identificata con l'isola di Man), Iuchna, Conchobar mac Nessa o Midir, il re del \"S\u00ecd\" di Br\u00ed L\u00e9ith (localizzato nel County Westmeath).\nIl regno di suo padre viene invaso dai guerrieri del Ramo Rosso dell'Ulster, guidati da C\u00fa Ro\u00ed e C\u00fa Chulainn. Il raid porta alla sua cattura, nonch\u00e9 alla razzia di vari capi di bestiame e un calderone magico. A dispetto del suo amore per C\u00fa Chulainn viene scelta come preda personale e sposa dall'altro capo dell'impresa, C\u00fa Ro\u00ed. In seguito tradir\u00e0 il suo rapitore a favore di C\u00fa Chulainn (in una versione versando del latte nel fiume Finglas per guidare C\u00fa Chulainn all'entrata del castello.). Morto C\u00fa Ro\u00ed per mano di C\u00fa Chulainn Blathn\u00e1t verr\u00e0 uccisa dal bardo del marito defunto, Fercherdne, che la porter\u00e0 con s\u00e9 gettandosi in un baratro."}
{"id": "1973979", "revid": "301255", "url": "https://it.wikipedia.org/wiki?curid=1973979", "title": "L\u00f3egaire", "text": ""}
{"id": "1973983", "revid": "508036", "url": "https://it.wikipedia.org/wiki?curid=1973983", "title": "Manzo di Kobe", "text": "Il \u00e8 il bovino la cui carne \u00e8 una specialit\u00e0 gastronomica giapponese. \u00c8 un \"wagy\u016b\" (bovino giapponese) di manto nero della razza di Tajima, allevato nella prefettura di Hy\u014dgo, l'antica provincia di Tajima, in Giappone. Questa razza fa parte della , che comprende altre razze simili allevate a Tottori, Shimane e Okayama.\nIl manzo di Kobe era rinomato per il sapore, la tenerezza e la struttura grassa e ben marezzata. Pu\u00f2 essere preparato alla griglia, su piastra (Teppanyaki); come componente del Sukiyaki e in molti altri modi. In Giappone viene anche chiamato , o .\nCaratteristiche.\nIl manzo di Kobe \u00e8 un marchio registrato, depositato in Giappone dall'. Per essere chiamato \"di Kobe\", un bovino deve avere le seguenti caratteristiche:\nLa leggenda vuole che l'alimento principale del manzo sia il grano, insieme alla birra, e che questo venga massaggiato con del sak\u00e8. Alla diffusione di questa leggenda ha contribuito anche una scena del film \"Mondo cane\" del 1962, ma di tutto ci\u00f2 non si trova alcun riscontro nella realt\u00e0. I bovini vengono effettivamente spazzolati, ma soprattutto per tenerli puliti."}
{"id": "1973986", "revid": "767487", "url": "https://it.wikipedia.org/wiki?curid=1973986", "title": "Terme Imperiali (Treviri)", "text": "La Terme Imperiali di Treviri (\"Augusta Treverorum\"), sono un complesso termale romano risalente alla prima met\u00e0 del IV secolo quando la citt\u00e0 era una delle capitali della Tetrarchia. Quanto \u00e8 rimasto di esse fa parte del complesso dei Beni patrimonio dell'umanit\u00e0 di Treviri, cos\u00ec inserito nell'Elenco dei patrimoni dell'umanit\u00e0 dall'UNESCO nel 1986.\nStoria e descrizione.\nLa costruzione delle terme fu iniziata da Costantino alla fine del III secolo, in quella che era la sua capitale renana. La costruzione rimase interrotta e fu frettolosamente completata da Valentiniano I nel 375-378.\nLa struttura planimetrica riprende il modello imperiale \"orientale\", noto fin dal II secolo in Asia Minore (come nel ginnasio di Vedio a Efeso), e comprende a ovest una grande palestra all'aperto, circondata da portici, colonnati e un ingresso monumentale e, sul lato opposto, un nicchione. Da qui si accedeva al blocco serrato delle vasche termali, composto da una serie di sale dalla pianta diversa accostate in un unico complesso, con coperture per lo pi\u00f9 a crociera e a cupola.\nIl primo ambiente che si incontrava era il colossale \"Frigidarium\", una grande aula rettangolare con le vasche disposte nel nicchione e nei lati corti, in maniera trasversale. Da un passaggio absidato, in asse col nicchione, si accedeva a un \"Tepidarium\" di formi circolare e successivamente a un \"Calidarium\" rettangolare con vasche semicircolari nelle absidi ai lati (ancora oggi ben visibile l'esedra che chiudeva il complesso). Altre stanze minori riempivano gli spazi tra il \"Frigidarium\" e il \"Calidarium\", usate per i servizi o per percorsi alternativi. Attorno al \"Tepidarium\" si disponevano altre stanze su un asse nord-sud che formava un sorta di impianto cruciforme con l'asse principale.\nIn generale l'insieme \u00e8 pi\u00f9 compatto e meglio distribuito spazialmente dei coevi esempi a Roma (terme di Costantino), dove si registrano forme pi\u00f9 allungate."}
{"id": "1973987", "revid": "124123", "url": "https://it.wikipedia.org/wiki?curid=1973987", "title": "Eligius Pruystinck", "text": "Riformatore religioso della corrente spiritualizzante, fond\u00f2 la setta che dal suo nome si chiam\u00f2 dei Loisti. Perseguitato dall'Inquisizione, fin\u00ec i suoi giorni sul rogo. \nBiografia.\nSemplice tagliatore di ardesia, pietra con la quale si rivestivano i tetti delle case, la notoriet\u00e0 di Loys (Loy, Eloi, Eligius) Pruystinck si rivela nel marzo del 1524 quando si rec\u00f2 con alcuni compagni di fede da Anversa a Wittenberg per incontrare Lutero ed esporgli la propria dottrina. In casa di Lutero discusse anche con Melantone, ma soltanto in una lettera di Lutero indirizzata nell'aprile del 1525 ai protestanti di Anversa sono riassunte le tesi sostenute da Pruystinck: \u00ab Ogni uomo ha lo Spirito santo e lo Spirito santo non \u00e8 altro che la nostra ragione. Ogni uomo ha la fede; la natura mi ha insegnato a fare al mio prossimo quello che vorrei che si facesse a me e avere fede \u00e8 comportarsi in questo modo. Ognuno avr\u00e0 la vita eterna: non c'\u00e8 n\u00e9 inferno n\u00e9 dannazione, solo la carne sar\u00e0 dannata. La legge non \u00e8 infranta dai cattivi desideri finch\u00e9 la volont\u00e0 non ceder\u00e0 a loro. Coloro che hanno lo Spirito santo non peccano perch\u00e9 non hanno la ragione \u00bb.\nSembra che Lutero, pur ingiuriando Pruystinck qualificandolo di \u00ab demone incarnato, spirito incostante e bugiardo, pieno d'impudenza e insolenza \u00bb, abbia riportato correttamente il suo pensiero, come conferma la \"Summa doctrinae\", l'unico opuscolo d'ispirazione loista che ci sia conservato. Il testo, che dovrebbe essere una collezione di scritti del loista Dominic van Oucle, costitu\u00ec una prova a carico nel processo tenuto contro Pruystinck e i suoi seguaci a partire dal luglio del 1544. Fu forse questo documento - dove Pruystinck \u00e8 definito dai suoi accusatori \u00ab illitteratus et mechanicus \u00bb - a essere raccolto dal calvinista francese Raymond Poulain e trasmesso, attraverso il fratello Vallerand, a Calvino perch\u00e9 ne facesse una confutazione. Calvino pubblic\u00f2 nel 1545 il suo \"Contre la secte phantastique et furieuse des Libertins qui se nomment Spirituelz\", nel quale i seguaci di Loys Pruystinck furono associati con altre sette sotto la comune designazione di \"libertini\". Tali gruppi, tuttavia, chiamavano se stessi \"spirituali\".\nCaratteristica della setta \u00e8 la fede nell'esistenza di due nature del tutto indipendenti dell'essere umano, quella materiale o carnale, soggetta al peccato, e quella spirituale, che ne \u00e8 invece immune cos\u00ec da essere destinata a dissolversi in Dio. Il fondamento scritturale di tale pensiero si trova nella prima lettera di Giovanni, dove \u00e8 scritto che \u00ab se diciamo di essere senza peccato, inganniamo noi stessi e la verit\u00e0 non \u00e8 noi \u00bb, riferita dai loisti alla natura carnale, e dove \u00e8 detto anche che \u00ab chiunque sia nato da Dio non commette peccato, perch\u00e9 il seme di Dio dimora in lui e non pu\u00f2 peccare perch\u00e9 \u00e8 nato da Dio \u00bb, affermazione che viene riferita alla sola natura spirituale dell'uomo.\nLoys e nove suoi seguaci furono arrestati dall'Inquisizione di Anversa e costretti ad abiurare il 26 febbraio 1526. Rimessi in libert\u00e0, ripresero la predicazione con la parola e gli scritti, diffondendola soprattutto tra le classi pi\u00f9 umili, e percorrendo le Fiandre, il Brabante e le vicine province della Germania. Pruystinck usava indossare una tunica stracciata ma rammendata con gioielli, a simboleggiare la ricchezza della povert\u00e0 e la propria posizione di profeta ispirato. "}
{"id": "1973991", "revid": "1504506", "url": "https://it.wikipedia.org/wiki?curid=1973991", "title": "Prefettura del Pretorio", "text": ""}
{"id": "1973995", "revid": "767487", "url": "https://it.wikipedia.org/wiki?curid=1973995", "title": "Daniele Fontana", "text": "Nato a Milano, ha lavorato spesso a Roma, dividendosi tra l'attivit\u00e0 di disegnatore satirico e illustratore e quella di pittore figurativo e di genere. In queste vesti ha partecipato all'Esposizione Nazionale di Milano (1923, 1925) e all'Esposizione Sindacale (1928, 1932), diventando ospite fisso alla rassegna de La Permanente.\nGrande caricaturista, ha collaborato a \"Il Travaso delle idee\" e con il \"Bertoldo\". Sua \u00e8 per\u00f2 anche la raffigurazione di \"donna turrita\" dell'Italia, per anni simbolo ufficiale del governo e dello Stato italiano.\nNell'ultimo periodo di vita aveva il suo studio a Lenno, sul Lago di Como. \u00c8 morto a Sala Comacina nel 1984. Tempo dopo, nonostante l'irreperibilit\u00e0 del figlio, un amico \u00e8 riuscito comunque a conservare i suoi resti, facendoli traslare in una celletta del cimitero di Menaggio, dove si trovano tuttora."}
{"id": "1973998", "revid": "223320", "url": "https://it.wikipedia.org/wiki?curid=1973998", "title": "Three little birds", "text": ""}
{"id": "1973999", "revid": "114173293", "url": "https://it.wikipedia.org/wiki?curid=1973999", "title": "Pedro de Ribadeneira", "text": "Biografia.\nPedro Ortiz de Cisneros nacque il 1\u00ba novembre 1527. Giovane irrequieto, all'et\u00e0 di tredici anni entr\u00f2 al servizio del Card. Alessandro Farnese, quale paggio e quindi entr\u00f2 nella Compagnia di Ges\u00f9 il 18 settembre 1540, pochi giorni prima che l'Ordine venisse riconosciuto ufficialmente. Il nome Ribadeneyra lo adott\u00f2 in seguito facendolo derivare dal nome del paese di sua nonna, Riba de Neyra, appunto. Di spirito audace e di grande entusiasmo accolse nel suo cuore la struttura della Compagnia di Ges\u00f9. Segretario di Sant'Ignazio, che ne temper\u00f2 gli eccessi del carattere, fu inviato il 28 aprile 1542 a completare gli studi a Parigi, Lione e Padova. A partire dal 1549 fu insegnante di Retorica all'Universit\u00e0 di Palermo, divenendo dal 1552 primo direttore del \"Collegium Germanicum\" di Roma, dove Ribadeneira nel 1553 fu ordinato sacerdote celebrando la sua prima Santa Messa la notte di Natale.\nNel 1556 lo troviamo nelle Fiandre con il delicato compito di ottenere da Filippo II il riconoscimento ufficiale della Compagnia in quei domini spagnoli, ottenendolo il 3 agosto pochi giorni prima della morte di Sant'Ignazio, fondatore della Compagnia e suo grande maestro. Nelle Fiandre predic\u00f2 in latino e fu apprezzato come finissimo letterato aprendosi a lui le porte della corte del Duca di Feria, segretario di Filippo II. Trascorse alcuni mesi in Inghilterra ove assistette alla morte di Maria Tudor, moglie di Filippo II. Il nuovo generale dell'ordine lo tenne in grande considerazione e gli affid\u00f2 la \"provincia\" Toscana dell'Ordine, quindi quella della Sicilia. Morto il secondo successore di Sant'Ignazio, San Francesco Borgia, venne eletto il fiammingo Everardo Mercuriano, che allontan\u00f2 tutti i gesuiti spagnoli dall'Italia a seguito della politica antispagnola di papa Gregorio XIII.\nPedro rientr\u00f2 in Spagna dove si dedic\u00f2 agli studi portando uno straordinario contributo alla letteratura spagnola, nonch\u00e9 alla diffusione di una importante apologetica cattolica. Visse quindi prima a Toledo e poi, definitivamente, a Madrid, senza pi\u00f9 incarichi.\nMor\u00ec a Madrid il 22 settembre 1611.\nOpere.\nTra le sue principali opere, molte delle quali ancora inedite, ricordiamo:"}
{"id": "1974001", "revid": "1305772", "url": "https://it.wikipedia.org/wiki?curid=1974001", "title": "Reach Out", "text": ""}
{"id": "1974006", "revid": "219110", "url": "https://it.wikipedia.org/wiki?curid=1974006", "title": "Porta San Marco (Livorno)", "text": "Porta San Marco era uno dei varchi d'accesso al porto franco di Livorno.\nPosta lungo la cinta daziaria della citt\u00e0, in asse alla via Solferino, \u00e8 situata nei pressi dell'ex Stazione Leopolda. Inoltre, \u00e8 affiancata dalla Barriera San Marco.\nStoria.\nLa costruzione della Porta San Marco \u00e8 direttamente collegata alla decisione di ampliare i confini del porto franco di Livorno (1834), originariamente delimitato dal Fosso Reale e dall'antico sistema fortificato mediceo.\nI lavori delle mura cominciarono nel 1835 su progetto di Alessandro Manetti, mentre la porta fu realizzata tra il 1839 ed il 1840 sotto la direzione di Carlo Reishammer, in sostituzione del pi\u00f9 antico varco situato sul Rivellino di San Marco.\nDopo essere stata teatro degli scontri tra livornesi ed austriaci, durante invasione della Toscana del 1849 (si veda anche l'Assedio di Livorno), la struttura fu rinnovata con l'aggiunta di un varco laterale, al fine di favorire l'afflusso alla vicina Stazione Leopolda, che assunse la denominazione di Barriera San Marco.\nA partire dal 1881 la porta fu attraversata dai binari della rete tranviaria di Livorno, inizialmente esercitata con trazione animale. Tale percorso fu in seguito abbandonato in occasione dell'elettrificazione di tali impianti.\nDescrizione.\nLa Porta San Marco \u00e8 costituita da un fornice sovrastato dal \"leone di San Marco\", opera in marmo dello scultore Lorenzo Nencini.\nEsternamente \u00e8 completamente rivestita in bozze, cos\u00ec da uniformarsi al paramento delle mura; il varco d'accesso \u00e8 preceduto da due corpi semicircolari con bassorilievi in marmo, mentre nei pressi si trovano una lapide ed un busto a \"Enrico Bartelloni\", a memoria del sacrificio di molti livornesi durante i moti risorgimentali del 1849.\nSul fronte interno, dove \u00e8 collocato un piccolo bronzo di Antonio Vinciguerra, invece si aprono alcuni locali simmetrici, un tempo destinati ai doganieri. Qui, l'elemento di spicco \u00e8 una volta in ghisa sorretta da agili colonne in metallo; il ferro, impiegato come elemento portante, svolge anche funzione decorativa e pone l'opera di Reishammer all'avanguardia nell'ottica dell'architettura del XIX secolo, quando questo materiale di costruzione trov\u00f2 ampia applicazione nei vasti edifici pubblici, quali stazioni ferrorie, mercati e palazzi delle esposizioni.\nDi fianco alla porta sorge la Barriera San Marco, costruita nella seconda met\u00e0 dell'Ottocento per favorire l'accesso alla Stazione Leopolda."}
{"id": "1974007", "revid": "916580", "url": "https://it.wikipedia.org/wiki?curid=1974007", "title": "Punicaceae", "text": ""}
{"id": "1974008", "revid": "899609", "url": "https://it.wikipedia.org/wiki?curid=1974008", "title": "Olimpiadi degli scacchi del 1996", "text": "Le Olimpiadi degli scacchi del 1996 furono la 32\u00aa edizione della competizione organizzata dalla FIDE. Si tennero a Erevan, in Armenia, dal 15 settembre al 2 ottobre. Comprendevano un torneo \"open\" e uno femminile.\nTorneo open.\nIl torneo \"open\" vide la partecipazione di 114 squadre, comprese tre armene e una dell'Associazione Internazionale scacchi alla cieca, per un totale di 665 giocatori. La formula applicata fu il sistema svizzero, sulla lunghezza di 14 turni.\nNei primi turni la classifica fu guidata dalla Cina, grazie anche ad una vittoria per 3-1 contro l'Ungheria; tuttavia i cinesi scivolarono indietro dopo due sconfitte consecutive contro la Russia, che divenne prima, e la Spagna, rispettivamente al quinto e al sesto turno. La stessa Spagna rimase seconda fino al decimo turno, quando fu sconfitta dall'Ucraina per 3-1, mentre i russi estendevano il loro vantaggio fino a 3,5 punti grazie ad una vittoria per 3,5-0,5 contro la Repubblica Ceca. A tre turni dal termine, cinque squadre rimanevano al secondo posto: l'Ucraina, gli Stati Uniti, Israele, la Bulgaria e l'Uzbekistan. Gli ucraini, grazie a due vittorie contro gli uzbeki (3-1) e i bulgari (2,5-1,5) avanzarono al secondo posto da soli, mentre il bronzo fu conteso tra Stati Uniti e Inghilterra, che giunsero a pari punti: la medaglia fu assegnata ai primi per bucholz.\nTorneo femminile.\nIl torneo femminile vide la partecipazione di 74 squadre, di cui due armene ed una dell'Associazione Internazionale scacchi alla cieca, per un totale di 294 giocatrici partecipanti. Il torneo fu giocato con il sistema svizzero, sulla lunghezza di 14 turni.\nI primi turni videro in testa alla classifica la Cina e l'Ucraina, che vennero poi superate al settimo turno dalla Georgia, che guadagn\u00f2 un paio di punti di vantaggio nei turni successivi, mantenendo la prima posizione fino alla fine. La lotta per le medaglie vide impegnate, oltre alle cinese e alle ucraina, la Russia: queste tre nazionali si scambiarono a vicenda pi\u00f9 volte la seconda e la terza posizione, mentre la Romania a volte riusciva a raggiungere la quarta posizione a pari merito. L'Ucraina, dopo due pareggi consecutivi (con Ungheria e Moldavia), si ritrov\u00f2, prima dell'ultimo turno, un punto dietro la Cina, terza, che a sua volta era ad un punto dalla Russia. Quest'ultima, nonostante il vantaggio, vinse solamente il bronzo, a causa di un pareggio con le ungheresi, che le fece raggiungere dalla Cina, che ottenne l'argento grazie al bucholz.\nPartecipanti.\nParteciparono ad entrambi i tornei:\nParteciparono al solo torneo \"open\":"}
{"id": "1974011", "revid": "438678", "url": "https://it.wikipedia.org/wiki?curid=1974011", "title": "The Doors Greatest Hits (Enhanced CD)", "text": "The Doors Greatest Hits \u00e8 una raccolta dei Doors pubblicata originariamente nel 1980 e ripubblicata nel 1996, in versione ENHANCED CD con una differente lista di tracce e anche con una differente copertina con l'aggiunta del video \"The Ghost Song\" mentre la versione Giapponese comprende la traccia bonus \"Wintertime Love\".\nIl disco.\nLa raccolta \"The Doors Greatest Hits\" conquist\u00f2 il disco d'oro e successivamente quello di platino vendendo moltissime copie negli anni."}
{"id": "1974012", "revid": "22475", "url": "https://it.wikipedia.org/wiki?curid=1974012", "title": "Tony Lorenz", "text": ""}
{"id": "1974014", "revid": "48040", "url": "https://it.wikipedia.org/wiki?curid=1974014", "title": "Juve Domo", "text": ""}
{"id": "1974015", "revid": "1305772", "url": "https://it.wikipedia.org/wiki?curid=1974015", "title": "Celtic League 2008-2009", "text": "La Celtic League 2008-09, per esigenze di sponsorizzazione Magners League, fu l'8\u00aa edizione della Celtic League, campionato transnazionale di rugby a 15 tra i club delle federazioni gallese, irlandese e scozzese.\nIl calendario non segu\u00ec un ordine preciso di andata e ritorno, quindi non risulta suddiviso in giornate; la tabella sottostante \u00e8 quindi solo di comodo, al fine di dare una lettura pi\u00f9 razionale dei risultati.\nIl torneo fu vinto, per la seconda volta, dal , gi\u00e0 campione nell'edizione 2002-03.\nL', giunto secondo, segn\u00f2 con tale prestazione il miglior risultato a tutt'oggi conseguito dalla franchigia scozzese nella competizione.\nL'esecutivo del Llanelli Scarlets decise, all'inizio di stagione, di cambiare il nome in , nell'intento di non connotare la franchigia gallese a una singola area del Paese, ma a tutta la provincia circostante."}
{"id": "1974017", "revid": "252548", "url": "https://it.wikipedia.org/wiki?curid=1974017", "title": "Pulenda", "text": ""}
{"id": "1974019", "revid": "1782831", "url": "https://it.wikipedia.org/wiki?curid=1974019", "title": "Mass customization", "text": "La mass customization (espressione inglese traducibile come personalizzazione di massa) \u00e8 la strategia di produzione di beni e servizi orientata a soddisfare i bisogni individuali dei clienti e contemporaneamente preservare l'efficienza della produzione di massa, in termini di bassi costi di produzione e quindi prezzi di vendita contenuti. \nL'uso dell'espressione, attribuita a Stan Davis che la us\u00f2 per primo nel 1986 nel saggio \"Future perfect\", \u00e8 comune in diverse discipline, quali il marketing, il management e la gestione della produzione.\nLa strategia presuppone che le imprese produttrici siano dotate di una notevole flessibilit\u00e0 nelle fasi di produzione e assemblaggio e interagiscano con i clienti; questi comunicano le loro specifiche esigenze ovvero scelgono la configurazione di prodotto desiderata tra le numerose alternative possibili. Oggi, l'adozione di tale strategia fa ampio ricorso a sistemi di computer-aided manufacturing e a tecnologie di informazione e comunicazione basate sul web, che permettono di ridurre il tempo intercorrente tra manifestazione delle esigenze dei clienti e disponibilit\u00e0 del bene da essi richiesto.\nVarianti.\nIn letteratura sono state descritte quattro tipologie di mass customization che differiscono in base alla presenza o meno di cambiamenti nella natura del prodotto e nella comunicazione delle sue caratteristiche:\nCriticit\u00e0.\nL'adozione della mass customization \u00e8 tuttavia caratterizzata da alcuni aspetti critici, che talvolta ne possono ridurre l'adozione pratica. Ad esempio, perch\u00e9 lo strumento sia efficace, \u00e8 opportuno che i clienti e l'impresa condividano il linguaggio tecnico necessario per una buona comunicazione delle specifiche desiderate per il prodotto o il servizio; ci\u00f2 spesso costituisce un limite all'adozione della mass customization quando i clienti sono consumatori finali. Inoltre, l'eccesso di variet\u00e0 dell'offerta potenziale (\"mass confusion\") nella pratica impedisce ai clienti di scegliere l'alternativa in assoluto migliore: essi, cio\u00e8, spesso si accontentano di valutare un numero ridotto di alternative e di scegliere quella che si avvicina maggiormente alle loro esigenze, senza preoccuparsi dell'eventuale esistenza di alternative migliori rispetto a quella selezionata."}
{"id": "1974020", "revid": "252548", "url": "https://it.wikipedia.org/wiki?curid=1974020", "title": "Polenda", "text": ""}
{"id": "1974022", "revid": "306856", "url": "https://it.wikipedia.org/wiki?curid=1974022", "title": "Collegium Canisianum", "text": "Il Collegium Canisianum o semplicemente Canisianum di Innsbruck \u00e8 un seminario internazionale di teologia della chiesa cattolica, retto dai padri della Compagnia di Ges\u00f9, ed \u00e8 uno dei pi\u00f9 importanti in Austria.\nStoria.\nIl Canisianum venne disegnato nel 1910/11 da Padre Michael Hofmann, costruito e messo sotto la protezione San Pietro Canisio, rimpiazzando il precedente seminario teologico \"Nicolaihaus\".\nDurante la Prima guerra mondiale accolse gli studenti del Collegium Germanicum sfollati da Roma, dal 1915 al 1919. Il 21 novembre 1938 venne chiuso dai Nazionalsocialisti austriaci e pot\u00e9 essere riaperto solo nell'ottobre del 1945.\nNell'estate del 2013 il collegio internazionale si \u00e8 trasferito nella sede dei gesuiti di Innsbruck nella Sillgasse. L'edificio che continuer\u00e0 a portare il nome di Canisianum verr\u00e0 adibito all'uso di residenza studentesca."}
{"id": "1974023", "revid": "287204", "url": "https://it.wikipedia.org/wiki?curid=1974023", "title": "Caso Pietro Psaier", "text": "Il caso Pietro Psaier riguarda l'attribuzione di centinaia di quadri firmati con quel nome, comparsi sul mercato internazionale intorno al 1996 per essere venduti da prestigiose case d\u2019aste, incluse Christie\u2019s, Sotheby\u2019s e Bonhams, ed esposti in diverse mostre in cui l'artista veniva definito collaboratore di Andy Warhol.\nStoria.\nNel 2008 la casa d'aste \"Nicholson's\" annull\u00f2 la vendita dei quadri in catalogo in seguito alle voci, sempre pi\u00f9 insistenti, che mettevano in dubbio che Pietro Psaier fosse mai realmente esistito.\nNella presunta biografia dell\u2019artista si affermava che Psaier fosse un pittore nato in Italia, nei dintorni di Roma, nel 1936 e avesse iniziato a lavorare negli anni cinquanta disegnando automobili per Enzo Ferrari.\nNegli anni sessanta si sarebbe trasferito a Madrid e quindi a New York dove, lavorando come cameriere al \"Gaslight Caf\u00e9\" del Greenwich Village, avrebbe incontrato l'artista Andy Warhol, divenendone amico col nomignolo di \"Peter l'italiano\" e frequentando spesso \"The Factory\", lo studio di Warhol.\nDurante gli anni settanta, Psaier avrebbe lavorato su commissione per conto di famose star della musica e del cinema, producendo opere tra l'altro per Keith Moon, Oliver Reed, Michael Caine. Nel 1974, sempre secondo l'agiografia, sarebbe stato premiato dall\"Italian American Institute\" di New York.\nA met\u00e0 degli anni ottanta Psaier dopo aver vissuto tre mesi a New York con Jean-Michel Basquiat, avrebbe intrapreso un viaggio in Tibet e Nepal per poi tornare a lavorare a Madrid e, di nuovo, negli Stati Uniti. Le sue successive peregrinazioni l\u2019avrebbero infine portato in Sri Lanka, dove drammaticamente la sua casa in riva all'oceano sarebbe stata distrutta dal terribile tsunami del 26 dicembre 2004 senza che il suo corpo venisse mai ritrovato.\nTestimoni.\nI primi dubbi, pubblicati dal sito \"warohlstars.org\", si sono ingigantiti congiuntamente all'impossibilit\u00e0 di confermare molte notizie della biografia in mancanza di una completa documentazione e della testimonianza di chi \u00e8 deceduto prima dell'inizio della controversia. \nNessuno di coloro che facevano parte della Factory, e che sono ancora in vita, ricorda questa persona. Ad esempio Vincent Fremont, collaboratore di Warhol dal 1969, ha affermato di non aver conosciuto Pietro Psaier: \"\u00abEro sempre con Andy ed eseguivo i pagamenti dei collaboratori. Non ricordo nessun Psaier e non c'\u00e8 alcun accenno a lui nei diari di Warhol. Se fosse esistito e avesse frequentato la Factory, non avrei potuto non incontrarlo\u00bb\".\nSolo Carlos Langelaan Alvarez - sedicente amico e psichiatra di Psaier - ha dichiarato a un emissario della \"Nicholson\" in Spagna di avere avuto in cura Psaier tra il 1979 e il 1992: \"\u00abEra un artista completo, con qualche problema di droga. Nel 1983 mi ha fatto conoscere Warhol, che era venuto a vedere i suoi lavori alla galleria Fernando Vijande di Madrid\u00bb\".\nMostre.\nNonostante i dubbi, le opere attribuite a Psaier hanno continuato ad essere sporadicamente esposte in eventi pubblici e gallerie private. Nel 2012, ad esempio, a Follonica, Porto Santo Stefano e altre localit\u00e0, figurano in una mostra itinerante in cui il nome \u00e8 associato a Warhol in quella che il curatore definisce una \"vicenda-leggenda\".\nAncora nel 2018 la galleria John Nicholson proponeva la vendita all\u2019asta dei dipinti firmati \u201cPietro Psaier\u201d.\nMolti collezionisti, infatti, non sarebbero interessati alle controversie sulla sua esistenza, ma solo al pregio artistico delle opere."}
{"id": "1974025", "revid": "1659756", "url": "https://it.wikipedia.org/wiki?curid=1974025", "title": "FirstEnergy Stadium", "text": "Il FirstEnergy Stadium, ufficialmente FirstEnergy Stadium, Home of the Cleveland Browns e precedente noto come Cleveland Browns Stadium, \u00e8 uno stadio situato a Cleveland, Ohio. Attualmente vengono giocate qui le partite casalinghe dei Cleveland Browns della NFL.\nStoria.\nLo stadio sorge sul sito del vecchio Cleveland Municipal Stadium, che ospitava i Browns prima che il proprietario Art Modell spostasse la squadra a Baltimora e cambiasse nome in Ravens. Il vecchio stadio venne demolito al termine della stagione 1996, e nel maggio 1997 inizi\u00f2 la costruzione del nuovo stadio che fu inaugurato nel 1999.\nLa citt\u00e0 di Cleveland ha scelto di non vendere i diritti di denominazione dello stadio, cosa molto insolita per gli stadi costruiti in tempi recenti, ma ha deciso di vendere i diritti di denominazione delle quattro entrate principali, anche se attualmente anche queste non lo sono pi\u00f9.\nCritiche.\nUna delle maggiori critiche che vengono rivolte a questo stadio \u00e8 il fatto che siano stati spesi circa 283 milioni di dollari per una struttura che ha garantiti solo 10 eventi all'anno (8 partite di regular season e 2 di preseason). Molti sostengono che invece sarebbe stato meglio costruire uno stadio coperto, che avrebbe anche sostituito l'obsoleto Cleveland Public Auditorium and Convention Center.\nNel maggio 2006 si \u00e8 cominciato a discutere di un possibile rinnovamento, quando un gruppo di imprenditori locali ha iniziato una campagna per ospitare un'edizione del Super Bowl. Il gruppo sosteneva la necessit\u00e0 della costruzione di un tetto retrattile, dato che \u00e8 quasi impossibile che la NFL assegni la partita ad uno stadio aperto in una citt\u00e0 fredda come Cleveland."}
{"id": "1974028", "revid": "767487", "url": "https://it.wikipedia.org/wiki?curid=1974028", "title": "Ja, Zoo", "text": "Ja, Zoo \u00e8 il terzo ed ultimo disco solista del chitarrista degli X Japan hide.\nIl disco fu il primo ad essere immesso nel mercato con il nome di hide with Spread Beaver, e venne pubblicato dalla band senza il membro fondatore che mor\u00ec il 2 maggio 1998."}
{"id": "1974033", "revid": "113150822", "url": "https://it.wikipedia.org/wiki?curid=1974033", "title": "Piede romano", "text": "Il piede romano era la principale unit\u00e0 di misura di lunghezza nel mondo romano in campo militare e civile.\nOrigini.\nDeriva dal piede greco-attico. Gli studiosi non concordano sull'esatta lunghezza del piede, ma \u00e8 comunemente accettata la lunghezza di 29,6 cm. Prima della sua adozione, in Italia era comunemente utilizzato il \"pes oscus\" o 'italicus' di lunghezza pari a circa 27,5 cm.\nNel Tempio di Giunone Moneta era conservato l'esemplare a cui si ricorreva per avere una misura autentica e autorizzata della principale unit\u00e0 di misura romana. Per questo motivo il piede romano era noto anche con il nome di \"pes monetalis\"..\nSottomultipli.\nSono note due distinte suddivisioni:\nMultipli.\nI multipli sono:\"palmipes\" (5/4), \"cubitus\" o \"ulna\" (3/2), \"dupondius\" (2), \"pes sexterius\" o \"gradus\" (5/2), \"passus\" (5), \"pertica\" o \"decempeda\" (10), \"actus\" (120), \"stadium\" (625), \"miliarum\" (5000)\nCento piedi erano spesso usati come modulo nell'architettura: misuravano cento piedi la colonna Traiana e quella Aureliana, oppure l'aula della basilica Palatina di Costantino a Treviri."}
{"id": "1974035", "revid": "1543377", "url": "https://it.wikipedia.org/wiki?curid=1974035", "title": "Fand", "text": "Fand \u00e8, nella mitologia irlandese, un'antica dea del mare, pi\u00f9 tardi indicata come \"Regina delle Fate\". Il suo nome viene tradotto variamente sia come \"Perla di Bellezza\", sia come \"Lacrima\". Considerata la pi\u00f9 bella delle dee, viene in genere associata alle isole del piacere e della giovent\u00f9 nell'Altromondo.\n\"Serglige Con Culainn\".\nFand appare anche nel Ciclo dell'Ulster, nella storia intitolata \"Serglige Con Culainn\" (\"Il capezzale di C\u00fa Chulainn\"), prima come un fantastico uccello marino, poi come una dea vendicativa (\"Donna dell'Altro Mondo\"). Come uccello marino vola in uno stormo incantato di uccelli legati due a due da catene d'argento, mentre lei e sua sorella L\u00ed Ban spiccano legate da catene d'oro. L'eroe dell'Ulster, C\u00fa Chulainn, cerca di cacciare gli uccelli che vede, e fionda una pietra che passa attraverso le piume dell'ala di Fand. Pi\u00f9 tardi, tornate alla loro forma di \"donne oltremondane\", affrontano l'uomo sulle rive di un lago, colpendolo con le loro fruste finch\u00e9 non cade malato. Per un anno intero C\u00fa Chulainn dovr\u00e0 rimanere a letto, senza la forza di alzarsi.\nSolo grazie alla mediazione di L\u00ed Ban e di L\u00e1eg C\u00fa Chulainn rientrer\u00e0 nelle grazie della dea, in cambio dell'aiuto prestato nell'Altro Mondo contro i suoi nemici. Dopo questa impresa l'uomo e Fand diventano amanti. La loro relazione non lascia indifferente la moglie di C\u00fa Chulainn, Emer, che progetta di assassinare i due con l'aiuto di un gruppo di donne armate di coltello. Avendo capito che Emer \u00e8 la degna moglie dell'eroico C\u00fa Chulainn Fand rinuncia alla loro storia d'amore e ritorna da suo marito, Manann\u00e1n, che scuote il suo magico velo di nebbia tra gli ex amanti, in modo che non si possano pi\u00f9 vedere. I druidi da parte loro aiuteranno C\u00fa Chulainn ed Emer a superare la crisi grazie ad una pozione per dimenticare l'intera faccenda.\n\"T\u00e1in B\u00f3 C\u00faailnge\".\nFand viene menzionata anche nel \"T\u00e1in B\u00f3 C\u00faailnge\". La dea (o comunque lo spirito dell'Altro Mondo) chiamata Niamh dai Capelli d'Oro \u00e8 detta figlia di Manann\u00e1n, ma condivide molti dei caratteri attribuiti a Fand, di cui potrebbe essere figlia.\nAltre fonti menzionano un'ulteriore figlia di Manann\u00e1n, Cliodna, ma dato l'alto numero di relazioni extraconiugali che nel mito intrattiene questo dio, la connessione tra questa figura e Fand \u00e8 alquanto incerta."}
{"id": "1974036", "revid": "36426", "url": "https://it.wikipedia.org/wiki?curid=1974036", "title": "Piedi romani", "text": ""}
{"id": "1974043", "revid": "302644", "url": "https://it.wikipedia.org/wiki?curid=1974043", "title": "Enzo Boso", "text": ""}
{"id": "1974044", "revid": "339392", "url": "https://it.wikipedia.org/wiki?curid=1974044", "title": "Cervello Ghiacciato", "text": ""}
{"id": "1974047", "revid": "88591269", "url": "https://it.wikipedia.org/wiki?curid=1974047", "title": "Ketolide", "text": "I ketolidi (chetolidi) sono una nuova classe di antibiotici derivanti dai macrolidi (inibitori della subunit\u00e0 50S del ribosoma batterico). Ne fanno parte la telitromicina, la solitromicina, la moditromicina e la cetromicina. Hanno un'attivit\u00e0 sui Gram positivi e sui Gram negativi.\nStruttura.\nHanno una struttura identica ai macrolidi cio\u00e8 lattone a 14-15 atomi di C legati a 2 zuccheri di cui un gruppo basico si protona a pH fisiologico ma a differenza hanno un chetone in posizione 3 che aumenta lo spettro d'azione e la resistenza, e la catena laterale tra C11 e C12 che aumenta affinit\u00e0, attivit\u00e0 e tollerabilit\u00e0.\nMeccanismo d'azione.\nIl meccanismo d'azione li vede implicati in 2legami alla subunit\u00e0 50s del ribosoma batterico (come i macrolidi) inibendo cos\u00ec la sintesi proteica. Hanno maggior affinit\u00e0 di legame rispetto a macrolidi e maggior resistenza poich\u00e9 legano le pompe di efflusso riducendo la loro attivit\u00e0.\nUsi terapeutici.\nSono farmaci in fase di sviluppo ma alcuni studi dimostrano un loro possibile impiego nel trattamento di infezioni delle vie respiratorie."}
{"id": "1974052", "revid": "636662", "url": "https://it.wikipedia.org/wiki?curid=1974052", "title": "Interazione RKKY", "text": "RKKY \u00e8 l'acronimo di \"Ruderman-Kittel-Kasuya-Yosida\" e si riferisce al meccanismo di accoppiamento dei momenti magnetici nucleari o degli spin degli elettroni localizzati nelle shell interne d o f in un metallo per mezzo di un'interazione con gli elettroni di conduzione.\nL'interazione RKKY venne proposta da M.A. Ruderman e Charles Kittel dell'Universit\u00e0 della California (Berkeley) al fine di spiegare le strane larghe linee della risonanza magnetica nucleare (NMR) osservate nell'argento metallico naturale. Il fenomeno viene spiegato utilizzando la teoria delle perturbazioni al second'ordine, descrivendo l'accoppiamento di scambio indiretto in cui lo spin nucleare di un atomo interagisce con un elettrone di conduzione attraverso l'interazione iperfine e quest'elettrone di conduzione pu\u00f2 quindi interagire con un altro spin nucleare creando un'energia di correlazione tra i due spin nucleari. (In alternativa possono accoppiarsi gli spin degli elettroni interni con gli spin degli elettroni di conduzione attraverso l'interazione di scambio.). La teoria si basa sulle funzioni d'onda di Bloch e si pu\u00f2 applicare solo ai sistemi cristallini, descritti dal Reticolo di Bravais. L'interazione di scambio derivata dalla teoria RKKY \u00e8:\nformula_1\nin cui H \u00e8 l'Hamiltoniana molecolare, formula_2 \u00e8 la distanza fra i nuclei i e j, formula_3 \u00e8 lo spin nucleare dell'atomo i, formula_4 \u00e8 un termine che rappresenta la forza dell'interazione iperfine, formula_5 \u00e8 la massa effettiva degli elettroni nel cristallo, e formula_6 \u00e8 il vettore d'onda degli elettroni di conduzione. Nei materiali cristallini i vettori d'onda degli elettroni di conduzione sono molto vicini alla superficie di Fermi.\nTadao Kasuya dell'Universit\u00e0 di Nagoya propose che un tale accoppiamento di scambio indiretto potesse essere applicato agli spin degli elettroni interni delle shell d localizzati che interagiscono fra di loro per mezzo degli elettroni di conduzione. Questa teoria fu sviluppata ulteriormente da Kei Yosida dell'Universit\u00e0 della California (Berkeley), suggerendo un'Hamiltoniana che descrive le interazioni: (spin elettrone della shell d)-(spin elettrone della shell d), (spin elettrone della shell d)-(spin nucleare), (spin nucleare)-(spin nucleare). van Vleck perfezion\u00f2 la teoria. \nL'applicazione pi\u00f9 significativa della teoria RKKY \u00e8 la teoria della magnetoresistenza gigante (GMR). GMR fu scoperta quando si scopr\u00ec che l'accoppiamento fra strati sottili di materiali magnetici separati da materiali non magnetici oscillava fra ferromagnetico e antiferromagnetico in funzione della distanza fra gli strati di materiali."}
{"id": "1974055", "revid": "129019", "url": "https://it.wikipedia.org/wiki?curid=1974055", "title": "Fiesta (Il sole sorger\u00e0 ancora)", "text": "Fiesta (Il sole sorger\u00e0 ancora) (\"The Sun also Rises\") \u00e8 il primo romanzo dello scrittore statunitense Ernest Hemingway. Venne pubblicato a New York nel 1926.\nIl libro racconta le vicende di un gruppo di amici, americani e britannici, residenti a Parigi. Per l'estate hanno organizzato una vacanza in Spagna, per pescare sui Pirenei occidentali e per assistere alla festa di San Firmino di Pamplona, nota per le sue corride.\nIl protagonista del romanzo, Jacob Barnes (Jake), \u00e8 un giornalista, inviato a Parigi. Innamorato di Brett, ovvero Lady Brett Ashley, conosciuta in un ospedale inglese in cui lei era infermiera e lui in convalescenza dopo aver subito una ferita in guerra, \u00e8 impossibilitato ad averla, proprio a causa della ferita. Brett \u00e8 bella ed \u00e8 disponibile. Sta per sposare Mike Campbell ma non si nega ad altre relazioni, ponendosi come forza disgregatrice del gruppo. Una volta a Pamplona Brett si lascia andare alla passione con un giovane torero, Pedro Romero, e alla fine della fiesta spagnola il gruppo \u00e8 ridotto in macerie. La vita riprender\u00e0 con i soliti ritmi una volta che tutti saranno rientrati a Parigi.\nTrama.\nRobert Cohn \u00e8 un giovane scrittore statunitense di religione ebraica. Arrivato in Europa su iniziativa della sua fidanzata, Frances, dopo aver compiuto il \"Grand Tour\" si ferma a Parigi, dove frequenta altri americani, per lo pi\u00f9 artisti. La prima guerra mondiale \u00e8 terminata da non molto e Parigi \u00e8 una citt\u00e0 vivace e accogliente, con i suoi caff\u00e8, l'alcol, i mille svaghi. Robert \u00e8 presentato come una persona timida e per bene, succube delle donne. \nIl primo romanzo di Robert Cohn viene pubblicato, ed egli rientra negli Stati Uniti per promuoverlo. Questo viaggio genera una crisi tra Robert e Frances. Lui si rende conto di poter essere indipendente da Frances, e lei, che sperava di concludere un matrimonio vantaggioso, confida a Jake che ormai sono a un passo dalla rottura.\nUna sera Jake, in vena di romanticismo e stufo di essere solo, invita a cena una prostituta, Georgette. Al ristorante incontra una folta compagnia di compatrioti, i quali lo invitano insieme a Georgette a una serata danzante. La balera \u00e8 un semplice locale adattato a \"club danzante\", ma la serata vede l'incontro di Brett e di Robert Cohn, incontro che sar\u00e0 foriero di una serie di conseguenze.\nRobert capisce di essersi innamorato della giovane donna conosciuta al ballo e a causa sua ha un'accesa discussione con Jake; Brett intanto continua a tormentare Jake col suo comportamento allegro, ma quando lui le offre di vivere insieme malgrado i ripetuti tradimenti, lei rifiuta.\nFrances \u00e8 partita per l'Inghilterra in visita da amici e Jake pu\u00f2 stare finalmente un po' tranquillo. In quel periodo arriva direttamente da New York anche Bill Gorton, un vecchio amico di Jake, e insieme progettano una vacanza in Spagna, dove pensano di trascorrere una settimana di pesca lungo i fiumi montuosi dei Paesi Baschi e poi una settimana a Pamplona per la \"Fiesta di San Fermin\". A Bayonne si fermano per una battuta di pesca: Jake e Bill si godono cos\u00ec cinque giorni d'armonia e tranquillit\u00e0 pescando per i torrenti vicino Burguete, nella zona collinosa a nordest di Pamplona.\nQuando il gruppo, al quale si \u00e8 unito, oltre a Robert, anche il futuro marito di Brett, Mike Campbell (appena giunto dalla Scozia), si trasferisce a Pamplona per assistere alla corrida, i protagonisti si separano e un poco alla volta cominciano tutti a bere pesantemente; la presenza di Robert provoca oltretutto scherni ed osservazioni antisemite. A questo punto l'uomo, ex campione di boxe al college, prima litiga furiosamente e poi fa direttamente a cazzotti sia con Jake che con Mike.\nAll'indomani della festa, tornati tutti pi\u00f9 o meno sobri, lasciano Pamplona; Brett sembra essersi innamorata di un giovane torero di nome Pedro Romero (che ha sedotto all'Hotel Montoya) e se ne va con lui, mentre Mike, Bill e Jake si spostano insieme in direzione di Bayonne, dove poi si separano. Mike non ha pi\u00f9 soldi e va ospite sulla costa, Bill ritorna a Parigi e Jake decide di rimanere ancora alcuni giorni a San Sebasti\u00e1n, nel nordest della Spagna.\nA San Sebasti\u00e1n egli ritrova la calma, ma, mentre \u00e8 in procinto di tornare a Parigi, arriva un telegramma da Madrid da parte di Brett, la quale afferma d'aver bisogno di lui. Jake la raggiunge e la trova sola e serena in un albergo economico senza pi\u00f9 alcun soldo; \u00e8 per\u00f2 riuscita a mandare via il torero - anche se l'amava - perch\u00e9 ha capito di non poter sposare nessuno senza distruggerlo, e non voleva pertanto fargli del male. Jake e Brett sono cos\u00ec nuovamente insieme, anche se sanno che a Parigi tutto torner\u00e0 come prima e che tra di loro non avrebbe mai potuto funzionare."}
{"id": "1974062", "revid": "108950413", "url": "https://it.wikipedia.org/wiki?curid=1974062", "title": "Rete vendita", "text": "Si intende con rete vendita un insieme di persone che collaborano alla promozione e alla vendita di prodotti e/o servizi di una organizzazione.\nForza vendita.\nLa gestione della forza vendita comprende vari strumenti: \nL'analisi della mansione \u00e8 il procedimento con il quale si stabilisce il nucleo essenziale dei requisiti e delle capacit\u00e0 tecniche necessarie per l'esecuzione efficiente di un dato compito. A questa deve seguire una fase di formazione efficace. Il supporto di una piattaforma tecnologica accompagna con maggior sicurezza il venditore nella sua attivit\u00e0 sul campo. \nStudio dei tempi.\nLo studio dei tempi \u00e8 la determinazione dei tempi in cui un certo lavoro deve essere eseguito. In dettaglio la giornata del venditore pu\u00f2 essere suddivisa nelle seguenti fasi: \nCompito dello studio dei tempi e proprio l'ottimizzazione delle fasi produttive di lavoro e la compressione degli stadi che non presentano valore aggiunto per la Forza Vendita. Prevedere un tempo quotidiano da dedicare all'autoformazione \u00e8 fondamentale. E questo \u00e8 possibile solo con l'ausilio delle tecnologie online.\nUn altro importante comparto \u00e8 legato all'analisi dei metodi di vendita. Un notevole impulso hanno avuto negli ultimi tempi le tecniche di negoziazione e persuasione quali strumenti per condurre pi\u00f9 facilmente a buon fine le trattative commerciali. \nLa negoziazione \u00e8 un processo mediante il quale almeno due parti cercano di raggiungere un accordo su punti di interesse reciproco, mentre la persuasione e le relative tecniche mirano, invece, ad influenzare un determinato interlocutore attraverso vari livelli di comunicazione.\nIl management della forza vendita deve dedicare poi uno sforzo particolare anche al reclutamento, alla selezione e alla formazione professionale dei venditori.\nLa procedura di reclutamento pu\u00f2 essere pi\u00f9 o meno complessa, in base alle caratteristiche dell'azienda, al suo orientamento al mercato, alle necessita di disporre di una Forza Vendita valida.\nSempre pi\u00f9 spesso il Venditore \u00e8 considerato come una risorsa critica da tesaurizzare, tipica ed esclusiva dell'azienda. \nTale capitale invisibile rende molto difficile l'acquisizione massiva di professionalit\u00e0 esterne ed accentua la competizione nei riguardi del mantenimento della propria Forza Vendita."}
{"id": "1974063", "revid": "729019", "url": "https://it.wikipedia.org/wiki?curid=1974063", "title": "Sindrome di Treacher Collins", "text": "La sindrome di Treacher Collins o sindrome di Franceschetti-Zwahlen-Klein o disostosi mandibolo facciale \u00e8 una patologia autosomica dominante (TCOF1, in 5q32-33.1) con una penetranza del 90% e un'espressivit\u00e0 variabile. Il 60% dei casi \u00e8 associato a una mutazione e un fattore di rischio importante \u00e8 l'et\u00e0 paterna avanzata. La sua incidenza \u00e8 stimata in 1/50000, 1/25000 nuovi nati.\nQuesta sindrome associa ipoplasia dei padiglioni auricolari (77%), un'atresia dei condotti uditivi esterni (36%), anomalie nella catena degli ossicini con conseguente sordit\u00e0 di trasmissione (40%), ipoplasia delle ossa malari e zigomatiche (80%) con un'obliquit\u00e0 antimongoloide delle rime palpebrali, coloboma della palpebra inferiore con assenza delle ciglia sul 1/3 inferiore, ipoplasia mandibolare (78%) e schisi palatina. Le malformazioni facciali sono generalmente bilaterali e asimmetriche. L'intelligenza \u00e8 normale nella maggior parte dei casi.\nLe difficolt\u00e0 respiratorie si manifestano precocemente a causa del lume ristretto delle vie aeree superiori. La sordit\u00e0 deve essere corretta il pi\u00f9 presto possibile per garantire un corretto sviluppo della parola.\nIl paziente deve essere preso in cura immediatamente alla nascita per via delle difficolt\u00e0 respiratorie soprascritte.\nLa terapia chirurgica e ortognatica-ortopedica deve seguire l'iter di crescita del paziente."}
{"id": "1974068", "revid": "1305772", "url": "https://it.wikipedia.org/wiki?curid=1974068", "title": "Dynamic Source Routing", "text": "Dynamic Source Routing (DSR) \u00e8 un protocollo di routing per reti MANET (Mobile ad Hoc Networks).\n\u00c8 simile ad AODV in quanto reattivo (genera delle rotte solo su richiesta).\nTuttavia, utilizza il source routing invece di affidarsi alla routing table di ogni nodo intermedio. Sono state fatte ulteriori rifiniture a DSR, incluso DSRFLOW.\nPer determinare le rotte sorgente (source routes) \u00e8 necessario accumulare gli indirizzi dei nodi intermedi a partire dalla sorgente verso la destinazione.\nQuesto accumulo di informazioni \u00e8 stivato in cache dai nodi che processano la route discovery e il percorso ottenuto verr\u00e0 poi usato per inoltrare pacchetti.\nDi conseguenza ogni pacchetto conterr\u00e0 tutti gli indirizzi che dovr\u00e0 utilizzare per arrivare a destinazione.\nQuesto porta necessariamente ad un aumento di risorse nel caso di percorsi o indirizzi lunghi, come IPv6. Per evitare source routing, DSR offre la possibilit\u00e0 di definire un campo \"flow id\" che permette un metodo hop-by-hop.\nOperativit\u00e0.\nDSR ha due fasi primarie, \"Route Discovery\" e \"Route Maintenance\"\nLa Route Reply verr\u00e0 generata solo se il messaggio avr\u00e0 raggiunto il nodo destinazione (la rotta registrata all'interno della Route Request verr\u00e0 ovviamente inserita nella Route Reply)\nNel caso di errori di trasmissione, la fase di Route Maintenance verr\u00e0 scatenata da una Route Errore generata da un nodo.\nIl collegamento mancante verr\u00e0 rimosso dalla cache route del next hop e verr\u00e0 ricalcolata una nuova rotta quando verr\u00e0 avviata una nuova Route Discovery.\nDynamic source routing protocol (DSR) \u00e8 un protocollo reattivo (on-demand) sviluppato per ridurre il consumo di banda dei pacchetti di aggiornamento presenti nella maggior parte dei protocolli distance vector.\nLa differenza principale fra DSR e altri protocolli reattivi \u00e8 che non utilizza beaconing e quindi non utilizza periodici pacchetti di \"hello\" per rilevare la presenza di vicini.\nL'approccio base di questo e altri protocolli reattivi \u00e8 l'inoltro flooding di una RouteRequest all'interno della rete.\nLa destinazione, all'arrivo della RouteRequest, risponde con una RouteReply utilizzando la strada scoperta dalla RouteRequest\nOgni RouteRequest ha un numero di sequenza generato dal nodo sorgente e dal cammino che attraversa. All'arrivo di una Route Request, un nodo controlla il numero di sequenza prima di inoltrarlo.\nVerr\u00e0 quindi inoltrata solo se non \u00e8 un duplicato.\nIl numero di sequenza viene usato per prevenire la formazione di loop e ritrasmissione multiple della stessa informazione.\nI nodi possono inoltre apprendere delle rotte attraverso i vicini quando operano in modalit\u00e0 promiscua. (ascoltare pacchetti non indirizzati n\u00e9 a se stessi n\u00e9 in broadcast)\nInoltre se un nodo intermedio conosce gi\u00e0 la rotta per una certa destinazione pu\u00f2 rispondere con una RouteReply gratuita.\nIn genere \u00e8 possibile ottimizzare la fase di Discovery effettuando il piggyback di dati sui pacchetti di Request e Response.\nVantaggi e Svantaggi.\nCome gi\u00e0 detto prima questo protocollo reattivo elimina gli aggiornamenti utilizzati da protocolli distance vector. \nI nodi intermedi utilizzano inoltre le loro informazioni per ridurre il carico di controllo. \nLo svantaggio di questo protocollo \u00e8 insito nel meccanismo della route maintenance per cui non \u00e8 possibile riparare localmente un link portando quindi ad inconsistenza durante la ricostruzione delle nuove rotte.\nIl processo di connessione richiede un ritardo maggiore rispetto ai protocolli DV.\nNonostante le prestazioni siano buone in situazioni di bassa mobilit\u00e0, degradano rapidamente all'aumentare della stessa.\nBibliografia.\nFu descritto per la prima volta:\nComparison of On-Demand Mobile Ad Hoc Network Routing Protocols under On/Off Source Traffic Effect by J.H. Au-Yong"}
{"id": "1974072", "revid": "767487", "url": "https://it.wikipedia.org/wiki?curid=1974072", "title": "Happy Meal", "text": "L'Happy Meal \u00e8 un pasto specificatamente creato per i bambini e venduto presso le catene di fast food McDonald's sin dal 1980.\nDi solito l'Happy Meal \u00e8 venduto all'interno di una scatola di cartone e a ogni pasto viene abbinato un giocattolo a sorpresa.\nDescrizione.\nIn Italia nel men\u00f9 Happy Meal sono inclusi, a scelta:\nIn Australia la scelta del men\u00f9 Happy Meal si \u00e8 espansa per includere opzioni pi\u00f9 \"salutari\" come insalate, pasta o altro, oltre a sostituire la bevanda con un succo di frutta e le patatine fritte con della frutta. Tale possibilit\u00e0 \u00e8 presto stata adottata anche nel Regno Unito, in Canada ed altri paesi.\nNomi internazionali.\nPer assicurarsi che il marchio sia internazionalmente riconoscibile, McDonald's attualmente utilizza il nome \"Happy Meal\" in quasi tutti i paesi in cui \u00e8 presente la catena di fast food. Esistono per\u00f2 alcune eccezioni, come il Qu\u00e9bec, dove il men\u00f9 viene chiamato \"Joyeux Festin\" (in lingua francese \"festa felice\"), o nei paesi di lingua spagnola dove \u00e8 chiamato \"Cajita Feliz\" (\"Scatolina felice\"). In Brasile il nome \u00e8 \"McLanche Feliz\" (in lingua portoghese \"McSnack felice\"). Tuttavia sia in Francia che in Spagna che in Portogallo il prodotto \u00e8 conosciuto semplicemente con il nome \"Happy Meal\". In Giappone era chiamato \"Okosama Lunch\" dal 1987 al 1988, \"Okosama Set\" fino al 1995 ed infine \"Happy Set\". La parola \"okosama\" in lingua giapponese \u00e8 un modo educato per riferirsi ai bambini. In Germania l'Happy Meal \u00e8 stato conosciuto col nome \"Juniort\u00fcte\" (\"Borsa per bambini\" in lingua tedesca) fino al 1999.\nGiocattoli sorpresa.\nNon \u00e8 stato l'Happy Meal ad introdurre l'abitudine di abbinare un giocattolo ad un pasto per bambini. Esso fu introdotto dalla defunta catena Burger Chef nel 1973. In Canada, la promozione esisteva gi\u00e0 prima della nascita del men\u00f9 Happy Meal, ed era chiamata \"Treat of the Week\", con un giocattolo differente ogni settimana, che veniva regalato ai bambini.\nInizialmente il giocattolo abbinato era un oggetto di plastica molto semplice, come un frisbee o una palla, ma col tempo si \u00e8 passati a giocattoli sempre pi\u00f9 sofisticati e ricercati, spesso legati a linee di prodotti gi\u00e0 esistenti, come le bambole Barbie, le casette o i pupazzetti dei Puffi, i modellini Hot Wheels, i Pok\u00e9mon e, in tempi pi\u00f9 recenti, le Winx, SpongeBob. Spesso questi giocattoli sono legati alla promozione di film cinematografici per bambini, come nel caso de \"Pirati dei Caraibi\" o \"Surf's Up - I re delle onde e Angry Birds - Il film\".\n\u00c8 stata sviluppata un'applicazione ispirata alle sorprese degli Happy Meal, chiamata Happy Studio."}
{"id": "1974073", "revid": "287204", "url": "https://it.wikipedia.org/wiki?curid=1974073", "title": "Ko\u0161arka\u0161ki klub Bosna Royal", "text": "Il K.K. Bosna Royal \u00e8 una societ\u00e0 cestistica avente sede nella citt\u00e0 di Sarajevo, in Bosnia. Fondata nel 1951, gioca nella Super liga Bosne i Hercegovine.\nDisputa le partite interne al Dvorana Mirza Deliba\u0161i\u0107, che ha una capacit\u00e0 di 6.500 spettatori."}
{"id": "1974077", "revid": "767487", "url": "https://it.wikipedia.org/wiki?curid=1974077", "title": "Camilla - Un amore proibito", "text": "Camilla - Un amore proibito \u00e8 un film del 1984 diretto da Mar\u00eda Luisa Bemberg. Fu candidato all'Oscar come miglior film straniero.\nLa vicenda della protagonista Camila O'Gorman era stata gi\u00e0 portata sullo schermo nel 1909 con l'omonimo film \"Camila O'Gorman\", diretto dall'italo-argentino Mario Gallo."}
{"id": "1974078", "revid": "15756", "url": "https://it.wikipedia.org/wiki?curid=1974078", "title": "Santuario di San Romedio", "text": "Il santuario di San Romedio \u00e8 un santuario dedicato alla figura dell'eremita San Romedio, situato su un ripido sperone di roccia, nello splendido scenario naturale della Val di Non, nei pressi di Sanzeno, ma nel territorio comunale di Predaia.\nIl santuario \u00e8 costituito da cinque chiese costruite nell'arco di circa novecento anni fra il 1000 e il 1918. Le cinque chiese sono state costruite a ridosso di una ripida parete di roccia e sono unite tra loro dai 130 gradini di una spettacolare scalinata. Esso \u00e8 visitato annualmente da circa pellegrini, ed \u00e8 custodito da due frati dell'Ordine di San Francesco d'Assisi.\nStoria.\nRomedio visse tra il IV e il V secolo, erede di una ricca famiglia bavarese, signore di un castello nei pressi di Innsbruck e proprietario di saline nella valle dell'Inn; dopo un pellegrinaggio a Roma, don\u00f2 tutti i suoi beni alla chiesa, ritirandosi in eremitaggio nella Val di Non in alcune grotte esistenti ancora oggi nei pressi del santuario. Lo seguirono due compagni, Abramo e Davide. Si narra che un giorno, dovendo recarsi a Trento per salutare Vigilio, allora vescovo della citt\u00e0, chiese a Davide di sellargli il cavallo: il discepolo torn\u00f2 con la notizia che un orso aveva sbranato il cavallo. Romedio non si scompose e gli ordin\u00f2 di sellare l'orso, il quale docilmente si lasci\u00f2 mettere la sella, conducendo poi Romedio fino a Trento. Quest'episodio \u00e8 ricordato da una statua lignea posta accanto ad un arco trionfale all'ingresso del Santuario.\nPer oltre cinquecento anni la roccia che ospitava il santuario antico rimase nuda, con una scalinata scoperta e qualche edicola ora scomparsa. In basso si trovavano le stalle, i rifugi per i pellegrini e l'abitazione del custode.\nLa chiesa originaria intitolata a san Romedio sorse attorno al 1000 sulla tomba del Santo, con le pietre portate fin lass\u00f9 dagli antichi pellegrini. Il culto a san Romedio venne riconosciuto ufficialmente dalla Chiesa nel 1300 e la devozione al Santo si increment\u00f2 molto nel XV secolo, quando il santuario venne affollato da molti pellegrini che portavano ex voto.\nNel 1489 fu iniziata la costruzione della seconda chiesa dedicata a san Giorgio. Poi nel 1514 fu costruita la chiesa di san Michele e nel 1536 la chiesa maggiore di san Romedio. Della stessa epoca (XVI secolo) \u00e8 anche il campanile, sempre in stile gotico-clesiano. Per ultima fu eretta nel 1918 la chiesa dell'Addolorata, in segno di ringraziamento alla Vergine per la quiete ritrovata dopo la tragedia della Prima guerra mondiale.\nNel 1700 il santuario si vest\u00ec a festa, accompagnando il visitatore pellegrino fino alla soglia della tomba del santo eremita Romedio. Vengono ricostruiti ex novo gli edifici al piano terra adibiti all'accoglienza dei pellegrini, alle stalle ed ai fienili. Le chiese vengono abbracciate con la costruzione dell'\"appartamento dei Conti\" e del ballatoio (1725), della sacrestia e della biblioteca in alto. La seconda parte della scalinata viene coperta e poi animata con le edicole dei misteri della passione di Cristo. Sopra la cappella di san Giorgio si innalzano due stanze di abitazione; infine viene eretto l'arco d'ingresso al luogo sacro (1770).\nNel corso del XX secolo si sono aggiunti, oltre alla cappella dell'Addolorata, il parcheggio con l'edicola di san Romedio (1907) ed il recinto per gli orsi (1990).\nAll'interno del Santuario sono custoditi molti artistici ex voto del XV, XVI e XVII secolo. Nella prima chiesa di san Romedio si trovano affreschi raffiguranti la Madonna con Bambino, l'Ultima Cena e una serie di angeli e santi. Nella chiesa di san Giorgio gli affreschi delle volte raffigurano i Dottori della Chiesa e i simboli dei quattro Evangelisti. Nella chiesa di san Michele, sopra l'altare, una pala del XVI secolo raffigura l'Arcangelo Michele che ricaccia Lucifero all'Inferno. Nella chiesa maggiore di san Romedio la pala dell'altare raffigura l'antico eremita con l'orso al guinzaglio, mentre gli affreschi delle pareti raffigurano i dodici apostoli, l'Annunciazione e l'Assunzione della Madonna.\nNel luglio del 1809 il patriota tirolese Andreas Hofer, cattolico molto devoto, si rec\u00f2 in pellegrinaggio a San Romedio per invocare la protezione del santo prima di iniziare la sollevazione popolare contro l\u2019invasione dei francesi e bavaresi. Questo avvenimento \u00e8 ricordato da una targa all\u2019ingresso del santuario e ogni anno gli Sch\u00fctzen di tutto il Tirolo si ritrovano al santuario per una celebrazione e una messa.\nIl 1\u00ba agosto 1969 Renato Curcio e Margherita Cagol, futuri fondatori delle Brigate Rosse, si sposarono al santuario di san Romedio.\nLa festivit\u00e0 di san Romedio martire si celebra il 15 gennaio.\nDurante l'estate nel Santuario si svolgono una serie di manifestazioni culturali e musicali nell'ambito dell'\"Estate Romediana\u201d.\nLe 5 chiese.\nChiesa antica e sacello.\nUn portale romanico e una Madonna con bimbo benedicente (XII secolo) portano sul culmine della rupe dove riposano i resti mortali di san Romedio esposti nel sacello dal 1120.\nChiesa di San Romedio.\nCostruita nel 1536 dai conti Thun davanti all'antica chiesa, accoglie i pellegrini presso il cuore del santuario. Custodisce la tela della Deposizione di scuola veronese (1695), e quella di San Romedio eremita di G. B. Chiocchetti (1905).\nChiesa di San Michele.\nTipica cappella di conti e baroni, in stile gotico-clesiano con volta a botte. Costruita nel 1513 dai conti Thun e dipinta da Adriano Mair nel 1584, custodisce un altare barocco del 1713.\nCappella dell'Addolorata.\nBenedetta il 1\u00ba ottobre 1923, nasce come ex voto dei reduci della prima guerra mondiale.\nL'orso.\nNel recinto per gli orsi adiacente al santuario vengono periodicamente custoditi degli orsi in cattivit\u00e0.\nTra gli orsi pi\u00f9 celebri si ricordano Charlie, arrivato nel 1958 e proveniente da un circo che lo aveva destinato all'abbattimento, e due orse nate nel recinto del santuario nel 1996, Cleo e Cora, poi trasferite presso il Parco faunistico di Spormaggiore.\nDa marzo 2013 nel recinto vive Bruno, un esemplare di orso bruno dei Carpazi sequestrato ad un privato che lo deteneva illegalmente, insieme ad altri animali, a Palestrina nei pressi di Roma. A seguito del sequestro \u00e8 stato effettuato un tentativo di reinserimento in natura scegliendo come area quella del Parco Nazionale d'Abruzzo ma l'animale, abituato alla vita in cattivit\u00e0, non \u00e8 riuscito ad ambientarsi rendendo necessaria il trasferimento in un'area controllata."}
{"id": "1974083", "revid": "767487", "url": "https://it.wikipedia.org/wiki?curid=1974083", "title": "Oltre le sbarre", "text": "Oltre le sbarre (in ebraico: \u05de\u05d0\u05d7\u05d5\u05e8\u05d9 \u05d4\u05e1\u05d5\u05e8\u05d2\u05d9\u05dd, \"MeAhorei HaSoragim)\" \u00e8 un film del 1984 diretto da Uri Barbash. Fu nominato all'Oscar al miglior film straniero.\nProiettato al Festival Internazionale del Cinema di Venezia nel 1984, vi ha ottenuto il Premio della Settimana internazionale della critica.\nTrama.\nIl film \u00e8 ambientato in un carcere di massima sicurezza, dove i detenuti ebrei e arabi sono guidati rispettivamente dal rapinatore Uri e dal terrorista Issan. Inizialmente il direttore del carcere cerca di mettere i due gruppi l'uno contro l'altro, finch\u00e9 questi non decideranno di mettere in atto uno sciopero della fame e di compiere dei sacrifici per portare giustizia per tutti."}
{"id": "1974087", "revid": "1318658", "url": "https://it.wikipedia.org/wiki?curid=1974087", "title": "Hippolyte Flandrin", "text": "\u00c8 considerato uno dei principali esponenti neoclassici della Scuola di Lione.\nBiografia.\nAllievo dapprima di Pierre R\u00e9voil e in seguito di Ingres, la sua opera si situa nel solco del Neoclassicismo e della pittura accademica. Vinse il Prix de Rome nel 1832 e trascorse due anni a Roma. Tornato in Francia si stabil\u00ec a Parigi dedicandosi alla pittura storica e poi ai temi dell'arte religiosa, ma fu, sulla scia di Ingres, un grande e sensibilissimo ritrattista.\nNel 1843 spos\u00f2 Aim\u00e9e-Caroline Ancelot (1822-1882) che gli diede un figlio: Paul-Hippolyte Flandrin (1856-1921) pittore religioso, ritrattista e decoratore. Anche due suoi fratelli, Auguste (1804-1842), e Paul Jean (1811-1902) furono pittori. Esegu\u00ec affreschi nell'Abbazia di Saint-Germain-des-Pr\u00e9s e nella chiesa di Saint-Vincent-de-Paul a Parigi.\nIl suo quadro \"Giovane uomo nudo seduto in riva al mare\", dipinto a Roma nel 1836, \u00e8 una delle sue opere pi\u00f9 rinomate e si trova oggi al Museo del Louvre.\nNel 1853 fu eletto membro dell\"Acad\u00e9mie des beaux-arts\". Nel 1863 la sua salute divenne sempre pi\u00f9 precaria e lo costrinse a trasferirsi di nuovo in Italia. Ma a Roma contrasse il vaiolo e nel 1864 ne mor\u00ec. Fu sepolto a Parigi, nel cimitero di P\u00e8re-Lachaise.\nIl giudizio dell'epoca vide in Flandrin un seguace spiritualista di Ingres, colui che trasform\u00f2 l'ideale pagano del Maestro in ideale cristiano: \u00ab \"... pi\u00f9 preoccupato dell'idealizzazione del pensiero che dell'idealizzazione della forma, pi\u00f9 innamorato del senso che della lettera, pi\u00f9 preso dal sentimento psicologico che dal senso materiale, diede a vaghe ispirazioni mistiche un'anima cristiana, la cui legge estetica si trova nei pi\u00f9 profondi e segreti abissi della loro fede\" \u00bb."}
{"id": "1974088", "revid": "339392", "url": "https://it.wikipedia.org/wiki?curid=1974088", "title": "Bosna Sarajevo", "text": ""}
{"id": "1974104", "revid": "599013", "url": "https://it.wikipedia.org/wiki?curid=1974104", "title": "Christopher Isengwe", "text": ""}
{"id": "1974108", "revid": "767487", "url": "https://it.wikipedia.org/wiki?curid=1974108", "title": "Intermediazione finanziaria", "text": "Per intermediazione finanziaria si intende l'intermediazione tra domanda e offerta di moneta e di strumenti finanziari.\nDescrizione.\nLe banche si occupano principalmente della raccolta del risparmio e della concessione di prestiti.\nLe SIM, le SGR, le SICAV, le imprese di\ninvestimento comunitarie con succursale in Italia, le imprese di investimento extracomunitarie, le societ\u00e0 di gestione armonizzate, nonch\u00e9 gli intermediari finanziari iscritti in un apposito elenco previsto\ndall'articolo 107 del Testo unico bancario offrono prodotti finanziari, ovvero strumenti finanziari e ogni altra forma di investimento di natura finanziaria.\nFIR.\nIl FIR, acronimo di \"Financial interrelation ratio\", \u00e8 un coefficiente introdotto da Raymond W. Goldsmith che misura l'incidenza dell'intermediazione finanziaria. Per fare un esempio, esso era pari nella Roma imperiale a poco pi\u00f9 del 5%, mentre nell'Inghilterra elisabettiana a circa il 13%, indice dunque di un uso decisamente maggiore dello strumento del credito.\nCollegamenti esterni.\nLa materia \u00e8 disciplinata dal ."}
{"id": "1974110", "revid": "38120", "url": "https://it.wikipedia.org/wiki?curid=1974110", "title": "Gli Intaccabili", "text": ""}
{"id": "1974117", "revid": "1442080", "url": "https://it.wikipedia.org/wiki?curid=1974117", "title": "Lotta libera ai Giochi della XXVIII Olimpiade - 72 kg femminile", "text": "Il torneo si \u00e8 svolto il 22 e il 23 agosto.\nLegenda:"}
{"id": "1974118", "revid": "1038980", "url": "https://it.wikipedia.org/wiki?curid=1974118", "title": "Ginnastica ai Giochi della XXIX Olimpiade - Qualificazioni femminili", "text": "Il turno di qualificazione \u00e8 servito per stabilire le finaliste dei concorsi generali e di ogni specialit\u00e0. Si \u00e8 svolto il 10 agosto allo Stadio Coperto Nazionale di Pechino.\nRisultati dei qualificati.\nConcorso individuale.\nPer regolamento solo due ginnaste per paese possono accedere alla finale. Dunque alcune ginnaste, pur avendo ottenuto un piazzamento entro le prime 24, non hanno potuto partecipare alla finale. Considerando il punteggio dell'ultima qualificata, sono 7 le escluse per questo motivo. Di fatto poi, tra queste, solo le prime 5 sarebbero effettivamente rientrate nelle prime 24.\nDi seguito le 7 ginnaste escluse pur avendo ottenuto un punteggio superiore al 57.150 dell'ultima qualificata (tra parentesi il piazzamento assoluto).\nTrave.\nPer regolamento solo due ginnaste per paese possono accedere ad ogni finale. Dunque alcune ginnaste, pur avendo ottenuto un piazzamento entro le prime 8, non hanno potuto partecipare alla finale della trave. Considerando il punteggio dell'ultima qualificata, sono 5 le escluse per questo motivo. Di fatto poi, tra queste, solo le prime 2 sarebbero effettivamente rientrate nelle prime 8.\nDi seguito le 5 ginnaste escluse pur avendo ottenuto un punteggio superiore al 15.425 dell'ultima qualificata (tra parentesi il piazzamento assoluto)."}
{"id": "1974120", "revid": "765341", "url": "https://it.wikipedia.org/wiki?curid=1974120", "title": "Complete II", "text": "Complete II \u00e8 una raccolta di album e DVD degli X Japan, pubblicata per la Columbia Records nel 2005.\nComplessivamente comprende 10 CD e 9 DVD.\nCD.\nAlbum 1 - \"Art of Life\"\nAlbum 2 - \"Dahlia\"\nAlbum 3 - \"Live Live Live Tokyo Dome 1993-1996\" (2CD)\nAlbum 4 - \"Live Live Live Extra\"\nAlbum 5 - \"Live in Hokkaido 1995.12.4 Bootleg\"\nAlbum 6 - \"Art of Life Live\"\nAlbum 7 - \"The Last Live\" (3 CD)\nDVD.\nDVD 1 - \"Dahlia The Video Visual Shock Vol.5 Part 1 &amp; Part 2\"\nDVD 2 - \"Dahlia Tour Final 1996\" (2 DVD)\nDVD 3 - \"Clips II\"\nDVD 4 - \"The Last Live Video\" (2 DVD)\nDVD 5 - \"Art Of Life Live - 1993.12.31 Tokyo Dome\"\nDVD 6 - \"Film GIG 1993\"\nDVD 7 - \"Kurenai / XCLAMATION\""}
{"id": "1974123", "revid": "1573940", "url": "https://it.wikipedia.org/wiki?curid=1974123", "title": "Dictyoceratida", "text": "I Dittiocer\u00e0todi (Dictyoceratida ) sono un ordine di spugne della classe Demospongiae.\nTassonomia.\nComprende le seguenti famiglie:"}
{"id": "1974127", "revid": "599013", "url": "https://it.wikipedia.org/wiki?curid=1974127", "title": "Ginnastica ai Giochi della XXIX Olimpiade - Concorso a squadre maschile", "text": ""}
{"id": "1974134", "revid": "767487", "url": "https://it.wikipedia.org/wiki?curid=1974134", "title": "Canottaggio ai Giochi della XXIX Olimpiade - 2 senza femminile", "text": "Batterie.\nHanno partecipato alle batterie di qualificazione 10 equipaggi, suddivisi in 2 batterie: i primi di ogni batteria si sono qualificati direttamente per la finale A, gli altri hanno effettuato i ripescaggi.\nRipescaggi.\nI primi 2 equipaggi di ogni ripescaggio si sono qualificati per la Finale A, gli altri per la Finale B."}
{"id": "1974136", "revid": "767487", "url": "https://it.wikipedia.org/wiki?curid=1974136", "title": "Canottaggio ai Giochi della XXIX Olimpiade - 2 di coppia femminile", "text": "Batterie.\nHanno partecipato alle batterie di qualificazione 10 equipaggi, suddivisi in 2 batterie: i primi di ogni batteria si sono qualificati direttamente per la finale A, gli altri hanno effettuato i ripescaggi.\nRipescaggi.\nI primi 2 equipaggi di ogni ripescaggio si sono qualificati per la Finale A, gli altri per la Finale B."}
{"id": "1974141", "revid": "767487", "url": "https://it.wikipedia.org/wiki?curid=1974141", "title": "Un angelo a New York", "text": "Un angelo a New York (\"New York Crossing\") \u00e8 un film del 1996 diretto da Vinicius Mainardi."}
{"id": "1974142", "revid": "438304", "url": "https://it.wikipedia.org/wiki?curid=1974142", "title": "Equitazione ai Giochi della XXIX Olimpiade - Dressage a squadre", "text": "Il concorso di Dressage a squadre ha utilizzato i punteggi del primo e secondo turno del concorso individuale: per calcolare il punteggio della squadra \u00e8 stata fatta la somma tra i 3 migliori punteggi per nazione per ogni turno. Hanno partecipato un totale di 11 squadre, formate da 3 cavallerizzi ognuna."}
{"id": "1974146", "revid": "287204", "url": "https://it.wikipedia.org/wiki?curid=1974146", "title": "Heinz Field", "text": "L'Heinz Field \u00e8 uno stadio situato a Pittsburgh, Pennsylvania. Ospita le partite dei Pittsburgh Steelers della NFL e dei Pittsburgh Panthers della NCAA.\nStoria.\nLa costruzione dello stadio inizi\u00f2 nel 1999, dopo l'implosione controllata del precedente stadio delle due squadre, il Three Rivers Stadium. Lo stadio venne inaugurato con un concerto degli 'N Sync il 18 agosto 2001.\nLa prima partita di football venne giocata tra i Panthers e i Tennessee State il 1\u00ba settembre, con la squadra di casa che prevalse per 31-0. La prima partita degli Steelers era prevista per il 16 settembre contro i Cleveland Browns; tuttavia, a causa degli attentati dell'11 settembre, tutte le partite della giornata NFL furono posticipate, spostando il debutto casalingo degli Steelers al 7 ottobre contro i Cincinnati Bengals. Prima della partita (vinta da Pittsburgh per 16-7) fu mostrato sui maxi-schermi il discorso del Presidente George W. Bush che annunciava l'inizio della guerra in Afghanistan."}
{"id": "1974148", "revid": "287204", "url": "https://it.wikipedia.org/wiki?curid=1974148", "title": "Club Almagro", "text": "Il Club Almagro, o semplicemente Almagro, \u00e8 una societ\u00e0 polisportiva argentina con sede ad Almagro, un \"barrio\" di Buenos Aires. La sua sezione calcistica milita nella Primera B Nacional, la seconda serie del calcio argentino.\nStoria.\nIl club venne fondato il 6 gennaio 1911, a seguito della fusione di tre societ\u00e0 locali - il Jubile, il San Mart\u00edn Juniors e il Lezica - con il nome di Almagro, per poi assumere l'attuale denominazione nel 1916. Un anno dopo si affili\u00f2 all'AFA, e gioc\u00f2 per la prima volta in massima serie nel 1938.\nNella sua storia ha militato perlopi\u00f9 in seconda divisione. Ha disputato due campionati in Primera Divisi\u00f3n, nel 2000-2001 e nel 2004-2005, venendo retrocesso in entrambi i casi dopo una sola stagione.\nStadio.\nSebbene la sua sede si trovi nel quartiere di Almagro, lo stadio Tres de Febrero invece \u00e8 situato fuori dai confini della capitale, pi\u00f9 precisamente a Jos\u00e9 Ingenieros, nel partido di Tres de Febrero, in provincia di Buenos Aires. Ha una capienza di 19.000 spettatori.\nOrganico.\nCalciatori in rosa.\n\"Aggiornato al 17 settembre 2019\"\nPalmar\u00e8s.\nCompetizioni nazionali.\nTerza divisione:"}
{"id": "1974150", "revid": "300067", "url": "https://it.wikipedia.org/wiki?curid=1974150", "title": "Pallacanestro ai III Goodwill Games", "text": "Il torneo di Pallacanestro ai Goodwill Games 1994 si \u00e8 svolto nella citt\u00e0 russa di San Pietroburgo, e ha visto la vittoria del ."}
{"id": "1974151", "revid": "119856924", "url": "https://it.wikipedia.org/wiki?curid=1974151", "title": "San Benedetto (Cagliari)", "text": "San Benedetto \u00e8 un quartiere della citt\u00e0 di Cagliari, situato nella zona est e fornito di tutti i servizi necessari ai suoi numerosi abitanti (scuole, trasporti, negozi di vario genere, chiese, uffici postali e banche). Sorge nell'area che si estende dall'omonima piazza, a raggiera, per le vie commerciali e residenziali, famose per essere tra le pi\u00f9 trafficate della citt\u00e0.\nStoria.\nRisalgono agli anni '30 le costruzioni che diedero vita al primo nucleo abitativo, nei pressi della piazza principale, ubicate in aperta campagna nella strada di collegamento (l'allora via Quartu) tra Cagliari e il vicino centro di Quartu Sant'Elena. Solo vent'anni pi\u00f9 tardi, soprattutto grazie all'imponente necessit\u00e0 di abitazioni da parte dei cittadini che avevano perduto le loro durante la guerra, il quartiere fu protagonista, insieme ad altri rioni della stessa citt\u00e0, di una rapida espansione edilizia che lo vide crescere e occupare zone sino ad allora del tutto periferiche. Ultimata in pochi anni la costruzione dei palazzi, San Benedetto assunse, sulla pianta di Cagliari, l'attuale forma poligonale, con centro nell'omonima piazza e vertici corrispondenti ad altri punti centrali della citt\u00e0, pi\u00f9 o meno giovani all'epoca: piazza Repubblica, piazza Garibaldi, piazza Dante (l'odierna piazza Giovanni XXIII) e piazza Palestrina (l'odierno largo Gennari).\nServizi.\nSan Benedetto non pu\u00f2 essere etichettato come semplice quartiere residenziale o come zona esclusivamente commerciale, poich\u00e9 racchiude in s\u00e9 entrambe le caratteristiche, rispondendo in maniera positiva a gran parte delle esigenze dei propri abitanti e di tutti i cittadini cagliaritani. \nTrasporti.\n\u00c8 attraversato dai mezzi di trasporto pubblici CTM (autobus delle lin\u00e8e 1, 3, 6, 29, M; filobus numero 30 e 31 e navetta CEP-Mercato San Benedetto), ARST e da autobus di altre aziende, i quali sfruttano la posizione strategica del quartiere come collegamento tra Cagliari e alcuni comuni dell'hinterland, in primis quello di Quartu Sant'Elena. In origine, invece, nella piazza San Benedetto transitava uno dei tram cittadini che viaggiava su binari ormai eliminati perch\u00e9 inutilizzati col tempo. Lo stesso mezzo di trasporto, anni addietro, limitava la sua tratta all'adiacente via Paoli, poich\u00e9 evidentemente non si riscontrava il bisogno primario di raggiungere una zona all'epoca quasi deserta. Attraverso il quartiere si estende parte della rete che collega Cagliari col comune di Monserrato tramite la linea 1 della Rete tranviaria di Cagliari, di cui \u00e8 presente in esso la stazione terminale, situata in piazza Repubblica, oltre alla fermata Gennari e agli incroci tra auto e tram, regolati da semafori, nella via Puccini e nel largo Gennari\nAltri servizi.\nA San Benedetto sono presenti scuole elementari, medie e, in gran numero, asili nido e scuole materne. Nella via Rossini sorge un edificio adibito, anni addietro, a scuola superiore e sfruttato attualmente per diversi scopi e nella stessa strada \u00e8 presente la circoscrizione numero 4 (ex numero 5) di San Benedetto . Di notevole importanza, per la sua posizione, anche l'ufficio postale numero 10 situato nella via dalla quale assume il nome l'intero quartiere e la clinica che si trova nella via Dante. Oltre ad essi si contano, specie nelle strade consacrate allo shopping (le vie Dante, Paoli e Pergolesi) un centinaio di negozi adibiti alla vendita di capi d'abbigliamento firmati, articoli per la casa, mercerie, bar, ristoranti, locali notturni, supermercati e rivendite di alimentari al dettaglio, insieme ai grandi magazzini Oviesse e COIN.\nIl mercato.\nFamoso anche al di fuori dei confini nazionali (primato per estensione a livello europeo ) e imponente per la sua stazza e per la posizione di dominio che occupa nel punto pi\u00f9 alto del quartiere, il mercato di San Benedetto rappresenta forse il simbolo e il luogo pi\u00f9 noto in riferimento al rione. La sua costruzione fu resa necessaria per la contemporanea demolizione del vecchio mercato civico situato nel largo Carlo Felice. Esso fu inaugurato il 1\u00ba giugno 1957 e vanta una superficie di circa 8000 metri quadrati, distribuiti su due piani adibiti alla vendita, ciascuno, di diversi prodotti. Il piano terra offre svariate qualit\u00e0 di pesci, crostacei, molluschi e altri prodotti marini, mentre il primo piano propone carni, frutta, verdura, pane, salumi, formaggi e dolci tipici sardi. L'edificio esternamente \u00e8 circondato da numerose bancarelle che si occupano del commercio di prodotti nettamente differenti da quelli reperibili al mercato, come capi d'abbigliamento, stoviglie e oggetti per la casa, piante e fiori. Per questi motivi le vie Cocco Ortu e Tiziano, che costeggiano tale luogo, sono rinomate per la loro caoticit\u00e0, specie durante le ore mattutine, durante le quali il commercio \u00e8 in piena attivit\u00e0 al mercato. \nLuoghi di culto.\nIl quartiere, come appare evidente, ha una denominazione collegata a fattori religiosi e in particolare alla chiesa di San Benedetto, luogo di culto attiguo al convento di suore dell\"'Opera Buon Pastore\". \nFu questa la prima parrocchia del quartiere nascente e mantenne tale ruolo sino al 1957, anno coincidente con l'inaugurazione di una chiesa dalle maggiori dimensioni, rapportate a quelle del rione in continua espansione, intitolata a Santa Lucia e ubicata nella via Donizetti. Tale centro, oltre alla chiesa, ospita la casa parrocchiale, una casa famiglia, le aule per il catechismo e i campetti da pallavolo e calcio a 5. Santa Lucia rappresenta perci\u00f2 un importante punto di aggregazione per giovani e adulti.\nVerde pubblico.\nAnche questo quartiere contribuisce al primato di Cagliari, che da un rapporto Apat risulta, insieme a Verona, la citt\u00e0 pi\u00f9 verde d'Italia. La via Dante, una delle pi\u00f9 lunghe dell'intera citt\u00e0, costeggia l'intero quartiere con tre file di alberi: due laterali e una centrale che separa le carreggiate. Ha a tutti gli effetti l'aspetto di un viale, ma la sua denominazione resta quella di \"via\" poich\u00e9 all'origine era pi\u00f9 breve e sprovvista di alberi, che furono aggiunti man mano che essa prendeva una sua forma e lunghezza. anche le vie San Benedetto, Pacinotti, Paoli, Petrarca e Pergolesi, in aggiunta alle piazze Galilei, Michelangelo (ex piazza Pascoli), Palestrina e San Benedetto (la quale dai primi anni '50 diede anch'essa il suo contributo al verde cittadino grazie ad una aiuola a forma circolare posta al centro e utile alla regolazione del traffico, ora (7/12/2011) ricostruita).\nStrade principali.\nIl quartiere vanta, tra le sue vie, alcune famose in tutta la citt\u00e0 per i servizi particolari che offrono al pubblico:"}
{"id": "1974153", "revid": "116619790", "url": "https://it.wikipedia.org/wiki?curid=1974153", "title": "Partizione dell'unit\u00e0", "text": "In topologia, una partizione dell'unit\u00e0 relativa ad uno spazio topologico formula_1 \u00e8 una famiglia di funzioni continue formula_2 che soddisfino le seguenti propriet\u00e0:\nQuesta somma \u00e8 finita in ogni punto (e quindi la definizione \u00e8 indipendente dal concetto di somma infinita) per la condizione precedente.\nL'esistenza di una partizione dell'unit\u00e0 \u00e8 spesso data in relazione ad un particolare ricoprimento: si dice che la partizione \u00e8 \"subordinata al ricoprimento formula_6\" di formula_1 se il supporto di formula_8 \u00e8 contenuto in formula_6 per ogni indice formula_4.\nNel contesto della geometria differenziale si aggiunge la richiesta della liscezza delle funzioni formula_8: in questo caso per distinguere si parla di partizione differenziabile dell'unit\u00e0.\nLa paracompattezza dello spazio \u00e8 una condizione necessaria all'esistenza di una partizione dell'unit\u00e0. A seconda del contesto, pu\u00f2 anche essere sufficiente."}
{"id": "1974154", "revid": "300067", "url": "https://it.wikipedia.org/wiki?curid=1974154", "title": "Equitazione ai Giochi della XXIX Olimpiade - Salto ostacoli individuale", "text": "Il concorso di Salto si \u00e8 svolto dal 15 al 21 agosto e ha visto la partecipazione di 77 cavalieri.\nRisultati.\nIl punteggio finale \u00e8 dato dalla somma delle penalit\u00e0 nelle varie competizioni.\n1\u00ba Turno.\nSono state calcolate penalit\u00e0 di tempo e per i salti.\n2\u00ba turno.\nIl 2\u00ba turno di salto \u00e8 valso anche come primo turno per la competizione a squadre.\n3\u00ba turno.\nIl 3\u00ba turno di salto \u00e8 valso anche come secondo turno per la competizione a squadre. Si sono qualificati per la finale i primi 34 atleti, per un massimo di tre per nazione.\nFinale \u2013 Round A.\nI punteggi delle qualificazioni sono stati azzerati.\nFinale \u2013 Round B.\nLa somma del Round A e del B ha dato il punteggio finale."}
{"id": "1974155", "revid": "767487", "url": "https://it.wikipedia.org/wiki?curid=1974155", "title": "Perfect Creature", "text": "Perfect Creature \u00e8 un film del 2006 diretto da Glenn Standring.\nTrama.\nDa misteriosi esperimenti genetici nasce una nuova razza di Homo sapiens, chiamata la Fratellanza, una specie di vampiri. Questi ultimi hanno vissuto per centinaia di secoli nascondendosi tra gli umani.\nDue persone misteriose, parlando della fratellanza, dicono che li differenzia un gene presente soltanto negli uomini, molto simile a un virus. Questi si rivolgono ad una donna, riferendosi al bambino che porta in grembo come ad un \u201cmiracolo\u201d. La donna partorisce, e un uomo, August, dice a un bambino, Silas, che il neonato \u00e8 suo fratello e lo battezza Edgard. Successivamente l'uomo mostra di essere dotato di denti aguzzi, simbolo evidente della sua appartenenza alla Fratellanza.\nCento anni dopo il mondo si apre a una nuova era. La Fratellanza ha sostituito la chiesa e ha stipulato un accordo con gli umani, secondo il quale i Fratelli devono proteggere l'umanit\u00e0 in cambio del loro sangue, intanto, un nuovo virus, colpisce gli umani, portandoli alla morte. August, capo della Fratellanza, ordina a Silus di trovare e uccidere Edgard, diventato un serial killer di umani. Lilly e il Detective Jonas, due ufficiali di polizia, incaricati di fermarlo, irrompono in un'abitazione arrestando il proprietario per traffico di vaccini per l'influenza. Lilly \u00e8 particolarmente sensibile alla diffusione di questa influenza letale, visto che sua figlia \u00e8 morta proprio per questa malattia, lasciando dentro di lei un vuoto incolmabile.\nEdgard nel frattempo uccide una giovane donna per le strade di una citt\u00e0, molto simile alle 'town' dell'epoca vittoriana. Lilly, dopo aver interrogato un bambino, scopre che \u00e8 stato un Fratello a commettere l'assassinio della donna. Di fronte a questa rivelazione Silas si avvicina a Lilly alleandosi con lei, per catturare Edgard. Conoscendo il luogo dove avveranno le sue prossime efferate azioni, Lilly, Silas, Jonas e la squadra di polizia irrompe in una casa, ma non riescono a fermarlo. Lilly viene morsa e sopravvive soltanto grazie al sangue di Silas. Solo quest'ultimo alla fine riesce a catturare Edgard.\nRisvegliata, Lilly racconta a Silas la morte di sua figlia e di suo marito a causa dell'influenza. Il fratello, si reca poi da August e viene a conoscenza di un virus che colpisce in un modo ancora pi\u00f9 devastante della precedente influenza e che Edgard ne \u00e8 infetto. Edgard nel frattempo stava lavorando a un progetto che richiedeva la manipolazione genetica di donne in grado di condurre una gravidanza di figli di membri della fraternanza, un modo di far progredire sempre di pi\u00f9 la razza. Tuttavia il progetto non va per il verso giusto, molte donne risultano infettate dal virus. Silas parla al fratello, e quest'ultimo gli dice che quando uscir\u00e0 di prigione non solo uccider\u00e0 tutti i Fratelli, ma infetter\u00e0 tutti gli umani e uccider\u00e0 Lilly, perch\u00e9 sa che Silas ne \u00e8 innamorato.\nEdgard scappa dalla prigione il giorno in cui Silas entra a far parte dei pi\u00f9 alti gradi della Fratellanz, e infetta tantissime persone, tra cui un'amica di Lilly e Jonas, Stephanie. Lilly viene rapita da Edgard, ma Silas non pu\u00f2 far niente per impedirlo. L'infezione diventa di dominio pubblico, viene proclamata la legge marziale e viene instaurata una quarantena. La Fratellanza viene incolpata del tutto e sommersa dal pubblico ludibrio. Di fronte a tutti questi eventi, August ha intenzione di distruggere la zone della quarantena, uccidendo Edgard, Lilly, gli infetti e qualsiasi innocente. Ma Silas non \u00e8 d'accordo, e, una volta scoperto il nascondiglio di Edgard, decide di affrontare il fratello. Con l'aiuto di Jonas, Silas riesce a fermare il piano della Fratellanza ed Edgard viene ucciso da Lilly. Silas e Lilly si baciano, finalmente felici che tutta quella follia sia apparentemente finita; ma non \u00e8 affatto cos\u00ec. Silas dice alla ragazza, di andare nell'altra stanza, perch\u00e9 c'\u00e8 qualcosa per lei. Le viene quindi consegnata una bambina, la prima di una nuova razza, generata dal virus che hanno contratto gli umani. Lilly scappa via insieme alla bambina, la \"creatura perfetta\".\nDistribuzione.\nIl film \u00e8 stato distribuito in Italia a partire dal 4 luglio 2006."}
{"id": "1974158", "revid": "316629", "url": "https://it.wikipedia.org/wiki?curid=1974158", "title": "Solidar", "text": "Solidar \u00e8 un gruppo di Organizzazioni non governative europee che si occupa di cooperazione allo sviluppo, aiuto umanitario, politiche sociali, servizi sociali e formazione. La rete collabora con i sindacati, i movimenti dei lavoratori e le organizzazioni della societ\u00e0 civile.\nI membri di Solidar sono:"}
{"id": "1974160", "revid": "124629338", "url": "https://it.wikipedia.org/wiki?curid=1974160", "title": "Tom Anderson (imprenditore)", "text": "Biografia.\nCo-fondatore della comunit\u00e0 virtuale MySpace, Tom Anderson \u00e8 stato presidente e amministratore delegato della societ\u00e0 fino al 2009.\nLaureato all'Universit\u00e0 della California, \u00e8 considerato \"la faccia\" del social network poich\u00e9 veniva automaticamente aggiunto tra gli amici, nonostante non fosse possibile contattarlo direttamente. Nel 2010 il suo profilo \u00e8 stato sostituito da \"Today On MySpace\" (T.O.M.)."}
{"id": "1974165", "revid": "1305772", "url": "https://it.wikipedia.org/wiki?curid=1974165", "title": "Palazzi moderni di Orvieto", "text": "Palazzo Bracci Testasecca.\nQuesto palazzo \u00e8 sito in piazza del Popolo.\nVenne terminato nel 1875 da Virginio Vespignani.\nNonostante sia un edificio moderno il palazzo ha influenze cinquecentesche (nelle finestre) e barocche (nella facciata).\nIl palazzo di propriet\u00e0 della famiglia Bracci di Montepulciano viene ampliato nel 1875 dal conte Bracci-Testasecca (ramo di Orvieto), senatore del regno e filantropo. Al primo piano si trova la stanza del re con il bagno privato e la stanza per il suo attendente. tutto perfettamente conservato. Accanto alla camera, si trova lo studio del conte, che affaccia sul balcone dalla quale il re salutava la folla acclamante. Nei suoi viaggi da Torino a Roma, Vittorio Emnuele II usava fermarsi ad Orvieto in questo palazzo.\nIl palazzo conserva ancora tutti i dettagli costruttivi originali. \nAttualmente \u00e8 sede di un albergo.\nPalazzo dell'Opera del Duomo.\nLa parte del palazzo sita a sinistra \u00e8 la pi\u00f9 antica e, purtroppo, rimasta incompleta.\nQuesto lato del palazzo \u00e8 stato inglobato nel nuovo palazzo progettato dal Vespignani nel 1857 su commissione del camerlengo Tommaso Piccolomini.\nPalazzo Faina.\nIl palazzo che ospita il museo Faina venne donato ad Orvieto dal Conte Claudio Faina ed \u00e8 sito a Piazza Duomo, di fronte al duomo stesso.\nIl palazzo venne eretto verso la prima met\u00e0 dell'Ottocento su una precedente costruzione medievale dei Monaldeschi.\nAlcune decorazioni sono attribuite al pittore Annibale Angelini.\nLa facciata \u00e8 suddivisa in 3 livelli di finestre suddivise da cornici marcapiano.\nI Faina, proprietari del palazzo, una volta terminata la sua costruzione donarono delle opere da ospitare al suo interno; oggi queste opere sono esposte al Museo.\nPalazzo Netti.\nQuesto palazzo \u00e8 sito a Via Maitani.\nIn questo palazzo visse Aldo Netti uno studioso pioniere degli studi sull'energia elettrica.\nOriginariamente, questo palazzo fu dei Vespi e dei Durante, fu fatto ricostruire dal prof. Smerrini di Firenze nello stile da lui idealizzato nel quale venivano rappresentati nella facciata i simboli, secondo lui, basilari:\nPalazzo Ottaviani - Locanda delle Belle Arti.\nNella Piazza della Repubblica si pu\u00f2 ammirare il Palazzo Ottavini, ove attualmente \u00e8 sede della Cassa di Risparmio di Orvieto, ma, anticamente, nella prima met\u00e0 dell'Ottocento c'era la \"Locanda delle Belle Arti\", locanda che, nel 1867 dette alloggio a Garibaldi durante il suo viaggio per Roma come attestato dalla lapide sulla facciata del palazzo stesso.\nLa locanda cambio il nome in Albergo delle Belle Arti e venne poi trasferita nel palazzo Bisenzi nel corso, il quale cambi\u00f2 il nome anch'esso in palazzo Macisti-Giberti. Questo albergo divenne uno degli alberghi storici di Orvieto. Tra gli altri nomi di rilievo che ospit\u00f2 vi fu Sigmund Freud che vi soggiorn\u00f2 nel settembre del 1887 e nell'agosto del 1902.\nL'albergo venne chiuso durante la prima guerra mondiale.\nArco del Palazzo Comunale.\nFu edificato nel 1857 in occasione della visita di Papa Pio IX per dare un ingresso a piazza maggiore da Virginio Vespignani in travertino.\nSecondo alcuni ricorda Porta Pia.\nPalazzo del Capitano del Popolo - Centro Congressi.\n\u00c8 stato creato sull'omonimo palazzo sormontato da merlatura ghibellina.\nAlla fine dell'Ottocento fu rimesso a nuovo ma si manc\u00f2 di destinarlo a nuova destinazione.\nFra il 1987 ed il 1989 \u00e8 stato restaurato e destinato a Centro Congressi.\nGli ultimi lavori hanno portato alla luce negli scantinati di reperti archeologici etruschi, medievali, un tempio del V secolo, una cisterna e tratti di un acquedotto."}
{"id": "1974169", "revid": "339392", "url": "https://it.wikipedia.org/wiki?curid=1974169", "title": "Dipartimento del Choc\u00f3", "text": ""}
{"id": "1974173", "revid": "671029", "url": "https://it.wikipedia.org/wiki?curid=1974173", "title": "KaNgwane", "text": "Il KaNgwane era uno dei bantustan istituiti dal governo sudafricano nell'era dell'apartheid, allo scopo di isolare geograficamente le diverse etnie del paese; era destinato ad accogliere la popolazione swazi. Venne dichiarato formalmente autonomo nel 1981. Con circa 183.000 abitanti, il KaNgwane era il bantustan meno popoloso. La capitale era Nyamasane (Louieville).\nVerso l'inizio degli anni ottanta re Sobhuza II dello Swaziland avanz\u00f2 pretese sul KaNgwane, rivendicandolo come parte del regno tradizionale del suo popolo. Nel 1982 il governo del Sudafrica propose un accordo a Sobhuza dichiarandosi disponibile alla cessione di una parte del bantustan, con la speranza che quest'area potesse diventare meno accessibile ai ribelli che attraversavano il confine dal Mozambico. Il progetto fu abbandonato in seguito alle proteste popolari, a cui il governo sudafricano rispose abolendo temporaneamente l'autonomia del bantustan, che fu ripristinata solo nel 1984.\nA differenza degli altri bantustan, il KaNgwane non ebbe mai una propria bandiera, continuando a usare quella del Sudafrica.\nIl 26 aprile 1994, in seguito alla caduta dell'apartheid, il KaNgwane fu integrato nel Transvaal. Nell'odierna suddivisione amministrativa del Sudafrica, il territorio del bantustan \u00e8 suddiviso fra le province di Mpumalanga e KwaZulu-Natal."}
{"id": "1974180", "revid": "287204", "url": "https://it.wikipedia.org/wiki?curid=1974180", "title": "Bill Cantrell", "text": "Tra il 1950 e il 1960 la 500 Miglia di Indianapolis faceva parte del Campionato mondiale di Formula 1, per questo motivo Cantrell ha all'attivo anche 1 Gran Premio in F1.\nCantrell mor\u00ec nel 1996 e venne cremato."}
{"id": "1974194", "revid": "114879807", "url": "https://it.wikipedia.org/wiki?curid=1974194", "title": "Merkur Spiel-Arena", "text": "La Merkur Spiel-Arena, stilizzato graficamente in MERKUR SPIEL-ARENA, \u00e8 il principale impianto polifunzionale della citt\u00e0 tedesca di D\u00fcsseldorf, nonch\u00e9 casa del Fortuna D\u00fcsseldorf.\nL'arena, sorta per sostituire il precedente Rheinstadion, era conosciuta dal 2004 al 2009 come LTU Arena, dal 2009 al 2018 come ESPRIT Arena e nel 2011, anno in cui divenne sede dell'Eurovision Song Contest, come D\u00fcsseldorf Arena.\nStoria.\nLa costruzione dello stadio inizio nel 2002 e si concluse nel tardo 2004. \nLo stadio possiede un tetto retrattile e, una volta chiuso, quest'ultimo permette di creare una calda atmosfera che permette di trasformare la Merkur Spiel-Arena in un'arena coperta d'inverno. \nL'iniziale capienza dell'impianto era di 51.500 posti, aumentati a 54.600 a causa della conversione di alcuni posti a sedere in posti in piedi.\nL'arena ospita attualmente le partite della squadra calcistica Fortuna D\u00fcsseldorf, militante nella prima divisione tedesca, la Bundesliga. Nella stagione 2019-20 ospiter\u00e0 anche l\u2019KFC Uerdingen, il cui stadio \u00e8 in fase di restrutturazione.\nEventi sportivi.\nPartite internazionali.\nPur non essendo stato parte dei Mondiali di calcio del 2006, l'impianto ha ospitato numerose competizioni internazionali nel corso della sua storia.\nLa prima, nel febbraio del 2005, fu un'amichevole tra la Germania e l'Argentina, terminata in un pareggio 2\u20132.\nNel 2007 ci fu una seconda amichevole internazionale tra la nazionale tedesca e la Svizzera, che vide quest'ultima battuta 3\u20131. La terza amichevole vide la vittoria della Norvegia contro i tedeschi per 1\u20130.\nL'arena ha ospitato anche due amichevoli del Portogallo.\nHa ospitato la fase finale dell'Europa League 2019-2020.\nEventi musicali.\nEurovision Song Contest 2011.\nL'arena fu l'edificio che ospit\u00f2 l'edizione del 2011 dell'Eurovision Song Contest."}
{"id": "1974196", "revid": "304397", "url": "https://it.wikipedia.org/wiki?curid=1974196", "title": "Sasuke (serie televisiva)", "text": ""}
{"id": "1974198", "revid": "830939", "url": "https://it.wikipedia.org/wiki?curid=1974198", "title": "Carolus-Duran", "text": "Biografia.\nFiglio di un albergatore, impar\u00f2 l'arte del disegno dallo scultore Augustin-Phidias Cadet de Beaupr\u00e9 all'Acad\u00e9mie di Lilla, passando poi allo studio della pittura con Fran\u00e7ois Souchon, allievo di David. Trasferitosi a Parigi nel 1853 e adottato lo pseudonimo di Carolus-Duran, frequent\u00f2 l'Acad\u00e9mie Suisse dal 1859 al 1861. Influenzato dal realismo di Gustave Courbet e amico di \u00c9douard Manet, Henri Fantin-Latour, F\u00e9lix Bracquemond, \u00c9douard Sain e Zacharie Astruc, nel 1859 espose per la prima volta al Salon.\nDal 1862 al 1866 viaggi\u00f2 a Roma e in Spagna grazie a una borsa di studio concessagli dalla sua citt\u00e0 natale. Il suo stile si trasform\u00f2 nell'imitazione di Diego Vel\u00e1zquez. Ritornato in Francia, espose al Salon nel 1866 e fu premiato di medaglia d'oro.\nSpos\u00f2 Pauline Croizette, pittrice di pastelli e miniature, della quale fece il ritratto nel 1869, \"La Dame au gant\". Avranno tre figli: la maggiore, Marie-Anne, sposer\u00e0 il noto commediografo Georges Feydeau.\nDal 1870 si dedic\u00f2 soprattutto al ritratto con grande successo e apr\u00ec uno studio a Montparnasse, dove insegn\u00f2 pittura secondo il modello dell'amato Vel\u00e1zquez. Ricevette la l\u00e9gion d'honneur nel 1872, fu ufficiale nel 1878, commandatore nel 1889 e grand'ufficiale nel 1900. Dal 1889 al 1900, fu membro di giuria di ogni Esposizione universale tenuta a Parigi; nel 1890 fu tra i fondatori della Soci\u00e9t\u00e9 Nationale des Beaux-Arts e nel 1904 fu eletto membro dell'Acad\u00e9mie des Beaux-Arts. Senza aver mai vinto un Prix de Rome, fu nominato direttore dell'Accademia di Francia a Roma nel 1905.\nAssiduo della stazione balneare di Saint Aygulf, vi compr\u00f2 una villa nella quale amava riunire la famiglia. Nella chiesa della cittadina si conservano due tele da lui offerte, il \"Cristo in croce\", incompiuto, e il \"Seppellimento di Cristo\".\nL'atelier di Carolus-Duran.\nL'atelier di Carolus-Duran contava mediamente 25 allievi, due terzi dei quali inglesi e americani, tra i quali si ricordano John Singer Sargent, che lo ritrasse nel 1879, Maximilien Luce, Louise Abb\u00e9ma, Carroll Beckwidth, Hamilton Minchin, Will Low, Paul Helleu, Robert Alan Mowbray Stevenson, Pierre Bodard, Mary Fairchild, Clovis Cazes, Ernest Ange Duez.\nCarolus-Duran visitava i suoi studenti regolarmente il marted\u00ec e il venerd\u00ec, senza mai parlar loro e limitandosi a correggere i loro lavori. L'insegnamento era gratuito, a parte le spese per il riscaldamento dello studio e il compenso alle modelle.\nCarolus-Duran aveva una massima: \u00abEsprimere il massimo con il minimo mezzo\u00bb. Secondo lui, il ritratto doveva essere realizzato a partire dall'abbozzo, direttamente sulla tela, senza uno schizzo preparatorio. Le cinque o sei parti principali del viso dovevano essere realizzate subito, senza fusione, e i dettagli costruiti sulla tela. La maggiore attenzione doveva essere posta sugli effetti di luce, piuttosto che sulla costruzione delle masse e dei volumi.\nIl gioved\u00ec mattina, dalle 9 alle 11, l'atelier era aperto al pubblico e il maestro dava udienza ai visitatori, appartenenti soprattutto ai suoi clienti dell'alta societ\u00e0.\nQuando la pittura francese evolveva verso l'impressionismo, gli fu rimproverato\u00a0\u2013 come fece Camille Pissarro - di non aver utilizzato il suo talento per un'arte pi\u00f9 sincera e meno occhieggiante ai desideri del pubblico facoltoso. \u00c9mile Zola disse di lui: \u00abRende Manet comprensibile ai borghesi, s'ispira a lui solo fino al punto in cui piace al pubblico. Aggiungete che \u00e8 un tecnico molto abile e sa piacere ai pi\u00f9\u00bb. \nIn effetti, Carolus-Duran seppe destreggiarsi tra l'accademismo d'un Cabanel e le novit\u00e0 portate dai suoi contemporanei: fu il pittore del cosiddetto \u00abbel mondo\u00bb, il ritrattista dell'aristocrazia e dell'alta borghesia della Terza Repubblica francese."}
{"id": "1974201", "revid": "200568", "url": "https://it.wikipedia.org/wiki?curid=1974201", "title": "Buffalo 66", "text": ""}
{"id": "1974203", "revid": "260676", "url": "https://it.wikipedia.org/wiki?curid=1974203", "title": "Invasione (Magic)", "text": "Invasione (\"Invasion\" in inglese) \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 2 ottobre 2000, \u00e8 il primo set di tre del \"blocco di Invasione\", che comprende anche \"Congiunzione\" e \"Apocalisse\".\nAmbientazione.\nTutta la storia dei primi sette anni di Magic era destinata a concludersi con le vicende narrate nel ciclo di Invasione. La grande catastrofe che tutti temevano alla fine si compir\u00e0: Phyrexia invade Dominaria. Dopo millenni di preparazione per questa guerra il piano dimensionale artificiale di Phyrexia, sotto la guida del suo supremo signore il dio Yawgmoth, \u00e8 pronto per invadere Dominaria, il vasto piano al centro del multiverso. Ma il potente viandante dimensionale Urza \u00e8 preparato, con un piano millenario per distruggere Phyrexia. Ha stretto alleanze con altri viandanti ed \u00e8 riuscito a mettere insieme una coalizione formata da tutti i popoli che abitano Dominaria, un tempo divisi e in lotta fra loro adesso combattono fianco a fianco, minotauri di Hurloon, elfi di Llanowar, tritoni di Vodalia e poi eserciti umani, lucertole viashino, goblin, non-morti, la natura stessa insorge contro l'invasione delle macchine assassine di Yawgmoth, e dai luoghi pi\u00f9 remoti e selvaggi del piano emergono i \"kavu\", bestie che sembrano essere un'incarnazione della volont\u00e0 di Dominaria stessa di sopravvivere. In prima linea vanno per\u00f2 i \"metathran\", un esercito di superuomini creati da Urza apposta per questa guerra, mentre l'equipaggio della nave volante Cavalcavento continua la propria missione: mettere insieme l\"'arma dell'eredit\u00e0\", uno strumento che Urza sostiene in grado di condurli alla vittoria.\nCaratteristiche.\nInvasione \u00e8 composta da 350 carte, stampate a bordo nero, cos\u00ec ripartite:\nIl simbolo dell'espansione \u00e8 il \"simbolo della Coalizione\", e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\nInvasione \u00e8 disponibile in bustine da 15 carte casuali, in mazzi da torneo contenenti 75 carte assortite casualmente, e in quattro mazzi tematici precostituiti da 60 carte ciascuno:\n\"Prerelease\".\nInvasione fu presentata in tutto il mondo durante i tornei di prerelease il 23 settembre 2000, in quell'occasione venne distribuita una speciale carta olografica promozionale: il \"Kavu Furioso\", che presentava il nome e il testo della carta in latino. \u00c8 stata la prima carta promozionale delle prerelease su tre a essere stampata in una lingua morta.\nRistampe.\nNel set sono state ristampate le seguenti carte da precedenti:\nNovit\u00e0.\nInvasione ripropone, sviluppandola molto, una meccanica abbandonata nel gioco da diverso tempo: le magie multicolori. Inoltre presenta la nuova abilit\u00e0 \"potenziamento\", e un nuovo genere di carte: le cosiddette \"carte split\".\nNuove abilit\u00e0.\nPotenziamento.\n\u00c8 un'abilit\u00e0 che pu\u00f2 avere qualsiasi magia, ti permette di pagare un costo aggiuntivo quando la giochi per ottenere un effetto in pi\u00f9. Ad esempio una creatura potrebbe entrare in gioco con un segnalino +1/+1 se \u00e8 stato pagato il suo costo di potenziamento, o una stregoneria che normalmente ti farebbe guadagnare punti vita potrebbe fartene guadagnare il doppio pagando il potenziamento. Solitamente come costo di potenziamento \u00e8 richiesto un certo ammontare di mana da pagare, ma pu\u00f2 capitare che alcune carte richiedano di sacrificare dei permanenti, pagare dei punti vita o altro ancora.\nCarte Split.\nLe carte split sono due mini-carte complete stampate al posto di un'unica carta. \u00c8 come avere due carte in una, quando scegli quale giocare non devi pi\u00f9 considerare l'altra. Il retro di queste carte \u00e8 uguale a quello di tutte le altre per evitare che vengano riconosciute prima di essere giocate."}
{"id": "1974204", "revid": "1833487", "url": "https://it.wikipedia.org/wiki?curid=1974204", "title": "Postignano (Nocera Umbra)", "text": "Postignano \u00e8 una frazione del comune di Nocera Umbra (PG).\nTerritorio.\nData la sua posizione, che osserva la citt\u00e0 di Nocera e un vasto territorio, in epoca longobarda fu scelto come luogo di presidio fortificato e sicuro da incursioni nemiche; la sua importanza era data anche, dalla vicinanza alla Via Flaminia, attraverso cui transitavano eserciti e viandanti diretti verso Roma.\nStoria.\nI primi abitanti del castello furono nobili longobardi, discendenti dai conti di Nocera Umbra e dai Monaldeschi di Orvieto. Intorno all'anno 1150 vi nacque san Rinaldo, che fu poi vescovo di Nocera, figlio primogenito del conte del luogo, Napoleone, la cui sposa (secondo un'antica tradizione) si chiamava Lucrezia. Dall'anno della morte del santo (9 febbraio 1217), Postignano \u00e8 entrato per sempre nella storia di Nocera e della Chiesa.\nIl castello, abitato fino a tutto il XIV secolo, venne poi in possesso della Camera Apostolica, come risulta dai Registri Vaticani, che lo dava in affitto a chi ne avesse fatto richiesta. Nel XVI secolo divenne pericolante, fu abbandonato e con il materiale delle muraglie furono costruite alcune case per i contadini dei terreni circostanti, che vi restarono fino intorno al 1950. Abbandonato del tutto, ora anche da lontano sono visibili le sue imponenti rovine."}
{"id": "1974205", "revid": "287204", "url": "https://it.wikipedia.org/wiki?curid=1974205", "title": "Maria di Cleofa", "text": "Da molti esegeti cattolici viene indicata come moglie (e non figlia) di Cleofa, fratello di san Giuseppe, e madre dei fratelli di Ges\u00f9, seguendo l'interpretazione che \"Cleofa\" e \"Alfeo\" siano la medesima persona e non due personaggi distinti. Ci\u00f2 rimane un'ipotesi, ma \u00e8 senza dubbio la pi\u00f9 attendibile seguendo le sole Scritture (vedi anche Fratelli di Ges\u00f9).\nNuovo Testamento.\nL'esame sinottico di \"Vangelo secondo Matteo\" e \"Vangelo secondo Marco\" , che (come Gv 19,25) descrive le donne presenti alla passione di Ges\u00f9, porta a identificare Maria di Cleofa con la madre di Giacomo il Minore e Giuseppe-Ioses, oltre che a identificare Salome come madre dei figli di Zebedeo.\nViene inoltre identificata con l'\"altra Maria\" di \"Matteo\" presente durante la deposizione di Ges\u00f9 e testimone della tomba vuota, che in \"Marco\" e \"Luca\" viene indicata come \"Maria (madre) di Giacomo\", e in \"Marco\" come \"Maria (madre) di Ioses\".\nNella tradizione cattolica, che vede in \"Giovanni\" 19,25 tre Marie, viene considerata moglie di Cleofa-Alfeo, zio paterno di Ges\u00f9, e dunque cognata (\"sorella\" in \"Vangelo secondo Giovanni\" ) della Maria madre di Ges\u00f9. Era pertanto madre dei cugini di Ges\u00f9 Giacomo (l'apostolo figlio di Alfeo), Giuseppe, Simone (l'apostolo Simone lo Zelota) e Giuda (l'apostolo Giuda Taddeo).\nL'interpretazione protestante vede in Gv 19,25 quattro donne: Maria madre di Ges\u00f9; sua sorella, Maria di Cleofa; la Maddalena. L'interpretazione delle tre Marie viene rifiutata anche dal cattolico Brown: \"Giovanni (19,25) si pu\u00f2 anche leggere vedendovi tre donne (sua madre, la sorella di sua madre Maria di Cleofa e Maria di Magdala); ma \u00e8 improbabile che due sorelle si chiamassero entrambe Maria\". Lo stesso testo per\u00f2 poche pagine prima sottolinea come il termine \"fratello\" nella Bibbia abbia un significato pi\u00f9 ampio di quello di figlio della stessa madre: \"\u00c8 noto che nel Nuovo Testamento \"adelphos\" indica a volte altri rapporti di relazione [...]. Nell'Antico Testamento greco adelphos \u00e8 volte utilizzato nel senso pi\u00f9 ampio di \"congiunto\", \"parente\"\".\nIl testo greco per\u00f2, potrebbe implicitamente fornire un sostegno alla risoluzione della questione. Essendoci in solo due congiunzioni \u03ba\u03b1\u1f76 (\"e\") l'evangelista sembra suggerire la presenza di solo tre donne: \u1f21 \u03bc\u03ae\u03c4\u03b7\u03c1 \u03b1\u1f50\u03c4\u03bf\u1fe6 \u03ba\u03b1\u1f76 \u1f21 \u1f00\u03b4\u03b5\u03bb\u03c6\u1f74 \u03c4\u1fc6\u03c2 \u03bc\u03b7\u03c4\u03c1\u1f78\u03c2 \u03b1\u1f50\u03c4\u03bf\u1fe6 \u039c\u03b1\u03c1\u03af\u03b1 \u1f21 \u03c4\u03bf\u1fe6 \u039a\u03bb\u03c9\u03c0\u1fb6 \u03ba\u03b1\u1f76 \u039c\u03b1\u03c1\u03af\u03b1 \u1f21 \u039c\u03b1\u03b3\u03b4\u03b1\u03bb\u03b7\u03bd\u03ae. Questa interpretazione appare in contrasto con l'interpretazione protestante circa le quattro donne ai piedi della croce e, implicitamente, anche contro la tesi sui presunti fratelli carnali di Ges\u00f9. Se infatti Maria di Cleofa \u00e8 detta \"sorella di sua madre\", pur essendone solo una parente prossima, \u00e8 verosimile concludere che i fratelli di Ges\u00f9 citati in altri brani dei Vangeli fossero in realt\u00e0 suoi prossimi parenti, presumibilmente i figli di Maria di Cleofa/Alfeo Giuseppe e Simone. Una conclusione contestata dalle dottrine protestanti che non concepiscono la verginit\u00e0 di Maria dopo la nascita di Ges\u00f9 pur condividendo il concepimento verginale della stessa.\nLetteratura apocrifa e patristica.\nMaria di Cleofa viene nominata numerose volte anche nella letteratura apocrifa, non inclusa nel Canone, ma a seconda dei testi cambia la sua parentela con Cleofa.\nSecondo il Vangelo dello Pseudo-Tommaso, per esempio, Maria sarebbe madre di Cleofa e moglie di un tal Tolomeo. Questo Cleofa, sempre secondo lo stesso vangelo, sarebbe l'apostolo di Ges\u00f9 chiamato Bartolomeo.\nMaria di Cleofa poi \u00e8 moglie di Cleofa/Cleopa/Alfeo secondo il Frammento Papia, attribuito al vescovo Papia, discepolo dell'apostolo Giovanni figlio di Zebedeo. Secondo il Frammento, ella sarebbe la madre di Giacomo il Minore, di Giuseppe, di Simone lo Zelota e di Giuda Taddeo \u2013 tre dei quali sono apostoli. La Chiesa cattolica potrebbe dedurre da questo frammento la credenza che Maria di Cleofa sia la madre dei cosiddetti \"fratelli di Ges\u00f9\" \u2013 ipotesi non condivisa dai soli protestanti.\nInfine, Maria di Cleofa sarebbe figlia di Cleofa (fratello di san Gioacchino) secondo il Vangelo dello Pseudo-Matteo.\nNon \u00e8 da escludere l'ipotesi secondo la quale il nome Cleofa/Cleopa/Alfeo, che significa \u00abil successore\u00bb (da cui il titolo arabo di \"califfo\") sia in realt\u00e0 un titolo che quindi designerebbe il padre (vedi Vangelo dello Pseudo-Matteo) di questa Maria, suo figlio (vedi Vangelo dello Pseudo-Tommaso) Bartolomeo (identificabile col suo figlio di nome Giuseppe citato da Papia?) e suo marito Tolomeo (vedi Vangelo dello Pseudo-Tommaso e Frammento Papia).\nIl marito di questa Maria, di nome Cleofa, secondo i Padri della Chiesa, sarebbe il fratello di san Giuseppe (padre anagrafico di Ges\u00f9), mentre il di lei padre sarebbe un fratello di san Gioacchino.\nCulto.\nDal Martirologio Romano al 24 aprile: \"A Gerusalemme, commemorazione delle sante donne Maria di Cleofa e Salom\u00e8, che insieme a Maria Maddalena vennero la mattina di Pasqua al sepolcro del Signore per ungere il suo corpo e per prime udirono l'annuncio della sua risurrezione\"."}
{"id": "1974208", "revid": "887364", "url": "https://it.wikipedia.org/wiki?curid=1974208", "title": "Cartolina illustrata", "text": ""}
{"id": "1974210", "revid": "256896", "url": "https://it.wikipedia.org/wiki?curid=1974210", "title": "Ssccp", "text": ""}
{"id": "1974212", "revid": "599013", "url": "https://it.wikipedia.org/wiki?curid=1974212", "title": "Alfredo Sabbadin", "text": "Carriera.\nNel 1957, suo anno di esordio, fu diretto rivale di Ercole Baldini nella conquista della maglia tricolore, che Sabbadin non vinse mai, ma che conquist\u00f2 il fratello minore Arturo, nel 1961.\nTuttavia Sabbadin ottenne diverse vittorie in classiche del ciclismo italiano quali la Coppa Sabatini ed il Giro del Piemonte e vinse anche tre tappe al Giro d'Italia.\nSi ritir\u00f2 dal mondo del pedale nel 1965, dopo aver concluso alcune stagioni, senza importanti piazzamenti."}
{"id": "1974217", "revid": "98077", "url": "https://it.wikipedia.org/wiki?curid=1974217", "title": "Lombard credit", "text": ""}
{"id": "1974225", "revid": "1543377", "url": "https://it.wikipedia.org/wiki?curid=1974225", "title": "NGC 2440", "text": "NGC 2440 \u00e8 una nebulosa planetaria visibile nella costellazione della Poppa.\nLa nebulosa fu scoperta nel 1790 da William Herschel; si individua con facilit\u00e0, poich\u00e9 si trova circa 4 gradi a sud dell'ammasso aperto M47. Nonostante le sue piccole dimensioni, pu\u00f2 essere scorta anche con un piccolo telescopio. La stella centrale della nebulosa, la nana bianca, ha magnitudine 14,3.\nCaratteristica peculiare della stella al centro di questa nebulosa \u00e8 l'elevatissima temperatura superficiale di 200.000 kelvin."}
{"id": "1974231", "revid": "256896", "url": "https://it.wikipedia.org/wiki?curid=1974231", "title": "SSCCP", "text": ""}
{"id": "1974234", "revid": "256896", "url": "https://it.wikipedia.org/wiki?curid=1974234", "title": "Sscct", "text": ""}
{"id": "1974238", "revid": "599013", "url": "https://it.wikipedia.org/wiki?curid=1974238", "title": "Arturo Sabbadin", "text": "Professionista dal 1960 al 1964, fu campione italiano nel 1961.\nCarriera.\nFratello minore di Alfredo, pass\u00f2 professionista nel 1960 dopo aver vinto il Giro del Mendrisotto da dilettante ed essersi classificato secondo al Giro di Sicilia 1957.\nSvolse prevalentemente il ruolo di gregario, ottenendo un'unica soddisfazione nel 1961 quando riusc\u00ec ad imporsi nella Coppa Bernocchi, quell'anno valida come campionato italiano, che gli permise di indossare la maglia tricolore. Tra li altri piazzamenti, un secondo posto nell'undicesima tappa della Vuelta a Espa\u00f1a sempre nel 1961. Si ritir\u00f2 dalle corse nel 1965."}
{"id": "1974245", "revid": "647919", "url": "https://it.wikipedia.org/wiki?curid=1974245", "title": "Suore del Santissimo Sacramento per gli Indiani e la Gente di Colore", "text": ""}
{"id": "1974249", "revid": "300067", "url": "https://it.wikipedia.org/wiki?curid=1974249", "title": "Gymnastikos Syllogos Amarousiou", "text": "Il G.S. Amarousiou \u00e8 una societ\u00e0 cestistica avente sede ad Amarousio, comune della prefettura di Atene, in Grecia. Fondata nel 1950, gioca nel campionato greco.\nDisputa le partite interne nella Maroussi Indoor Hall, che ha una capacit\u00e0 di 2.000 spettatori."}
{"id": "1974251", "revid": "712828", "url": "https://it.wikipedia.org/wiki?curid=1974251", "title": "Majin Tantei N\u014dgami Neuro", "text": ""}
{"id": "1974255", "revid": "767487", "url": "https://it.wikipedia.org/wiki?curid=1974255", "title": "Senza famiglia, nullatenenti cercano affetto", "text": "Senza famiglia, nullatenenti cercano affetto \u00e8 un film del 1972 scritto, diretto e interpretato da Vittorio Gassman. Questo \u00e8 il primo e unico film diretto interamente da Gassman nella sua filmografia da regista.\nTrama.\nAgostino, un poveraccio sbandato, ha una fissazione: ritrovare la madre. Sarebbe facilmente preso in giro da persone senza scrupoli se su di lui non vegliasse Armando, anche lui spiantato ma meno sprovveduto. La conclusione \u00e8 comunque triste per entrambi: Agostino finisce in un ospedale psichiatrico, Armando in prigione. Quando entrambi tornano in libert\u00e0, Armando riprende la sua vita errabonda, mentre Agostino tenta di integrarsi nella societ\u00e0 che lo aveva sempre respinto.\nColonna sonora.\nLa colonna sonora fu scritta dal M\u00b0 Fiorenzo Carpi e diretta dal M\u00b0 Gianfranco Plenizio. Nella partitura convivono stilemi di musica colta e popolare, o pi\u00f9 precisamente alcuni temi di carattere popolare sono orchestrati con stile colto e raffinato. Forti i richiami al tema del film \"Incompreso\" del 1966 di cui Carpi \u00e8 autore delle musiche (\"Piccola fuga\").\nVittorio Gassman \u00e8 l'interprete della divertente canzone che si ascolta nei titoli di coda."}
{"id": "1974257", "revid": "1005847", "url": "https://it.wikipedia.org/wiki?curid=1974257", "title": "Makov", "text": "Makov pu\u00f2 riferirsi a diversi toponimi:"}
{"id": "1974258", "revid": "339392", "url": "https://it.wikipedia.org/wiki?curid=1974258", "title": "Virginia Slims Championships", "text": ""}
{"id": "1974263", "revid": "1514393", "url": "https://it.wikipedia.org/wiki?curid=1974263", "title": "Tana Delle Tigri", "text": ""}
{"id": "1974264", "revid": "125429416", "url": "https://it.wikipedia.org/wiki?curid=1974264", "title": "Giuseppe Tomasi di Lampedusa", "text": "Letterato di complessa personalit\u00e0 e autore del noto romanzo \"Il Gattopardo\", fu un personaggio taciturno e solitario e trascorse gran parte del suo tempo nella lettura. Ricordando la propria infanzia scrisse: \"ero un ragazzo cui piaceva la solitudine, cui piaceva di pi\u00f9 stare con le cose che con le persone\".\nBiografia.\nInfanzia.\nDon Giuseppe Tomasi, 11\u00ba principe di Lampedusa, 12\u00ba duca di Palma, barone di Montechiaro, barone della Torretta, Grande di Spagna di prima Classe (titoli acquisiti il 25 giugno 1934 alla morte del padre), nacque a Palermo il 23 dicembre del 1896, figlio di Giulio Maria Tomasi (1868-1934) e di Beatrice Mastrogiovanni Tasca di Cut\u00f2 (1870-1946). Rimase figlio unico dopo la morte della sorella maggiore Stefania, avvenuta a causa di una difterite (1897). Fu molto legato alla madre, donna dalla forte personalit\u00e0, che ebbe grande influenza sul futuro scrittore.\nNon lo stesso avvenne col padre, un uomo dal carattere freddo e distaccato. Da bambino studi\u00f2 nella sua grande casa a Palermo con l'ausilio di una maestra privata, della madre (che gli insegn\u00f2 il francese) e della nonna, che gli leggeva i romanzi di Emilio Salgari. Nel piccolo teatro della residenza di Santa Margherita Belice, ereditata dai Cut\u00f2 e molto amata da sua madre, dove passava lunghi periodi di vacanza, talora anche in inverno, assistette per la prima volta a una rappresentazione dell\"Amleto\", recitato da una compagnia di girovaghi.\nIl casato dei Tomasi di Lampedusa \u00e8 una diramazione della famiglia Tomasi da cui discendono anche i Leopardi di Recanati e che la tradizione indica di origini bizantine. Caratterizzata da grande fervore religioso, non condiviso dallo scrittore, la famiglia vanta nell'albero genealogico un santo, san Giuseppe Maria Tomasi (1649-1713), e una venerabile, Isabella Tomasi (1645-1690). In epoca recente lo zio Pietro Tomasi della Torretta fu Ministro degli esteri e presidente del Senato.\nSotto le armi a Caporetto.\nA partire dal 1911 Tomasi di Lampedusa frequent\u00f2 il liceo classico a Roma e in seguito a Palermo. Sempre a Roma, nel 1915 s'iscrisse alla facolt\u00e0 di Giurisprudenza, senza terminare gli studi. Nello stesso anno venne chiamato alle armi, partecip\u00f2 alla guerra come ufficiale d'artiglieria e nella disfatta di Caporetto fu catturato dagli austriaci, che lo imprigionarono in Ungheria. Riuscito a fuggire, torn\u00f2 a piedi in Italia.\nDopo le sue dimissioni dal Regio Esercito con il grado di tenente, ritorn\u00f2 nella sua casa in Sicilia, alternando al riposo qualche viaggio, sempre in compagnia della madre, che non lo abbandonava mai, e svolgendo studi sulle letterature straniere. Nel 1925, insieme al cugino Lucio Piccolo, si rec\u00f2 a Genova, dove si trattenne circa sei mesi, collaborando alla rivista letteraria \"Le opere e i giorni\".\nIl matrimonio con Licy von Wolff-Stomersee.\nA Riga, il 24 agosto 1932, spos\u00f2 in una chiesa ortodossa la studiosa di psicanalisi Alexandra, baronessa von Wolff-Stomersee, detta \"Licy\", figlia del barone tedesco del Baltico Boris von Wolff-Stomersee e della cantante italiana Alice Barbi, la quale nel 1920 aveva sposato in seconde nozze il diplomatico Pietro Tomasi, marchese della Torretta, zio di Giuseppe. Andarono a vivere con la madre di lui a Palermo, ma ben presto l'incompatibilit\u00e0 di carattere tra le due donne fece tornare \"Licy\" in Lettonia. Nel 1934 mor\u00ec Giulio Tomasi, e cos\u00ec Giuseppe eredit\u00f2 il titolo. Nel 1940 venne richiamato alle armi, ma, essendo a capo dell'azienda agricola ereditata, fu presto congedato.\nSi rifugi\u00f2 cos\u00ec con la madre a Villa Piccolo (Capo d'Orlando), dove poi li raggiunse \"Licy\", per sfuggire ai pericoli della guerra. Alla fine del 1944 fu nominato presidente provinciale della Croce Rossa Italiana di Palermo e poi presidente regionale, fino al 1946..\nLa madre, che era da poco tornata a Palermo, mor\u00ec nel 1946. Nel 1953 inizi\u00f2 a frequentare un gruppo di giovani intellettuali, dei quali facevano parte Francesco Orlando e Gioacchino Lanza Mazzarino. Con quest'ultimo instaur\u00f2 un buon rapporto affettivo, tanto da adottarlo qualche anno dopo. Da quel momento in poi Gioacchino Lanza Mazzarino fu ribattezzato Gioacchino Lanza Tomasi.\nL'incontro con Eugenio Montale e Maria Bellonci.\nTomasi di Lampedusa fu spesso ospite presso il cugino Lucio Piccolo, col quale si rec\u00f2 nel 1954 a San Pellegrino Terme per assistere a un convegno letterario, cui il parente poeta era stato invitato per ritirare il primo premio di un concorso letterario. L\u00ec conobbe Eugenio Montale e Maria Bellonci. Si dice che fu al ritorno da quel viaggio che inizi\u00f2 a scrivere \"Il Gattopardo\", ultimato due anni dopo, nel 1956.\nAll'inizio il manoscritto del \"Gattopardo\" non fu preso in considerazione dalle case editrici Mondadori e Einaudi, alle quali era stato inviato in lettura, e i rifiuti riempirono Tomasi di Lampedusa di amarezza. Il manoscritto fu giudicato negativamente da Elio Vittorini, all'epoca influente lettore per Mondadori e curatore della celebre collana \"I gettoni\" per l'editore Einaudi, che non s'accorse di aver letto un capolavoro della letteratura italiana e mondiale. Vittorini successivamente rifiuter\u00e0 la pubblicazione de \"Il dottor \u017divago\" di Pasternak e \"Il tamburo di latta\" di Grass.\nLa morte e il successo postumo.\nNel 1957 gli fu diagnosticato un tumore ai polmoni; mor\u00ec il 23 luglio, non prima di aver adottato come erede l'allievo e lontano cugino Gioacchino Lanza di Assaro. Il romanzo fu pubblicato postumo nel novembre del 1958, quando Elena Croce lo invi\u00f2 a Giorgio Bassani, che lo fece pubblicare presso la casa editrice Feltrinelli. Nel 1959 il romanzo vinse il Premio Strega. Curiosamente, anche Giuseppe Tomasi di Lampedusa mor\u00ec lontano da casa come il suo antenato protagonista de \"Il Gattopardo\", il 23 luglio 1957 a Roma, nella casa della cognata in via San Martino della Battaglia n. 2, dove era andato per sottoporsi a particolari cure mediche che si rivelarono inefficaci. La salma fu tumulata il 28 luglio nella tomba di famiglia al Cimitero dei Cappuccini di Palermo.\nNon avendo eredi, i titoli nobiliari (duca di Palma, principe di Lampedusa, barone di Montechiaro, barone della Torretta e Grande di Spagna di prima Classe) andarono allo zio paterno Pietro Tomasi della Torretta, che mor\u00ec nel 1962 senza lasciare discendenti diretti, ma solo collaterali. Gli succedette il cugino Giuseppe Garofalo, figlio di Maria Antonia Tomasi di Lampedusa, suo congiunto maschio pi\u00f9 prossimo, che eredit\u00f2 con due cugine figlie di Chiara anche parte dei beni."}
{"id": "1974266", "revid": "729019", "url": "https://it.wikipedia.org/wiki?curid=1974266", "title": "Ottone Enrico Del Carretto", "text": "Biografia.\nFiglio di un generale dell'armata imperiale appartenente alla nobile famiglia aleramica dei Del Carretto, il generale Ottone Enrico del Carretto acquis\u00ec a Bonn, ove era governatore militare, una certa fama come comandante di una parte dell'esercito imperiale di Leopoldo I allorch\u00e9 l'11 agosto del 1675 combatt\u00e9 la vittoriosa battaglia di Konzer Br\u00fccke contro le truppe francesi del Cr\u00e9quy, nel corso della guerra d'Olanda.\nIl luogo della battaglia era nei pressi della confluenza del fiume Saar e della Mosella, fra la citt\u00e0 di Konz e la localit\u00e0 di Wasserliesch (che da lui prese il nome di Granah\u00f6he).\nOttone Enrico comandava l'ala destra di un'armata, distaccata dal grosso delle truppe imperiali che, al comando di Carlo IV di Lorena, stavano assediando la citt\u00e0 di Treviri. Egli, attaccando al momento giusto e nel punto giusto, sbaragli\u00f2 l'esercito nemico, il che consent\u00ec la liberazione della citt\u00e0 di Treviri e del suo circondario dall'occupazione francese.\nNel 1678 divenne Cavaliere dell'Ordine del Toson d'Oro e fu nominato ambasciatore in Spagna. Nell'aprile del 1682 fu nominato Governatore dei Paesi Bassi spagnoli, carica che tenne fino al 1685. Nel 1683 fu nominato feldmaresciallo del Sacro Romano Impero.\nMatrimoni e figli.\nIl 31 luglio 1667 Ottone Enrico spos\u00f2 Maria Teresa di Herberstein (Graz, 1641 - Bruxelles 1682), vedova del conte Francesco Adamo di Losenstein, dalla quale ebbe due figlie:\nDopo la morte della moglie, Ottone Enrico si era risposato il 10 giugno 1683 con Maria Theresa d'Arenberg (1666 \u2013 1716), sorella del futuro genero. Da questo matrimonio non nacquero figli."}
{"id": "1974271", "revid": "89688", "url": "https://it.wikipedia.org/wiki?curid=1974271", "title": "Prince of Tennis", "text": ""}
{"id": "1974272", "revid": "300067", "url": "https://it.wikipedia.org/wiki?curid=1974272", "title": "Vasco Evtimov", "text": ""}
{"id": "1974274", "revid": "1342115", "url": "https://it.wikipedia.org/wiki?curid=1974274", "title": "Ludovico Coccapani", "text": "Biografia.\nDiscendente di un'agiata famiglia borghese di ceramisti originaria di Sassuolo e stabilitasi in Toscana alla fine del Seicento, crebbe assorbendo profondamente i valori cristiani. Dopo un breve periodo di insegnamento nelle scuole elementari, a 25 anni decise di dedicare la sua vita all'assistenza dei poveri e dei pi\u00f9 bisognosi. Entrato a far parte del Terz'ordine francescano e della Societ\u00e0 di San Vincenzo de' Paoli nel 1874, oper\u00f2 spesso all'interno delle carceri, portando la parola della speranza cristiana tra i condannati. Legato da profonda amicizia al Cardinale Pisano Venerabile Carlo Raffaello Rossi che fu suo confessore, conobbe e collabor\u00f2 con il Beato Giuseppe Toniolo.\nNel 1914 divent\u00f2 presidente del Consiglio Particolare della Conferenza vincenziana pisana, rimanendone a capo fino alla morte avvenuta presso la casa natale di Calcinaia la sera del 14 novembre 1931. Chiese esplicitamente che non gli venissero dedicati onori particolari, ma funerali modesti con seppellimento nel campo comune, dove riposavano le persone pi\u00f9 povere che aveva assistito durante la propria vita. La causa di beatificazione venne iniziata a livello diocesano nel 1949, centenario della nascita.\nIn suo nome \u00e8 stata intitolata una Scuola materna privata, sorta nel palazzo di famiglia dove egli mor\u00ec a Calcinaia e che venne per sua iniziativa donato all'Opera Cardinale Maffi nel 1925; nello stesso paese gli \u00e8 stato successivamente intitolato anche il locale Museo della Ceramica. A lui \u00e8 anche intitolata una mensa dei poveri presso la parrocchia di San Francesco in Pisa e una via vicina alla medesima parrocchia."}
{"id": "1974275", "revid": "599013", "url": "https://it.wikipedia.org/wiki?curid=1974275", "title": "Malinov\u00e1", "text": "Malinov\u00e1 pu\u00f2 riferirsi a diversi toponimi:"}
{"id": "1974276", "revid": "1776051", "url": "https://it.wikipedia.org/wiki?curid=1974276", "title": "Pelagio Pallavicino", "text": "Biografia.\nSebbene avesse ricevuto il priorato, che era la prima dignit\u00e0 tra i canonici per le sue capacit\u00e0 di governo e saggezza, era probabilmente di condizione sociale molto modesta, in quanto alla morte di Rinaldo, ed eletto vescovo dal Capitolo, non aveva n\u00e9 denari, n\u00e9 un cavallo proprio per andare a Roma a ricevere la consacrazione dal Papa, come era in uso a quel tempo. Infatti, con atto notarile, si fece prestare i denari occorrenti dai monaci benedettini del monastero di San Pietro di Landolina sulle montagne di Nocera, abbuonando per cento e uno anni le decime dovute al vescovado nocerino da quei monaci.\nProclamato il predecessore Rinaldo santo a voce di popolo, con processo canonico e raccolta di numerosissimi testi, ne approv\u00f2 il culto.\nDurante il suo episcopato fu incaricato dalla Sede Apostolica di dirimere molte controversie in ambito ecclesiale, segno del riconoscimento da parte della Chiesa istituzionale delle sue particolari doti. Fu vescovo di Nocera per circa dieci anni: gli succedette il vescovo Costanzo."}
{"id": "1974277", "revid": "4711", "url": "https://it.wikipedia.org/wiki?curid=1974277", "title": "Maroussi BC", "text": ""}
{"id": "1974278", "revid": "4711", "url": "https://it.wikipedia.org/wiki?curid=1974278", "title": "Maroussi Atene", "text": ""}
{"id": "1974279", "revid": "161374", "url": "https://it.wikipedia.org/wiki?curid=1974279", "title": "Shin butouden", "text": ""}
{"id": "1974281", "revid": "4711", "url": "https://it.wikipedia.org/wiki?curid=1974281", "title": "Maroussi B.C.", "text": ""}
{"id": "1974282", "revid": "339392", "url": "https://it.wikipedia.org/wiki?curid=1974282", "title": "Nikolay Padius", "text": ""}
{"id": "1974288", "revid": "57342", "url": "https://it.wikipedia.org/wiki?curid=1974288", "title": "Fabrizio Fabbri", "text": "Professionista dal 1970 al 1979, fu gregario al servizio di capitani come Felice Gimondi e Francesco Moser. Dopo il ritiro dalle corse ha ricoperto la carica di direttore sportivo presso squadre ciclistiche professionistiche e dilettantistiche.\nCarriera.\nCampione toscano dilettanti nella fine anni sessanta tra le file dell'U.C.P. ISA di Iolo, passa professionista nel 1970 con la Filotex di Waldemaro Bartolozzi. Nove furono le sue partecipazioni al Giro d'Italia, con tre vittorie di tappa e due buoni piazzamenti in classifica generale: un dodicesimo posto nel 1975 ed un tredicesimo l'anno seguente.\nConclusa la carriera agonistica nel 1979, \u00e8 rimasto nel mondo del ciclismo come direttore sportivo. In questa vesta ha diretto squadre dilettantistiche toscane, tra le quali l'U.C. Casini-Vellutex, passando poi, nel 1993, sull'ammiraglia della Mapei, e rimanendovi per dieci stagioni, fino al 2002. Nel 2003 segue la Nazionale italiana di ciclismo open, tra le cui file il giovane Damiano Cunego vincer\u00e0 il Tour of Qinghai Lake. Nel 2009 sale sull'ammiraglia dell'Amica Chips-Knauf, squadra professionistica poi sospesa dall'Unione Ciclistica Internazionale a met\u00e0 stagione per motivi economici.\nDal 2011 conduceva un programma sportivo per Radio Man\u00e0 Sport. Fabbri ha fatto parte della commissione del premio internazionale ciclistico Giglio d'Oro."}
{"id": "1974294", "revid": "857138", "url": "https://it.wikipedia.org/wiki?curid=1974294", "title": "Miku\u0161ovce", "text": "Miku\u0161ovce pu\u00f2 riferirsi a diversi toponimi della Slovacchia:"}
{"id": "1974296", "revid": "1546219", "url": "https://it.wikipedia.org/wiki?curid=1974296", "title": "Klabautermann", "text": "Klabautermann \u00e8 lo spirito protettore delle navi, che secondo una leggenda diffusa nel Mar Baltico risiederebbe nelle navi che vengano \"trattate bene\"; di queste proteggerebbe sia la struttura che l'equipaggio (ed anche i pescatori). \nLo si raffigura con in mano un martello e coperto con la cerata gialla dei marinai ed un berretto marinaro di lana.\nSi \u00e8 supposta un'etimologia riferita al verbo basso tedesco \"kalfatern\" (calafatare), cio\u00e8 all'operazione di sigillare protettivamente le parti dello scafo per impedirne l'allagamento.\nCi sono anche rappresentazioni negative, che lo vedono responsabile degli inconvenienti a bordo."}
{"id": "1974299", "revid": "2091899", "url": "https://it.wikipedia.org/wiki?curid=1974299", "title": "Storia della Toscana", "text": "La Storia della Toscana abbraccia un lunghissimo periodo di tempo, che spazia dal Paleolitico ai giorni nostri.\nOrigini.\nLe pi\u00f9 antiche testimonianze del popolamento umano in Toscana risalgono al Paleolitico. La specie pi\u00f9 antica, del genere \"Homo\", rappresentata in Toscana, \u00e8 quella dell'uomo \"Homo Heidelbergensis\", i cui strumenti in pietra sono invece stati ritrovati in abbondanza nella vicina Valle dell'Arno e nell'area costiera livornese. Anche ben documentata \u00e8 la presenza di \"Homo neanderthalensis\", che visse nell'area all'incirca tra i 90.000 a 40.000 anni da oggi. Industrie in pietra scheggiata appartenutegli sono state rinvenute nel Mugello, nel senese, in particolare sul Monte Cetona, nell'area delle Apuane, nel livornese, nella Valle del Serchio e nel corso inferiore dell'Arno.\nFasi successive, tra cui la fase nota come Uluzziano, sono documentate in Toscana nella Grotta La Fabbrica, a Indicatore (Arezzo), San Romano (Pisa), Salviano e a Maroccone (Livorno). Le prime fasi culturali legate invece a \"Homo sapiens\" sono dette Aurignaziano e Gravettiano, e sono testimoniate in Toscana, presso Laterina, presso Montelupo e a Monte Longo, vicino ad Arezzo.\nNeolitico.\nNell'VIII millennio a.C. appare in territorio toscano la cosiddetta \"cultura della ceramica cardiale\" che segna l'introduzione della rivoluzione neolitica. Aspetto particolare della cultura della ceramica impressa, detta cardiale perch\u00e9 ottenuta mediante l'impressione della conchiglia del mollusco Cardium, \u00e8 comune alla Liguria, a tutto il medio tirrenico, alla Francia meridionale e alla penisola iberica. In questa fase le comunit\u00e0 della Toscana interagiscono con quelle delle isole tirreniche: arcipelago toscano, Corsica e Sardegna con cui intrattengono importanti \"scambi commerciali\", in particolare di ossidiana, attraverso una rotta verso nord, che coinvolge anche l'isola d'Elba, come testimoniano le ossidiane sarde ritrovate in Italia settentrionale e in Francia meridionale. Pertanto la Toscana nel Neolitico antico fa parte di una vasta area culturale occidentale, mentre sono molto limitati gli scambi culturali con le aree medio-adriatiche e quelle dell'Italia meridionale. \nSeguir\u00e0 nel neolitico medio la fase detta della \"ceramica lineare\", diffusa, oltre che in Toscana, anche in Veneto, Emilia, e Lazio. Nella Toscana settentrionale e centrale, in particolare in Garfagnana, nel pisano e nel sito di Mileto nel comune di Sesto Fiorentino, numerose sono le testimonianze di contatti con la cultura di Fiorano nella pianura padana. Mentre nella Toscana meridionale, dove pi\u00f9 intensi sono i rapporti con l'area laziale, nella Grotta dell'Orso di Sarteano nel senese, si sviluppa un aspetto per certi versi originali, e nel sito di Cava Barbieri a Pienza, sempre nel senese, la presenza di ceramiche dipinte delle culture di Catignano e di Ripoli nell'Abruzzo settentrionale \u00e8 la testimonianza di una rete di rapporti con l'Italia medio-adriatica.\nNel tardo Neolitico la Toscana settentrionale condivide molti aspetti con la cultura francese di Chassey nella Francia centro-orientale e con quella dell'Italia settentrionale di Lagozza, dal nome di una localit\u00e0 nel comune di Besnate in provincia di Varese in Lombardia.\nCalcolitico ed et\u00e0 del bronzo.\nNel calcolitico fra il IV e il II millennio a.C. la Toscana meridionale e il Lazio settentrionale sono caratterizzate dalla cultura del Rinaldone che in seguito incorporer\u00e0 al suo interno elementi della cultura del vaso campaniforme, gi\u00e0 attestata nella Toscana centrale, nella piana fiorentina. A questo periodo risalgono anche le statue stele della Lunigiana.\nNell'et\u00e0 del Bronzo fiorisce lungo la dorsale appenninica, la cosiddetta \"cultura appenninica\", distinta in due fasi, protoappenninica e subappenninica con economia agricola e pastorale. \nNell'et\u00e0 del bronzo finale (1200-1000 a.C. circa) si diffonde la cultura protovillanoviana, collegabile alla discesa delle popolazioni italiche, che mostra varie similitudini con la cultura dei campi di urne dell'Europa centrale. Viene succeduta dalla cultura villanoviana a partire dal X secolo a.C. circa.\nEtruschi.\nFra il X secolo a.C. e l'VIII secolo a.C., la prima et\u00e0 del ferro trov\u00f2 la sua massima espressione la cultura villanoviana che rappresenta la fase pi\u00f9 antica della civilt\u00e0 etrusca. Preceduta dalla cultura protovillanoviana, la cultura villanoviana prende il nome da Villanova, una frazione di Castenaso, un insediamento di grande interesse archeologico nei pressi di Bologna, dove sono state trovate lance, spade, pettini e gioielli di ogni tipo. Dagli Etruschi, l'attuale territorio regionale prese il nome di Etruria, Tuscia per i Romani e successivamente Tuscania e Toscana. Mentre le aree della Toscana nord-occidentale furono abitate dagli antichi Liguri. Tuttavia, il confine tra Liguri ed Etruschi cambi\u00f2 pi\u00f9 volte durante l'et\u00e0 del ferro. Nella Toscana nord-occidentale, l'area tra i fiumi Arno e Magra fu culturalmente allineata con gli Etruschi nella prima et\u00e0 del ferro, e divenne sotto controllo ligure nella tarda et\u00e0 del ferro.\nVerso l'VIII secolo a.C. gli Etruschi, grazie al contatto con i Greci che si erano stabiliti nel sud Italia, entrano nella fase orientalizzante. Non sono arrivati integri fino a noi testi letterari in lingua ma un nutrito \"corpus\" di oltre 13\u00a0000 iscrizioni che presenta un problema di comprensione, in quanto le iscrizioni sono prevalentemente a carattere religioso o funerario. \nSull'origine e la provenienza degli Etruschi \u00e8 fiorita una notevole letteratura, non solo storica e archeologica. Le notizie che ci provengono da fonti storiche sono infatti piuttosto discordanti. L'archeologo Massimo Pallottino, nell'introduzione del suo manuale \"Etruscologia\" (Milano, 1984), ha sottolineato come il problema dell'origine della civilt\u00e0 etrusca non vada incentrato sulla provenienza, quanto piuttosto sulla formazione. Egli evidenzi\u00f2 come, per la maggior parte dei popoli, non solo dell'antichit\u00e0 ma anche del mondo moderno, si parli sempre di formazione, mentre per gli Etruschi ci si \u00e8 posti il problema della provenienza. In epoca moderna, tutte le evidenze raccolte fino a oggi dagli studiosi sono a favore di un'origine indigena degli Etruschi. \nAttorno al VI secolo a.C., gli Etruschi raggiunsero il culmine della loro potenza, con possedimenti che andavano dalla Pianura Padana alla Campania; costruirono strade, tra le quali si sono ben conservate le Vie Cave (tra Sovana, Pitigliano e Sorano), bonificarono paludi ed edificarono grandi citt\u00e0 tra la Toscana e il Lazio, come Arezzo, Chiusi, Volterra, Populonia, Vetulonia, Roselle, Vulci, Tarquinia, Veio e Volsinii.\nII livello di civilt\u00e0 raggiunto da questo grande popolo \u00e8 testimoniato dagli eccezionali reperti archeologici, sparsi in un territorio vastissimo e ritrovati nelle tombe - di ogni tipo e dimensione - delle necropoli, straordinarie ed incredibili citt\u00e0 dei morti. Inoltre si osservano interessantissime similitudini - inconsuete per il Mediterraneo del tempo- tra i diritti degli uomini e quelli delle donne; interessante per esempio che la moglie potesse godere dell'eredit\u00e0 del marito o che potesse partecipare ai banchetti sullo stesso letto del suo uomo, o assistere agli spettacoli accompagnandosi al marito. La cosa era talmente diversa dall'usuale che per i Romani il termine \"etrusca\" poteva facilmente essere usato come un sinonimo di \"prostituta\".\nRomani.\nNel III secolo a.C. gli Etruschi furono sconfitti dalla potenza militare di Roma e, dopo un primo periodo di prosperit\u00e0, dovuto allo sviluppo dell'artigianato, dell'estrazione e della lavorazione del ferro, dei commerci, tutta la regione decadde economicamente, culturalmente e socialmente. Anche la Toscana venne cos\u00ec conquistata dai Romani, che si insediarono presso le preesistenti localit\u00e0 etrusche, oltre a fondare nuove citt\u00e0 come Florentia e Cosa, attualmente una delle meglio conservate con le mura, il foro, l'acropoli e il capitolium, sorto originariamente come Tempio di Giove, oltre ad avere una propria monetazione.\nMedioevo.\nDopo la caduta dell'Impero romano d'Occidente la regione venne enormemente spopolata e pass\u00f2 attraverso la dominazione ostrogota e bizantina, prima di divenire oggetto di conquista da parte dei Longobardi (569), che la eressero a ducato con sede a Lucca.\nVi sorsero fondazioni monastiche provenienti dall'abbazia di Bobbio che ripresero i commerci con la pianura, creando le basi per lo sviluppo dell'agricoltura, con la diffusione di vigneti, castagneti, oliveti, mulini e frantoi. Si aprirono nuove vie commerciali con la Pianura padana attraverso le future e varie vie commerciali e di comunicazione: olio, sale, legname, carne, ecc.\nMarchesato di Toscana.\nDopo la caduta dei Longobardi per opera di Carlo Magno, il ducato divenne contea e successivamente marchesato di Lucca. Nell'XI secolo il Marchesato pass\u00f2 agli Attoni, grandi feudatari Canossiani, che possedevano anche Modena, Reggio Emilia e Mantova. A quella famiglia apparteneva la famosa Contessa Matilde di Canossa, nel cui castello avvenne l'incontro fra il papa Gregorio VII e l'imperatore di Germania, Enrico IV.\nSiamo nel periodo storico dellincastellamento, legato a esigenze difensive e di comando territoriale, che determin\u00f2 attraverso la logica feudale seguita anche da dislocazioni di abbazie e celle del clero, quegli insediamenti medievali sparsi che oggi distinguono gran parte della Toscana: merita qui ricordare i castelli e i conseguenti borghi fortificati di Monteriggioni, Brolio, Lucignano, Poppi, il Castello di Oliveto presso Castelfiorentino, Radicofani, Trequanda, Volterra, il Castello Malaspina di Massa, Fosdinovo, Gargonza, Vicopisano, Lari, Monsummano, Montevettolini, il Castello di Bibbione presso San Casciano in Val di Pesa, il Castello Nipozzano, Bucine, Montalcino, Piancastagnaio, Santa Fiora oltre ai numerosi castelli della provincia di Grosseto.\nLa repubblica marinara di Pisa.\nNell'XI secolo Pisa divenne la citt\u00e0 pi\u00f9 potente e importante della Toscana e una repubblica marinara, con decisive vittorie contro i Saraceni, tra cui la liberazione di Palermo e Reggio Calabria, e la conquista delle Baleari. Il dominio della Repubblica Marinara si estende su tutta la Toscana tirrenica, le isole dell'Arcipelago Toscano e le isole di Sardegna e Corsica. A sud \u00e8 presente il dominio degli Aldobrandeschi, importante casata di origine longobarda, che controllava la parte meridionale delle attuali province di Livorno e Siena, oltre all'intera provincia di Grosseto fino all'Alto Lazio, entrando spesso in conflitto con il Papato, fino all'emergere della citt\u00e0 di Siena, che pi\u00f9 tardi entrer\u00e0 in competizione con Firenze.\nL'affermazione dei liberi Comuni e la Lega toscana del 1197.\nAttorno al XII secolo inizia il periodo dei Liberi Comuni e Lucca diventa il primo comune in Italia. Nascono le prime forme di democrazia partecipativa e le associazioni di arti e mestieri, che fecero della Toscana un irripetibile esempio di autonomia culturale, sociale ed economica. Nei primi decenni del XIII secolo, sorsero in Toscana anche i primi \"studium\" universitari, quello di Arezzo nel 1215, seguito pochi anni pi\u00f9 tardi dallo \"studium\" senese (1240), ancora oggi attivo come universit\u00e0.\nIn questo periodo, che va dal X secolo al XIII secolo, vengono effettuati vari tentativi di creare un coordinamento politico tra i vari poteri toscani, da quello portato avanti dai marchesi di Toscana (da Ugo il Grande a Beatrice di Lorena) a quello espresso dai comuni della Lega toscana (1197).\nSar\u00e0 comunque Firenze ad imporsi come forza aggregante pan-toscana tra il XIV e il XVI secolo.\nUmanesimo, Rinascimento e la dinastia medicea.\nPrima con Dante Alighieri e con Giotto nel Trecento, poi nel Quattrocento con altri grandi artisti, la Toscana, ed in particolare Firenze, diedero un determinante contributo al Rinascimento Italiano. Divenuta entit\u00e0 politicamente autonoma a partire dal XII secolo la Toscana si framment\u00f2 anch'essa in una miriade di stati tra i quali la Repubblica di Firenze e la Repubblica di Siena erano le pi\u00f9 importanti. In particolare la fioritura dei commerci a Firenze port\u00f2 la citt\u00e0 a divenire centro finanziario di importanza europea, con dinastie di banchieri quali i Bardi, i Peruzzi e i Medici stessi, che per tutto il periodo medievale prestavano soldi ai grandi sovrani nazionali europei per finanziare le loro guerre. L'unificazione toscana sotto un'unica citt\u00e0 inizi\u00f2 con la politica espansionistica fiorentina gi\u00e0 del XIV secolo, quando la repubblica inizi\u00f2 a fagocitare i territori toscani in successione, frenata solamente dalla Repubblica di Siena.Durante il XV a secolo ci fu l'avvento al potere della famiglia Medici che, come le maggiori famiglie fiorentine, si era arricchita con le banche. Essa cominci\u00f2 ad ottenere rilevanza politica dentro le istituzioni repubblicane a partire dalla met\u00e0 del XV secolo, con Cosimo il Vecchio che, nonostante opposizioni di altre famiglie (che lo fecero imprigionare in Palazzo Vecchio), riusc\u00ec ad assicurarsi il quasi totale controllo degli organi repubblicani, consolidando il potere della famiglia al punto che alla sua morte le redini del potere passarono nelle mani del figlio Piero de' Medici. Questo periodo, compreso tra la morte di Cosimo e quella del nipote Lorenzo il Magnifico, \u00e8 considerato il periodo di maggiore splendore artistico, culturale e politico della signoria fiorentina che, con la sapiente opera di Lorenzo, seppe diventare l'ago della bilancia nella frammentata e litigiosa Italia del XV secolo. A partire da Lorenzo il Magnifico il potere mediceo si consolid\u00f2 (a parte due interruzioni repubblicane dal 1494 al 1512 e dal 1527 al 1530): nel 1532 Alessandro ottenne il titolo di Duca di Firenze e nel 1569 Cosimo I quello di Granduca di Toscana. In questo momento tutta l'area toscana, eccetto Lucca che rimase una repubblica autonoma, Piombino che costituiva un principato a s\u00e9 stante, e l'area di Orbetello e Monte Argentario collocata nello Stato dei Presidii, era sotto la signoria fiorentina essendo caduta la repubblica di Siena nel 1555 nelle mani degli ispano-fiorentini che dal 1557 ne ebbero la sovranit\u00e0. La famiglia Medici continu\u00f2 a regnare sopra la Toscana ininterrottamente fino al 1737, sopravvivendo come famiglia stentatamente essendo divenuta cronica la mancanza di eredi maschi gi\u00e0 a partire da Francesco I (1574-1587). L'ultimo granduca della famiglia fu Gian Gastone de' Medici che, probabilmente di orientamento omosessuale, non ebbe eredi. L'ultima della famiglia Anna Maria Luisa, elettrice Palatina che si occup\u00f2 del Granducato dalla morte del fratello, riusc\u00ec grazie alla sua lungimiranza a fare s\u00ec che l'immenso patrimonio artistico che era nei secoli divenuto patrimonio della famiglia non potesse essere portato via da Firenze nemmeno dai futuri regnanti che il Granducato avrebbe avuto.\nLe innovazioni dei Lorena.\nIl Granducato di Toscana, alla morte di Gian Gastone e in seguito agli sconvolgimenti a livello europeo dovuti alla guerra di successione polacca, fu inserito in un gioco di equilibri tipicamente settecentesco, per cui il governo della regione pass\u00f2 alla famiglia dei Lorena, in particolare a Francesco Stefano di Lorena, gi\u00e0 marito di Maria Teresa d'Asburgo, imperatrice d'Austria. Egli non mise mai piedi n\u00e9 in Toscana n\u00e9 a Firenze, e ne lasci\u00f2 l'amministrazione al figlio Pietro Leopoldo.\nLa pi\u00f9 importante innovazione voluta dai Lorena, proprio grazie a Pietro Leopoldo, fu l'abolizione dell'imprimatur e (per 4 anni, fino al 1790 quando fu ripristinata) della pena di morte nel Granducato di Toscana, per l'epoca una innovazione di non poco rilievo. Il provvedimento entr\u00f2 in vigore il 30 novembre 1786 e, prendendo spunto da questo, \u00e8 stata istituita in tempi recenti la Festa della Toscana, che si tiene ogni anno nel giorno di tale anniversario.\nL'unica interruzione alla sovranit\u00e0 lorenese fu la parentesi napoleonica che dur\u00f2 fino al 1814, quando sul serenissimo trono granducale fu restaurato Ferdinando III figlio di Pietro Leopoldo. L'ultimo Granduca di Toscana fu il figlio di Ferdinando, Leopoldo II, che regn\u00f2 fino all'ingresso del territorio toscano nel nascente stato unitario italiano.\nIl periodo lorenese fu per la Toscana un periodo illuminato, a partire dal governo di Pietro Leopoldo (che riform\u00f2 l'ordinamento giudiziario), fino all'ultimo granduca che ottenne risultati molto positivi, con la costruzione delle prime ferrovie toscane, la razionalizzazione del territorio con la creazione del catasto e la bonifica della Maremma. Inoltre, nonostante il periodo storico inducesse i sovrani a un controllo repressivo sullo Stato, non ebbe mai atteggiamenti reazionari. Dopo le rivoluzioni del 1848-1849, il ritorno di Leopoldo venne tuttavia supportato da una guarnigione austriaca che gli alien\u00f2 le simpatie popolari. Nel 1859, quando la Toscana stava per entrare nel regno dell'Italia del Nord, non si oppose in maniera tenace alla sua destituzione, ma part\u00ec da Firenze lasciandola pacificamente nelle mani dei rivoluzionari. La curiosa espressione usata nell'occasione, dato che era iniziata la rivolta alle cinque del mattino, fu che alle sei dello stesso mattino, quando il granduca part\u00ec da Firenze, la rivoluzione se ne and\u00f2 a fare colazione.\nRisorgimento e periodo post Unit\u00e0 d'Italia.\nDurante il periodo napoleonico e nel primo periodo del Risorgimento Italiano, in Toscana trovarono asilo politico patrioti e scrittori.\nIl passaggio dal Granducato di Toscana allo Stato Unitario Italiano fu frutto di una incruenta rivoluzione e di un plebiscito, promosso il 15 marzo 1860 dal Governo Provvisorio Toscano, che decret\u00f2 l'annessione al Regno di Sardegna e quindi al nascente Regno d'Italia.\nNei primi anni di Unit\u00e0, in Toscana ci fu un forte movimento federalista e autonomista che un\u00ec tutti coloro che - dai cattolici, ai garibaldini, agli ex-mazziniani, dai \"codini\" e legittimisti ai democratici, dai cattolici agli autonomisti - si opponevano al centralismo amministrativo piemontese e auspicavano un assetto federale dello Stato.\nTale partito (tra i cui esponenti si ricordano Giuseppe Montanelli, l'allievo di Carlo Cattaneo, Alberto Mario, Luigi Castellazzo, Giuseppe Mazzoni, Clemente Busi, Eugenio Alberi, Padre Bausa O.P., Luigi Alberti, Giuseppe Corsi, l'arcivescovo di Pisa Cosimo Corsi, ecc.) rappresent\u00f2 la pi\u00f9 importante alternativa al partito moderato-liberale del governo unitario (tra i cui esponenti c'era Bettino Ricasoli), ed ebbe alcune riviste di un certo prestigio come La Nuova Europa (federalista-democratico), La Patria e Firenze (federalista-cattolici).\nIn attesa del trasferimento della capitale a Roma, cosa che avvenne nel 1870, Firenze ospit\u00f2 il governo della nazione per cinque anni, divenendo il centro, oltre che della cultura, della politica italiana. Nel contesto degli avvenimenti contestativi post-unificazione \u00e8 stata inserita dagli storici l'avventura mistico-rivoluzionaria di David Lazzaretti, un predicatore che riusc\u00ec a muovere le folle della zona del monte Amiata e della Toscana meridionale in nome di una alternativa religiosa e sociale, a fronte non tanto dei nuovi assetti nazionali, ma soprattutto della fragilit\u00e0 sociale di quel territorio e del declino dei costumi del clero romano. Per aver organizzato una processione su Arcidosso, in cui le istituzione e la borghesia di allora paventavano assalti alla propriet\u00e0 privata come prodotto un socialismo che allora era solo agli albori, venne ucciso dalla forza pubblica nel 1878.\nGli intenti unitari, insieme agli accordi di pace Prussia, Austria e Regno d'Italia tolsero al partito federalista-autonomista ogni possibilit\u00e0 di manovra e conseguentemente si sciolse, riportando i vari gruppi politici che lo componevano nell'alveo della reazione, del moderatismo-liberale e del movimento democratico (il gruppo della \"Nuova Europa\" di Alberto Mario e Giuseppe Mazzoni si port\u00f2 su posizioni che saranno quelle della Associazione internazionale dei lavoratori).\nLa storia della Toscana si identifica, da questo momento, con quella dello Stato Italiano, di cui fa parte, pur conservando una sua specificit\u00e0 che la distingue da tutte le altre regioni.\nDurante il Fascismo la Toscana svilupp\u00f2 una maggiore coscienza autonomista, che si espresse nella fondazione e nell'attivit\u00e0 (anche propagandistica) del Comitato Toscano di Liberazione Nazionale, presieduto dallo storico dell'arte Carlo Ludovico Ragghianti."}
{"id": "1974301", "revid": "1543377", "url": "https://it.wikipedia.org/wiki?curid=1974301", "title": "NGC 2467", "text": "NGC 2467 (conosciuta anche come Nebulosa Teschio e Gum 9) \u00e8 una nebulosa diffusa visibile nella costellazione della Poppa, con associato un ammasso aperto.\nOsservazione.\nSi individua 1,5\u00b0 a sud-est della stella . In alcune carte \u00e8 riportata anche con il nome Sh2-311. Si tratta di una nebulosa ad emissione, visibile con un telescopio da almeno 120-150mm di apertura; l'ammasso aperto associato, per altro poco concentrato, contiene invece alcune stelle di nona magnitudine.\nStoria delle osservazioni.\nLa nebulosa fu scoperta nel 1784 da William Herschel, il quale la descrisse come un \"nebulosa planetaria\", poich\u00e9 mostra un aspetto vagamente circolare; non fece per\u00f2 menzione dell'ammasso aperto associato, il quale fu riconosciuto soltanto nel 1931 dall'astronomo Per Collinder, che per altro lo aggiunse nel suo celebre Catalogo omonimo con la sigla Cr 164. Tuttavia non \u00e8 sicuro che si tratti di un ammasso di stelle legate fra loro dalla forza di gravit\u00e0.\nCaratteristiche.\nLe stelle dell'ammasso sono tutte azzurre e illuminano la nebulosa. Sono presenti in quest'area due gruppi di stelle, la cui disposizione \u00e8 interessante in quanto mostra un tratto della struttura a spirale della nostra Galassia: quelle facenti parte della generazione pi\u00f9 vecchia sono disperse (\"Puppis\u00a0OB2\") lungo il braccio della Via Lattea ad una distanza di 13700 anni luce da noi, mentre ad una distanza di 8150 anni luce si trova un altro gruppo di stelle pi\u00f9 giovani, denominato \"Puppis\u00a0OB1\", che appartengono ad un braccio di spirale pi\u00f9 prossimo a noi e sono connesse a NGC\u00a02467. La distanza della nebulosa \u00e8 stimata sui 13700 anni luce, pertanto apparterrebbe al braccio di spirale pi\u00f9 remoto dei due."}
{"id": "1974302", "revid": "767487", "url": "https://it.wikipedia.org/wiki?curid=1974302", "title": "Palla di neve (film)", "text": "Palla di neve \u00e8 un film del 1995 diretto da Maurizio Nichetti. Liberamente ispirato al libro \"Palla di Neve, fuga per la libert\u00e0\" di Emilio Nessi, racconta la storia di un beluga bianco ed \u00e8 ambientato nell'isola di Santorini, in Grecia.\nTrama.\nIl commendator Billy Bolla, un attore impiegato come animatore su una nave da crociera, durante il viaggio fa amicizia con Theo, un bambino in vacanza con la madre, altezzosa ed iperprotettiva nei suoi confronti. Il viaggio sulla nave \u00e8 l'ultimo incarico lavorativo di Billy prima della pensione ed egli, per mettere al sicuro il libretto dove sono registrati i suoi contributi, lo nasconde in una bottiglia, che per\u00f2 cade in mare ed \u00e8 ingoiata da un beluga bianco, che Theo soprannomina Palla di Neve. Esso sta seguendo la nave per procurarsi del cibo ed \u00e8 appena fuggito dall'acquario dove viveva, di propriet\u00e0 di Marcov, un crudele e spietato trafficante d'armi di Santorini che monta una protesi metallica altamente tecnologica ad una gamba, per il quale la madre di Theo lavora come cameriera.\nLa nave si ferma a Santorini, dove Palla di Neve \u00e8 diventato rapidamente amico dei bambini dell'isola, e Billy cerca con ogni mezzo di recuperare il suo libretto, alloggiando in una barca affittata da Sidik, unico operatore turistico dell'isola. Una sera riceve la visita di Marcov, che lo assolda come esca umana per catturare il beluga, che viene intrappolato in una gabbia e riportato all'acquario. A seguito di ci\u00f2, Billy decide di salvare l'animale insieme a Theo: il bambino ottiene le chiavi dell'acquario dalla madre, i due rubano un autobus di propriet\u00e0 di Sidik, lo modificano togliendogli il tetto, in modo da poterlo riempire d'acqua, e vi caricano il beluga. L'operazione inizialmente riesce, ma in seguito i due vengono catturati dagli uomini di Marcov, che li imprigionano, venendo poi liberati da Elena, l'addestratrice del beluga. Essa ha deciso di ribellarsi a Marcov, il quale intende utilizzare l'animale per compiere un attentato, montando un ordigno esplosivo su di esso e mandandolo contro una nave da crociera; in questo modo spera di scatenare una guerra che gli permetterebbe di arricchirsi, vendendo armi ai vari Paesi coinvolti.\nCon l'aiuto di Elena, inseguiti da Marcov, Billy e Theo raggiungono con un motoscafo Palla di Neve, riescono a togliergli la bomba ed a lanciarla sul motoscafo di Marcov, facendolo saltare in aria.\nA questo punto la nave con cui Billy era arrivato sta per ripartire ed egli, dopo aver regalato la sua barca-abitazione a Theo e sua madre, si imbarca per tornare in Italia, nonostante i bambini dell'isola lo implorino di restare, ma Palla di Neve sopraggiunge e gli lancia la bottiglia con il suo libretto dei contributi, la quale tuttavia colpisce Billy alla testa, facendolo svenire e cadere in mare; l'attore viene salvato dagli isolani e decide quindi di rimanere a vivere a Santorini con loro e con Palla di Neve."}
{"id": "1974304", "revid": "663182", "url": "https://it.wikipedia.org/wiki?curid=1974304", "title": "Live! at Knebworth", "text": ""}
{"id": "1974305", "revid": "4239", "url": "https://it.wikipedia.org/wiki?curid=1974305", "title": "Ennio Antonangeli", "text": "Biografia.\nCompiuti gli studi universitari in architettura si dedica interamente alla fotografia, diventando a partire dagli anni sessanta una delle firme pi\u00f9 note nella realizzazione di servizi in campo musicale. Nel suo studio del quartiere Prati, a poche centinaia di metri dalla sede della RAI di viale Mazzini, passano i volti noti della canzone italiana e internazionale, in molti casi prima ancora di diventare famosi. Fra questi Amalia Rodriguez, i Rockets, gli Stadio, Francesco Guccini, Giorgio Gaber, la francese Jeanne Mas, Renato Zero.\nAlcuni dei suoi servizi fotografici, anche goliardici, sono diventati dei cult, come nel caso del lancio degli Shampoo, band napoletana che rifece alcune canzoni dei Beatles in dialetto con testi scanzonati ed ottenne un certo successo negli anni ottanta. L'archivio fotografico rappresenta un repertorio storico unico per la documentazione della musica italiana dagli anni sessanta agli anni novanta ed \u00e8 meta di visite di appassionati da tutto il mondo.\nLe sue collaborazioni nel settore delle riviste musicali, nel corso degli anni settanta, ne accrescono la notoriet\u00e0. Fra queste Ciao 2001 e Titan Avant Garde. A partire dagli anni ottanta, cambia settore di attivit\u00e0, occupandosi di riviste di moda e producendo alcune delle principali testate italiane ed europee legate al settore degli abiti da sposa, diventando editore in proprio."}
{"id": "1974306", "revid": "94150", "url": "https://it.wikipedia.org/wiki?curid=1974306", "title": "H.M.", "text": "Lo studio di questo paziente, fino alla fine degli anni cinquanta, ha permesso lo sviluppo di una serie di teorie circa il collegamento esistente tra funzionamento anatomo-fisiologico del cervello e memoria nel contesto della neuropsicologia. Ha vissuto in una casa di cura nel Connecticut dove \u00e8 stato soggetto di ricerche fino alla sua morte, avvenuta il 2 dicembre 2008.\nStoria.\nH.M. soffriva di una grave forma di epilessia farmaco-resistente, da molti ritenuta attribuibile a un incidente in bicicletta che aveva subito all'et\u00e0 di 9 anni. Egli soffriva di crisi parziale semplice con evoluzione in crisi tonico-clonica all'et\u00e0 di 16 anni. Nel 1953 fu mandato presso il dottor William Scoville, chirurgo al Hartford Hospital, per un trattamento.\nScoville riusc\u00ec a localizzare l'origine dei suoi attacchi epilettiformi nel lobo temporale mediale, suggerendo l'ablazione chirurgica dello stesso come terapia. Il 1\u00ba settembre 1953 il dottor Scoville procedette nell'asportazione di parte di entrambi i lobi temporali del cervello del paziente. A H.M. furono asportati, quindi, i tre quarti della formazione ippocampale, il giro paraippocampale (la corteccia entorinale fu completamente distrutta) e l'amigdala. Il suo ippocampo era interamente silente e i due centimetri rimanenti di tessuto ippocampale risultarono atrofizzati, probabilmente perch\u00e9 la corteccia entorinale (che costituisce la via d'ingresso principale a questa formazione) era stata completamente distrutta. Ha subito inoltre la rimozione di parte della corteccia temporale anterolaterale.\nDopo l'operazione egli cominci\u00f2 a soffrire di una grave forma di amnesia anterograda: anche se la sua memoria a breve termine sembrava intatta, egli non riusciva ad accumulare, preservare o recuperare nuovi ricordi. In accordo con alcuni scienziati (e.g., Schmolck, Kensinger, Corkin, &amp; Squire, 2002), quello di H.M. era un deficit nella capacit\u00e0 di formare nuova conoscenza semantica. Egli inoltre soffr\u00ec di moderata amnesia retrograda, infatti non riusc\u00ec a rievocare molti dei suoi ricordi fino a 1-2 anni prima dell'intervento, e anche qualcuno risalente fino a 11 anni prima. Ci\u00f2 stava a indicare come tale amnesia sfumasse nel tempo. Comunque, la sua abilit\u00e0 di formare tracce di memoria procedurale rimase intatta, perci\u00f2 egli poteva, ad esempio, apprendere nuove abilit\u00e0 motorie, pur non riuscendo a ricordare esplicitamente di averle apprese.\nIl caso fu portato all'interesse scientifico dallo stesso Scoville e dalla dottoressa Brenda Milner nel 1957.\nNuove scoperte sui sistemi di memoria.\nLa particolarit\u00e0 del caso H.M. era quella di aver subito lesioni estremamente precise e circoscritte: le sue carenze cognitive, infatti, potevano essere fatte risalire proprio alla mancanza di queste aree. Circostanza molto importante vista l'assenza, a quel tempo, di strumenti di brain imaging a sufficiente risoluzione spaziale da permettere di delineare l'effettiva estensione di lesioni in un paziente. \u00c8 per questo che egli ha apportato informazioni fondamentali per la comprensione delle funzioni mnestiche nel cervello \"normale\".\nIn particolare, egli riusciva in compiti che richiedevano l'uso della memoria a breve termine e procedurale, ma non quelli riguardanti la memoria semantica a lungo termine. Suggerendo che la sede di questi sistemi di memoria sia mediata, del tutto o in parte, da differenti aree del cervello. Allo stesso modo, H.M., non poteva pi\u00f9 consolidare nuovi ricordi, ma poteva accedere a tracce che esistevano prima dell'operazione chirurgica: ci\u00f2 suggeriva che la codifica e il recupero di informazioni nella memoria a lungo termine fosse mediata da sistemi differenti.\nIl contributo alla scienza.\nLo studio di H.M. ha rivoluzionato le conoscenze sull'organizzazione della memoria umana. Ha provveduto a modificare il vecchio assetto teorico e portato alla produzione di nuove teorie, con particolare interesse verso i processi e le basi neurali sottostanti.\nIntervento chirurgico.\nFino all'eta di 10 anni, H.M. soffriva di crisi epilettiche sempre pi\u00f9 frequenti. Col tempo la comparsa di tali accessi divent\u00f2 sempre pi\u00f9 numerosa, al punto da indurre il suo medico all'ipotesi di asportare chirurgicamente la foce dalla quale si propagavano gli attacchi. Quindi nel 1953 H.M. sub\u00ec l'asportazione dei lobi temporali mediali con un'operazione del chirurgo William Scoville. Riguardo all'esatta porzione di corteccia rimossa Scoville e Milner dissero:\nQuando H.M. si riprese dall'intervento, che allevi\u00f2 sensibilmente la gravit\u00e0 dei suoi disturbi, vennero identificati alcuni seri effetti collaterali, descritti da Scoville e Milner come una \"perdita completa della memoria per gli eventi [...] assieme a una amnesia retrograda parziale fino a tre anni prima dell'operazione\". Fu constatato inoltre dagli stessi che \"le memorie precoci sembrano apparire normali, non ci furono alterazioni della personalit\u00e0 o deficit intellettivi generali\".\nAmnesia.\nLe condizioni generali di H.M. furono descritte come amnesia anterograda severa \"temporally graded\" (Smith &amp; Kosslyn, 2007). H.M. risultava incapace di formare nuove memorie di eventi e di nozioni semantiche; essenzialmente egli viveva nel passato (Corkin, 2002). H.M. non mostr\u00f2 mai segni di deficit mnestici prima dell'operazione, la rimozione dei lobi temporali mediali fu quindi ritenuta responsabile dell'amnesia. Di conseguenza le aree rimosse furono ritenute responsabili della formazione di memorie semantiche e episodiche a lungo termine. In pi\u00f9 tali conclusioni sono state corroborate da studi su pazienti con altre tipologie di lesioni alle strutture del lobo temporale mediale.\nA dispetto dei deficit mnestici, H.M. mostrava abilit\u00e0 intatte nei test di intelligenza e mostrava capacit\u00e0 di linguaggio normali; indicando come alcune funzioni di memoria (magazzino a breve termine, vocabolario, fonemi...) non siano stati intaccati dall'intervento (Smith &amp; Kosslyn, 2007; Corkin, 2002). H.M. era capace di ritenere informazioni per un breve periodo di tempo, ci\u00f2 \u00e8 stato testato tramite esperimenti di memoria a breve termine, in cui la sua performance risult\u00f2 essere del tutto sovrapponibile a quella dei soggetti di controllo. Questo proverebbe come la memoria di lavoro non facesse affidamento sulle strutture temporali mediali. In pi\u00f9 supporta la distinzione generale che vede la memoria a lungo termine e quella a breve termine come sistemi separati, cos\u00ec come quelli inerenti alla produzione e alla comprensione linguistica.\nApprendimento di abilit\u00e0 motorie.\nIn aggiunta alla memoria a breve termine, una capacit\u00e0 che si era conservata integra fu quella di apprendere abilit\u00e0 motorie. In uno studio condotto dalla Milner all'inizio degli anni sessanta, H.M. fu sottoposto ad un test di memoria procedurale che consisteva nel riprodurre una figura, ridisegnandola, guardando la propria mano riflessa in uno specchio. H.M. migliorava la sua prestazione come una persona normale e questo risultato fu replicato in altri studi condotti da Corkin (1968). La capacit\u00e0 di H.M. di svolgere alcune procedure di problem-solving sono state inoltre dimostrate tramite il rompicapo matematico detto \"Torre di Hanoi\". Ci\u00f2 fece supporre che H.M. potesse formare memorie implicite, in contrapposizione alle memorie esplicite (semantiche e episodiche) che non riusciva a ritenere per pi\u00f9 di una manciata di secondi. Questo port\u00f2 alla conclusione che anche memoria implicita ed esplicita fossero presiedute da substrati neurali differenti.\nMemoria Spaziale.\nLo studio del caso H.M. ha anche messo in luce le possibili basi neurali della memoria spaziale e del processamento dell'informazione spaziale. A dispetto del suo generale deficit mnestico per quanto riguarda il consolidamento di nuovi ricordi episodico-semantici, e di alcuni suoi gravi handicap nel processamento dell'informazione spaziale, \u00e8 stato rilevato tramite test specifici, che H.M. era in grado di disegnare una piantina topografica della sua abitazione. Questa scoperta fu eclatante, in quanto H.M. si trasfer\u00ec in quel luogo 5 anni dopo l'intervento. Secondo Corkin, questo fenomeno era dovuto alla parziale integrit\u00e0 della parte posteriore del giro paraippocampale. In pi\u00f9 H.M. era capace di svolgere compiti di memorizzazione-riconoscimento di fotografie di volti celebri (anche se in questo caso tramite l'aiuto di indizi fonemici). La performance positiva al riconoscimento di foto pu\u00f2 essere dovuta al fatto che l'operazione ha risparmiato parte della sua corteccia peririnale ventrale. La scoperta di questi fenomeni fu di vitale importanza per migliorare la comprensione delle diverse strutture del lobo temporale mediale. I deficit nella memoria spaziale di H.M. hanno infatti apportato ulteriori evidenze circa il ruolo dell'ippocampo nell\u2019acquisizione delle memorie di luoghi.\nProcesso di consolidamento.\nLe lesioni cerebrali subite da H.M. hanno inoltre messo in risalto alcuni aspetti del processo di consolidamento dei ricordi. Egli infatti era incapace di generare e consolidare nuovi ricordi anche se memorie della sua infanzia, ad esempio, erano rimaste intatte. Questo ha portato a revisionare il ruolo del lobo temporale mediale rispetto ai processi di memoria. \u00c8 probabile che questo sito sia coinvolto solo nel consolidamento di tracce mnestiche e che, dopo un certo periodo di tempo, esse vengano \"spostate\" in altri siti corticali. Questo spiegherebbe il perch\u00e9 H.M. conservasse vecchi ricordi, ma fosse impossibilitato a immagazzinarne di nuovi."}
{"id": "1974309", "revid": "599013", "url": "https://it.wikipedia.org/wiki?curid=1974309", "title": "Ente pubblico economico", "text": "Un ente pubblico economico, nel diritto italiano, \u00e8 un ente pubblico che \u00e8 dotato di propria personalit\u00e0 giuridica, proprio patrimonio e proprio personale dipendente.\nStoria.\nTali enti, pur essendo regolati da norme di legge, hanno posseduto da sempre un accentuato grado di autonomia amministrativa, finanziaria, patrimoniale e contabile: personalit\u00e0 giuridica e patrimonio proprio, propri organi di gestione e controllo, bilanci propri (ma vi era anche un controllo esterno, contabile e di gestione, affidato alla Corte dei conti). I pi\u00f9 importanti enti pubblici economici sono stati (in ordine di costituzione) il Banco di Napoli (1861, gi\u00e0 banca centrale del Regno delle due Sicilie), l'INA (1912), l'Iri (1933-1937), l'Eni (1953), l'Efim (1962, poi posto in liquidazione nel 1992), l'Enel (1962), le Ferrovie dello Stato (1985), le Poste italiane (1995) e, pur non essendo stato definito come tale, l'IMI.\nLa scelta della forma della societ\u00e0 per azioni agli enti pubblici economici, originariamente privi di soci, \u00e8 stata realizzata attraverso una trasformazione \"ex lege\", come ad esempio avvenne per Iri, Eni, Ina ed Enel, che furono trasformati in societ\u00e0 per azioni nel 1992. Lo stesso procedimento \u00e8 stato utilizzato in situazioni nelle quali mancava la personalit\u00e0 giuridica, come per le aziende autonome come avvenne per l'amministrazione autonoma dei monopoli di Stato.\nAttualmente gli unici enti pubblici economici esistenti sono la Agenzia nazionale italiana del turismo, la Agenzia del demanio, la Agenzia delle entrate-Riscossione, la SIAE (Societ\u00e0 italiana degli autori ed editori) e l'Ente Nazionale Risi.\nPi\u00f9 recentemente nel novero degli enti pubblici economici pu\u00f2 essere inserito anche il Consorzio Autostrade Siciliane, con sede in Messina (c.da Scoppo). La legge regionale della Sicilia n. 4/2021, infatti, ha disciplinato la riforma del Consorzio disponendo che tale Ente, prima ente pubblico non economico, \"assume la natura giuridica di ente pubblico economico\" (art. 1, comma 1, L.r. Sicilia n.4/2021)\nCaratteristiche.\nQuesto tipo di ente, essendo separato dall'apparato burocratico della pubblica amministrazione, pu\u00f2 adattarsi pi\u00f9 facilmente ai cambiamenti del mercato, anche perch\u00e9 tali enti hanno ad oggetto esclusivo o principale l'esercizio di un'impresa commerciale, inoltre, devono iscriversi nel registro delle imprese. Essi infatti non fanno parte della pubblica amministrazione italiana, ed il rapporto d'impiego del personale presso tali enti \u00e8 di diritto privato.\nAd ogni modo sono spesso legati alla P.A. in quanto gli organi di vertice sono nominati in tutto o in parte dai ministeri della Repubblica Italiana competenti per il settore in cui opera l'ente (in quanto soci di maggioranza); ad essi spetta un potere di indirizzo generale e di vigilanza. Spesso sono il passaggio intermedio nella trasformazione di un'azienda autonoma in una societ\u00e0 per azioni. Per questi motivi vengono classificati come enti pubblici strumentali in quanto agiscono secondo gli indirizzi e sotto il controllo di un organo dello stato per svolgere funzioni ausiliarie.\nFunzioni.\nGran parte di essi operavano come \"holding\" di controllo di varie societ\u00e0 e costituivano il termine di riferimento di gruppi industriali e finanziari fra i maggiori del paese. Le societ\u00e0 controllate, pur avendo la forma privatistica della societ\u00e0 per azioni, erano per lo pi\u00f9 possedute totalmente dallo Stato o dagli enti pubblici economici.\nDescrizione ISTAT.\nLa presente \u00e8 la descrizione dettagliata, articolata in paragrafi, tratta dal fascicolo \"Classificazione delle forme giuridiche delle unit\u00e0 legali\" redatto dall'ISTAT (Istituto Nazionale di Statistica). Ivi l'ente pubblico economico ha codice 1.6.10 e rientra nel gruppo \"Forme disciplinate dal diritto privato\", sottogruppo \"Ente pubblico economico, azienda speciale e azienda pubblica di servizi\"."}
{"id": "1974311", "revid": "2153076", "url": "https://it.wikipedia.org/wiki?curid=1974311", "title": "Loverboy (Mariah Carey)", "text": "Loverboy \u00e8 una canzone scritta dalla cantante statunitense Mariah Carey, realizzata intorno ad un campionamento scritto da Larry Blackmon e Thomas Jenkins, e prodotta dalla Carey e da Clark Kent per il decimo album della Carey \"Glitter\" del 2001.\nLa canzone \u00e8 scritta su un campionamento di \"Candy\" del gruppo musicale Cameo, che sono accreditati come featuring nel brano.\n\"Loverboy\" \u00e8 stata pubblicata come primo singolo estratto da \"Glitter\" nell'estate del 2001, ed \u00e8 stato l'ultimo singolo della Carey ad entrare nella top 40 della \"Billboard Hot 100\" fino all'uscita di \"The Emancipation of Mimi\" del 2005 (ad esclusione del duetto con Busta Rhymes \"I Know what you want\").\nIl relativo videoclip del brano \u00e8 stato diretto da David LaChapelle.\nPolemiche.\nOriginariamente il brano doveva avere come base un sample tratto da \"Firecracker\" della Yellow Magic Orchestra (1978), tuttavia un mese dopo lo stesso campione venne richiesto da Irv Gotti per produrre il brano \"I'm Real\" di Jennifer Lopez. Secondo gli editori della YMO, la Carey aveva gi\u00e0 avuto in precedenza la licenza per il campionamento, ma l'ex-marito e produttore Tommy Mottola era venuto a conoscenza di alcuni dettagli sulla produzione della colonna sonora di \"Glitter\" e per questo aveva indirizzato il sample a Gotti, dandogli anche dei consigli su come realizzare il brano per la Lopez. Ne scatur\u00ec uno scandalo, durante il quale Mariah Carey non fu pi\u00f9 in grado di utilizzare \"Firecracker\" ma dovette ricorrere ad un nuovo sample, appunto \"Candy\" dei Cameo."}
{"id": "1974313", "revid": "838137", "url": "https://it.wikipedia.org/wiki?curid=1974313", "title": "Krivoklat", "text": ""}
{"id": "1974314", "revid": "110157", "url": "https://it.wikipedia.org/wiki?curid=1974314", "title": "John Damian", "text": "Biografia.\nLe notizie su questo personaggio storico sono abbastanza lacunose, sappiamo che era originario della Lombardia, a dispetto del nome con il quale era noto, ovvero Maestro John Damian de Falcuis o Maestro John di Francia o con il peggiorativo di sanguisuga francese.\nDopo aver praticato l'arte della chirurgia in Francia, approd\u00f2 alla corte scozzese di Giacomo IV in veste di esperto in salassi. Nei registri del tesoro reale scozzese \u00e8 annotato in data 1501 che abbia ricevuto una livrea per entrare a corte, probabilmente in qualit\u00e0 di medico di corte.\nDopo essere riuscito a guadagnarsi le grazie del sovrano scozzese, lo indusse ad interessarsi all'alchimia; a tal proposito il sovrano ordin\u00f2 la costruzione di una fornace nel castello di Stirling dove poter lavorare ai suoi esperimenti.\nSempre dai registri delle casse reali \u00e8 testimoniata una lunga serie di spese per il laboratorio di Damian, tra le quali grossi quantitativi di nitrato di potassio, due grandi distillatori, mortai di bronzo e alambicchi di ogni forma e dimensione. Tra gli esperimenti avviati nel suo laboratorio alchemico, Damian tent\u00f2 di trovare la pietra filosofale, l\"'acqua vitae\" e di ottenere grandi quantit\u00e0 d'oro grazie alla trasmutazione.\nNonostante i continui insuccessi, Damian non perse mai il favore del sovrano scozzese, il quale nel 1504 lo insign\u00ec addirittura del titolo e dei benefici dell'Abbazia di Tongland.\nIl volo al castello di Stirling.\nNel settembre del 1507, mentre si organizzava una ambasciata per conto del re diretta in Francia, Damian afferm\u00f2 che sarebbe stato in grado di spiccare il volo dalle mura del Castello di Stirling e da l\u00ec avrebbe attraversato il mare e raggiunto la citt\u00e0 di Parigi prima dell'arrivo della missione diplomatica.\nLa prova di volo sarebbe stata fatta da Damian con due ali artificiali fatte di penne di gallina legate alle sue braccia. Secondo la tradizione il volo fu tuttavia un esilarante tuffo che vide il malcapitato alchimista rovinare su un mucchio di letame con la conseguente rottura di una gamba.\nIl suo insuccesso fu spiegato dallo stesso Damian al sovrano suo mecenate con il fatto che inavvertitamente fra piume delle sue ali erano state incollate delle piume di gallo, troppo pesanti e inadatte per il volo.\nTuttavia, nonostante il fatto allora scatenasse le ilarit\u00e0 di tutta la corte, guadagnandosi addirittura la composizione di un sonetto dal titolo \"Of the Fenyeit Friar of Tungland\", alcune ricostruzioni attuali sostengono che in realt\u00e0 l'episodio possa essere annoverato come il \"primo esperimento di volo\" della storia dell'umanit\u00e0, in quanto l'intraprendente Damian sarebbe stato in realt\u00e0 in grado di spiccare un breve volo oltrepassando un baratro di circa 75 metri.\nIl fallimento di questo episodio non intacc\u00f2 la stima che il re scozzese nutriva per l'avventuriero alchimista, poich\u00e9 i registri reali lo menzionano come creditore di alcune cifre di denaro vinte a dadi e alle carte. L'ultima testimonianza scritta della presenza a corte di Damian risale al 27 marzo 1513, quando Damian ricevette venti pounds di ricompensa per aver accompagnato il sovrano scozzese alla miniere di Crawford Moor alla ricerca di giacimenti d'oro.\nDella sua morte tuttavia non si ha notizia n\u00e9 alcuna testimonianza documentale."}
{"id": "1974318", "revid": "287204", "url": "https://it.wikipedia.org/wiki?curid=1974318", "title": "Longleng", "text": "Longleng \u00e8 un villaggio dell'India di 6.120 abitanti, capoluogo del distretto di Longleng, nello stato federato del Nagaland.\nGeografia fisica.\nLa citt\u00e0 \u00e8 situata a 26\u00b0 28' 07 N e 94\u00b0 48' 33 E e ha un'altitudine di 1.066 .\nSociet\u00e0.\nEvoluzione demografica.\nAl censimento del 2001 la popolazione di Longleng assommava a 6.120 persone, delle quali 3.299 maschi e 2.821 femmine."}
{"id": "1974319", "revid": "1543377", "url": "https://it.wikipedia.org/wiki?curid=1974319", "title": "Chiesa di Santa Maria delle Fabbrecce", "text": "La chiesa di Santa Maria delle Fabbrecce \u00e8 situata a qualche chilometro dalla citt\u00e0 di Pesaro, sulla strada statale Adriatica verso Rimini.\nStoria.\nLa chiesa ha antiche origini, apparteneva ai padri Crociferi, che obbedivano alla Regola di sant'Agostino La chiesa era denominata \"Santa Maria Imperiale\" per la sua vicinanza alla villa Imperiale, e risulta fosse luogo di alloggio (hospitale) per i pellegrini che non potevano pernottare in citt\u00e0, da questa piccole dimore nacque il nome di \"piccole case-fabbricette\". I padri Crociferi furono poi assegnati dal duca Francesco Maria II Della Rovere nel 1610 alla chiesa cittadina del Suffragio dovettero quindi lasciare questa a un \"prete rurale\". Con il ritorno di Pesaro a sede papale nel 1631 e la successiva soppressione dell'ordine nel 1636, i locali compreso la chiesa diventarono commenda. \nNel 1730 con la bolla pontificia di papa Clemente XII, la chiesa divenne cappellania curata sussidiaria della parrocchia di San Matteo del quartiere Roncaglia. \nL'edificio fu oggetto di lavori di ammodernamento nel 1740 quando fu demolita la loggia che si trovava davanti all'entrata maggiore come da ordine della visita pastorale del vescovo Filippo Carlo Spada. Fu poi nuovamente e completamente ricostruita nei primi anni dell'Ottocento su commissione del conte Giovan Francesco Almerici su progetto dell'architetto Tommaso Bicciaglia, e elevata a parrocchia da monsignor Giuseppe Beni nel 1803.\nDescrizione.\nLa ricostruzione ottocentesca ha modificato completamente l'assetto dell'edificio girando a 360\u00b0 l'asse della chiesa: dove sorge la facciata di Santa Maria delle Fabbrecce, una volta vi sorgeva l'abside dell'antica chiesa di Santa Maria Imperiale, fparte che per\u00f2 ostacolava il passaggio nella via, mentre la facciata di Santa Maria Imperiale era rivolta in direzione della villa Imperiale.\nL'interno della chiesa, a unica navata, ed \u00e8 scandito da colonne complete di capitelli ioniciche dividono le quattro cappelle laterali. Vi si conservano due tele restaurate da Giuliano Arduini: "}
{"id": "1974322", "revid": "729019", "url": "https://it.wikipedia.org/wiki?curid=1974322", "title": "Stazione di Artegna", "text": "La stazione di Artegna \u00e8 una fermata ferroviaria in superficie della linea Pontebbana nel comune di Artegna (UD).\nStoria.\nFino al 1935 era denominata \"Magnano-Artegna\".\nDurante il disastroso terremoto del 1976 la stazione fu distrutta completamente e poi in seguito ricostruita.\nNel 1987 giunse il raddoppio proveniente da Tarcento, mentre il successivo tratto, fino a Gemona, venne inaugurato nel 1992.\nStrutture e impianti.\nLa stazione \u00e8 dotata, al suo interno, del servizio di biglietteria automatica.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate, nonch\u00e9 dagli autobus del servizio integrato Udine-Tarvisio.\nServizi.\nLa stazione dispone dei seguenti servizi:"}
{"id": "1974325", "revid": "287204", "url": "https://it.wikipedia.org/wiki?curid=1974325", "title": "Peren", "text": " \nPeren \u00e8 un villaggio dell'India di 4.434 abitanti, capoluogo del distretto di Peren, nello stato federato del Nagaland. \nGeografia fisica.\nLa citt\u00e0 \u00e8 situata a 25\u00b0 33' 14 N e 93\u00b0 44' 26 E\nSociet\u00e0.\nEvoluzione demografica.\nAl censimento del 2001 la popolazione di Peren assommava a 4.434 persone, delle quali 2.329 maschi e 2.105 femmine. "}
{"id": "1974329", "revid": "2039709", "url": "https://it.wikipedia.org/wiki?curid=1974329", "title": "Bantine", "text": "Bantine (\"Bant\u00ecna\" o \"Ant\u00ecna\" in sardo) \u00e8 l'unica frazione del comune di Pattada, ed \u00e8 un comune soppresso nel 1875.\nGeografia e storia.\nAdagiato sul fondo di una fertile valle detta Sa Matta 'e 'Antina e dominata dal paese di Pattada, conta un centinaio di abitanti, e ha dato i natali al poeta sardo Pedru Pisurzi o Pesuciu al quale \u00e8 intitolata la via principale del centro abitato. Sono caratteristiche le due chiese presenti dedicate a san Pietro e San Giacomo. Bantine \u00e8 attestato nelle fonti medioevali (XI-XIV secolo) come \"Gosantina\", \"Gantina\" e \"Bantina\" (\"Costantina\"). Ed in effetti \"Bantina\" \u00e8 sempre stata la pronuncia locale. Il toponimo potrebbe rimandare al periodo bizantino (in onore cio\u00e8 di san Costantino) oppure ad uno dei due giudici di Torres che ebbero il nome di Gosantine, quale fondatore della villa Gosantina; oppure pi\u00f9 semplicemente il villaggio era appartenuto ad una domina cos\u00ec chiamata.\nNel 1707 diede i natali a Pedru Pisurzi, uno dei padri della poesia in lingua sarda."}
{"id": "1974333", "revid": "757396", "url": "https://it.wikipedia.org/wiki?curid=1974333", "title": "Panthessalonikeios Athl\u012btikos Omilos K\u014dnstantinoupolit\u014dn (pallacanestro maschile)", "text": "Il P.A.O.K. \u00e8 una societ\u00e0 cestistica avente sede a Salonicco, in Grecia. Fondata nel 1928, gioca nel campionato greco. Essendo una squadra della polisportiva PAOK, disputa le partite interne nella PAOK Sports Arena, che ha una capacit\u00e0 di 8.650 spettatori.\nStoria.\nLa sezione di basket del PAOK \u00e8 stata creata nel 1928, quando Alekos Alexiadis, un giovane membro del consiglio di amministrazione, ha preso l'iniziativa di creare una squadra di basket. Dopo la guerra, Alekos Alexiadis ha cominciato ad organizzare una squadra di basket di bambini che hanno giocato al solo campo da basket a Salonicco. Il primo trofeo \u00e8 stato conquistato con la vittoria nel 1959 del campionato greco. La squadra \u00e8 stata incoronata campione di Grecia con i seguenti giocatori: Dapontes, Kyriakou, Oikonomou, Paschalis, Stalios, Kokkos, Theoridis, Angelidis, Stergiou, Konstantinidis e il giocatore-allenatore Iraklis Klagas. Quattro anni pi\u00f9 tardi, la Lega greca \u00e8 stata ricostruita, divenendo una Lega nazionale professionistica. Il PAOK \u00e8 stato collocato nella Divisione Nazionale, tuttavia ha subito raggiunto la promozione nella prima divisione l'anno successivo. \nLa peggiore stagione del club fino ad oggi \u00e8 risultata quella del 1977, quando PAOK ha evitato la retrocessione, con una vittoria 66-53 play-out over Dimokritos.\nPAOK ha incontrato il Panathinaikos nella finale della sua prima Coppa di Grecia, nel 1982. Gli Ateniesi riuscirono a raschiare con una vittoria a due punti, nonostante la partita \u00e8 stata giocata in casa ad Alexandrio Melathron. La stagione successiva la squadra \u00e8 si \u00e8 classificata al secondo posto ad Aris.\nIl successo di entrambe le squadre ha alimentato la rivalit\u00e0 in corso tra i loro fan. Nel 1984 le due squadre hanno raggiunto la finale della Coppa greca. Allenatore PAOK, \"Faidonas Mathaiou\", cercando di alzare il morale della sua squadra, ha ordinato ai giocatori di radersi completamente la testa. PAOK ha vinto la Coppa di Grecia con quattro punti di vantaggio (74-70), in quella che oggi \u00e8 ricordata come il \"finale delle teste rasate\".\nL'allora ventiduenne Bane Prelevic, ha debuttato nella stagione 1988-1989. \u00c8 diventato il leader definitivo e un beniamino dei tifosi, spesso paragonato al grande Nikos Galis, che era al tempo il capitano di Aris. Prelevic \u00e8 stato spesso citato per la sua lealt\u00e0 alla squadra. Ha avuto una serie di infortuni e necessit\u00e0 di interventi medici a causa dei problemi alle gambe, ma ha voluto sempre scegliere di prendere dosi pesanti di antidolorifici, piuttosto che rinunciare a partite importanti.\nPAOK ha dato molta soddisfazione ai suoi tifosi vincendo la Coppa delle Coppe europee, sconfiggendo Saragozza a Ginevra, con un risultato di 76-72 il 26 marzo 1991.\nLa stagione successiva PAOK ha raggiunto nuovamente la finale ma ha perso con il Real Madrid per un risultato di 63-65. Il gioco stava andando molto bene, in quanto le due squadre pareggiavano a 63 punti, quando Panagiotis Fasoulas ha perso la palla negli ultimi 2 secondi, i giocatori reali hanno segnato inaspettatamente. Nello stesso anno PAOK ha vinto il campionato greco, battendo Aris e Olympiacos.\nPAOK ha partecipato nel 1992-1993 alla Coppa dei Campioni d'Europa per la prima volta ed \u00e8 riuscito a raggiungere i quarti di finale di Atene. PAOK ha perso alle semifinali di Treviso, con un punteggio di 77-79.\nNel 1994, PAOK \u00e8 tornato al successo europeo vincendo la Coppa Korac contro la Pallacanestro Trieste, vincendo sia in casa che in trasferta, con un vantaggio di 9 punti. L'anno seguente, PAOK ha vinto la Coppa di Grecia con un vantaggio di 19 punti contro il Panionios 72-53, mentre Nel 1999, ha vinto nuovamente la Coppa di Grecia sconfiggendo AEK Athens a 71-54.\nLa nuova casa del PAOK, chiamata \"PAOK Sports Arena\", in grado di contenere 8.650 fan, \u00e8 stata inaugurata il 17 marzo 2000, segnando la fine di un lungo periodo di tempo di condividere la corte domestica di Alexandrio Melathron con Aris. Branislav Prelevi\u0107 lasci\u00f2 PAOK per proseguire la sua esperienza con \"Kinder Bologna\" e \"AEK di Atene\", ma torn\u00f2 al PAOK nella stagione 2001-02, come assistente allenatore.\nPAOK si \u00e8 classificato al 6\u00ba posto nella stagione 2003-04 e vanta una squadra piena di giovani. Prelevic \u00e8 diventato capo allenatore e l'ha condotto in breve tempo a divenire una squadra vincente.\nUn mese dopo l'inizio della stagione greca 2006-07 League, \"Prelevic\" \u00e8 stato sostituito da \"Kostas Pilafidis\" assumendo una posizione di non-tecnico come direttore generale della squadra. Durante una partita di quell'anno, Aris \u00e8 riuscito a realizzare una partita spettacolare che la squadra \u00e8 riuscita vincere, dopo due anni di lavoro straordinario.\nRoster 2021-2022.\n\"Aggiornato al 29 dicembre 2021.\""}
{"id": "1974334", "revid": "110157", "url": "https://it.wikipedia.org/wiki?curid=1974334", "title": "Musalpur", "text": "Musalpur (o Machalpur, Mussalpur, Mushalpur, Masalpur) \u00e8 una localit\u00e0 dell'India, capoluogo del distretto di Baksa, nello stato federato dell'Assam. Si trova a 48 chilometri da Nalbari.\nGeografia fisica.\nLa citt\u00e0 \u00e8 situata a 26\u00b0 39' 45 N e 91\u00b0 25' 41 E."}
{"id": "1974336", "revid": "1514393", "url": "https://it.wikipedia.org/wiki?curid=1974336", "title": "Tana delle tigri", "text": ""}
{"id": "1974337", "revid": "729019", "url": "https://it.wikipedia.org/wiki?curid=1974337", "title": "Stazione di Tarcento", "text": "La stazione di Tarcento \u00e8 una stazione ferroviaria di superficie della linea Pontebbana, ubicata nel comune di Tarcento in provincia di Udine.\nStoria.\nNel 1985 fu raggiunta dalla nuova linea a doppio binario proveniente dal Posto di Movimento Vat, e fu costruita l'odierna struttura a poche centinaia di metri di distanza. La stazione originaria pochi anni dopo.\nNel 1987 venne inaugurato il seguente tratto a doppio binario fino ad Artegna.\nStrutture e impianti.\nLa stazione \u00e8 dotata, al suo interno, del servizio di biglietteria automatica.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate, nonch\u00e9 dagli autobus del servizio integrato Udine-Tarvisio.\nServizi.\nLa stazione dispone dei seguenti servizi:"}
{"id": "1974338", "revid": "287204", "url": "https://it.wikipedia.org/wiki?curid=1974338", "title": "Palwal", "text": "Palwal \u00e8 una citt\u00e0 dell'India di 100.528 abitanti, capoluogo del distretto di Palwal, nello stato federato dell'Haryana. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 28\u00b0 8' 60 N e 77\u00b0 19' 60 E e ha un'altitudine di 194 .\nSociet\u00e0.\nEvoluzione demografica.\nAl censimento del 2001 la popolazione di Palwal assommava a 100.528 persone, delle quali 53.577 maschi e 46.951 femmine. I bambini di et\u00e0 inferiore o uguale ai sei anni assommavano a 15.518, dei quali 8.389 maschi e 7.129 femmine. Infine, coloro che erano in grado di saper almeno leggere e scrivere erano 65.540, dei quali 38.688 maschi e 26.852 femmine."}
{"id": "1974339", "revid": "71155", "url": "https://it.wikipedia.org/wiki?curid=1974339", "title": "Arturo Chiari", "text": "Biografia.\nArturo Chiari comincia giovanissimo la sua attivit\u00e0 nelle file del movimento sindacale e socialista. Studia fino alla prima tecnica e nel 1903 emigra in Svizzera dove rimane fino al 1907 quando rientra in Italia. Ritorna periodicamente in Svizzera a Lugano dal 1910 al 1911 e dal 1913 al 1917. Torna infine a Firenze dove si arruoler\u00e0 nell'esercito.\nPrimi passi nella FIOM.\nNell'estate del 1921 era gi\u00e0 segretario interregionale per la Fiom per l'Emilia e le Marche operando presso la Camera del lavoro di Bologna. Nell'estate del 1922 \u00e8 segretario della camera del lavoro di Imola. Nel 1920 era gi\u00e0 schedato come \u201ccomunista\u201d, nonostante aderisse al partito socialista. Nel periodo immediatamente successivo s'iscrisse al partito comunista e la sua militanza lo port\u00f2 ad essere un membro attivo del partito, esercitando una grande influenza anche oltre i confini dell'allora Regno d'Italia recandosi spesso nella Venezia Giulia. Nel 1925 lo troviamo segretario della neonata \"federazione italiana dipendenti delle aziende elettriche\", l'organizzazione, che fuoriuscita dalla Fiom, organizzava i lavoratori del settore elettrico.\nSotto il fascismo.\nContinu\u00f2 a spostarsi per l'Italia per sviluppare l'organizzazione del suo sindacato, nonostante le avverse condizioni che il fascismo cominciava a creare (accordo di Palazzo Chigi del 1923 tra la Confindustria e le corporazioni fasciste e di l\u00ec a poco le cosiddette\"leggi fascistissime\"). Nel 1928, dopo lo scioglimento dei sindacati pre-fascisti, era ancora considerato un \"pericoloso comunista\". Avendo tralasciato l'attivit\u00e0 sindacale, per vivere lavor\u00f2 come cappellaio e successivamente come artigiano di bigiotteria nelle piccole botteghe di Firenze.\nDopoguerra.\nNel 1944, quando Firenze fu liberata, Chiari venne chiamato a reggere la segreteria della Camera del lavoro del capoluogo toscano ed in seguito assunse l'incarico, per la componente socialista, di segretario nazionale della Cgilunitaria nata dopo il Patto di Roma . In questo periodo, dimostr\u00f2 quanto cara gli fosse la memoria di Bruno Buozzi, al quale era legato da profonda amicizia, richiamandone l'insegnamento a quanti intendevano imboccare vie diverse da quelle indicate dal maestro.\nLa federazione in cui Chiari profuse tutte le sue energie, fu quella dei metallurgici, prima nella Fiom e poi nella Uilm, nuovo sindacato di categoria nato dopo la scissione della UIL dalla CGIL unitaria. Chiari fu segretario nazionale della Fiom sin dal 1945 con l'incarico dell'organizzazione della categoria. Nel 1946 Chiari cur\u00f2 la preparazione del congresso nazionale della Fiom nel quale svolse poi la relazione d'indirizzo. Quella relazione diede spunto ad alcuni congressisti per manifestare in modo poco democratico il loro dissenso.\nLa relazione non era l'espressione di un'impostazione sua particolare, ma esprimeva la posizione dell'intera segreteria nazionale, nella quale erano presenti i rappresentanti di tutte le correnti politiche. Chiari affront\u00f2 la battaglia in modo franco ed aperto e, nonostante la forte opposizione incontrata, riusc\u00ec a fare emergere la propria tesi, il congresso stesso lo riconferm\u00f2 nella carica di segretario nazionale. La sua fede negli ideali socialisti lo impegn\u00f2 nei lavori della Consulta nazionale (1945 \u2013 1946), di cui egli fu membro su designazione della CGIL, e nella quale si distinse per la fermezza con cui difese gli interessi della classe lavoratrice nel delicato periodo dell'Italia del dopoguerra.\nLe scissioni dalla CGIL.\nLa situazione sindacale precipit\u00f2 nel luglio del 1948 con la scissione della Cgil per opera della corrente moderata e cristiana. La vicenda politica di quel periodo era scossa da tensioni e polemiche fra le ali comuniste e socialiste e all'interno degli stessi socialisti. Il comitato centrale della Fiom, riunitosi prima del congresso nazionale dell'agosto 1949, revoc\u00f2 l'incarico a Chiari. La decisione fu presa a seguito del nuovo orientamento della direzione del Psi, che costrinse i propri rappresentanti nel comitato centrale della Fiom a non riconoscere pi\u00f9 come loro leader Arturo Chiari. Nella travagliata fase delle scissioni socialiste, Chiari fu sempre presente e pronto ad assumersi responsabilit\u00e0 difficili e scomode come a Villa Malta, nella riunione con Giuseppe Romita per la costituzione del Partito Socialista Unitario. Nel 1950 usc\u00ec dalla Cgil, nonostante molti socialisti cercassero di farlo recedere da questa sua idea, poich\u00e9 restava una figura di riferimento del partito socialista all'interno del sindacato, e si gett\u00f2 con coraggio e decisione alla costruzione della terza centrale sindacale (la futura UIL).\nFondatore della Uilm.\nChiari rifiut\u00f2 l'offerta di ricoprire unicamente incarichi di responsabilit\u00e0 confederale, alla quale non neg\u00f2 la propria collaborazione, poich\u00e9 voleva dedicare la parte pi\u00f9 importante del suo tempo alla costruzione della \u201csua\u201d categoria: quella dei metallurgici. Categoria di cui divenne il primo segretario generale. La struttura propriamente categoriale nacque qualche tempo dopo, il 5 marzo 1950 \u2013 giorno in cui nacque la UIL- facendo di Chiari non solo il segretario, ma anche il fondatore della categoria. Il primo congresso della Uilm tenutosi a Milano il 28 novembre 1953 lo conferm\u00f2 segretario generale.\nParticolarmente importante, in questo lavoro di primo segretario generale dei metallurgici Uil, fu l'azione svolta da Chiari verso gli organi della CECA (Comunit\u00e0 europea del carbone e dell'acciaio) per la tutela di decina di migliaia di siderurgici minacciati dalla smobilitazione conseguente alla creazione dell'area produttiva comunitaria. La sua impostazione riformista, come emerse dall'intervista concessa su questo problema a \"Il Lavoro Italiano\" del 14 settembre 1953, delineava una posizione favorevole all'adozione del piano Schuman e, quindi, all'ammodernamento degli impianti produttivi, ma chiedeva l'attivazione di tutte le clausole previste dal piano stesso per ovviare ai disagi che l'introduzione delle nuove normative stava provocando per molti lavoratori metallurgici.\nLa sua competenza tecnica gli valse l'alto incarico di membro del comitato consultivo della Ceca per parecchi anni. Chiari fu assertore di una nuova politica sindacale che \u2013 seguendo un'impostazione diversa da quella tradizionale per i problemi della contrattazione\u00a0\u2013 avrebbe potuto dare ai lavoratori un mezzo pi\u00f9 efficace ed adeguato alle caratteristiche della produzione moderna a difesa dei loro interessi. La sua fede negli ideali europeisti lo impegn\u00f2 in una coraggiosa battaglia per l'avvento di una federazione europea nella quale i lavoratori metallurgici italiani avrebbero a suo giudizio trovato il mezzo per raggiungere un migliore tenore di vita. La UILM con la sua direzione, afferm\u00f2 la propria presenza organizzativa in tutto il territorio nazionale, anche grazie a molti socialisti che, seguendo il suo esempio, lasciarono la FIOM per partecipare allo sviluppo della UILM."}
{"id": "1974343", "revid": "729019", "url": "https://it.wikipedia.org/wiki?curid=1974343", "title": "Stazione di Tricesimo-San Pelagio", "text": "La stazione di Tricesimo-San Pelagio \u00e8 una fermata ferroviaria della linea Pontebbana ubicata nel comune di Tricesimo in provincia di Udine.\nStoria.\n Ha sostituito la precedente stazione di Tricesimo che si trovava sulla vecchia linea a singolo binario, in localit\u00e0 Braidamatta e la fermata di San Pelagio il cui piccolo edificio \u00e8 ancora presente a pochi metri dal nuovo fabbricato viaggiatori.\nStrutture e impianti.\nL'edificio \u00e8 di un solo piano.\nLa fermata \u00e8 dotata, al suo interno, del servizio di biglietteria automatica.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate, nonch\u00e9 dagli autobus del servizio integrato Udine-Tarvisio.\nServizi.\nLa stazione dispone dei seguenti servizi:"}
{"id": "1974344", "revid": "1573940", "url": "https://it.wikipedia.org/wiki?curid=1974344", "title": "Pteropus poliocephalus", "text": "La volpe volante dalla testa grigia (\"Pteropus poliocephalus\" ) \u00e8 un pipistrello appartenente alla famiglia degli Pteropodidi, diffuso in Australia.. \nDescrizione.\nDimensioni.\nPipistrello di grandi dimensioni, con la lunghezza della testa e del corpo tra 230 e 289\u00a0mm, la lunghezza dell'avambraccio tra 130 e 180\u00a0mm e un peso fino a 1\u00a0kg.\nAspetto.\nLa pelliccia \u00e8 lunga e densa. Le parti dorsali variano dal bruno-olivastro al grigio scuro talvolta densamente cosparse di peli argentati, quelle ventrali sono pi\u00f9 chiare, il collare \u00e8 fulvo, mentre la testa \u00e8 grigio chiara brizzolata. Il muso \u00e8 lungo ed affusolato, gli occhi sono grandi. Le orecchie sono lunghe ed appuntite. La tibia \u00e8 densamente ricoperta di peli fino alle caviglie. Le membrane alari sono attaccate lungo i fianchi del corpo. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori. Effettua una muta nel mese di giugno, passando da una fase pi\u00f9 scura ad una pi\u00f9 chiara.\nBiologia.\nComportamento.\nForma grandi colonie su alberi spogli, tra la densa vegetazione in prossimit\u00e0 di specchi d'acqua come fiumi, laghi o lungo le coste e in parchi e giardini all'interno di ambienti urbani e suburbani. Solitamente frequenta gli stessi siti per diverso tempo.\nAlimentazione.\nLa dieta consiste in fiori e frutti di diverse specie di piante coltivate e native, tra le quali principalmente molte specie di Eucalipto.\nRiproduzione.\nGli accoppiamenti avvengono tra marzo e aprile. Le femmine danno alla luce un piccolo all'anno tra settembre ed ottobre. Entrambi i sessi raggiungono la maturit\u00e0 sessuale dopo circa 18 mesi di vita. L'allattamento dura tra 5 e 6 mesi, sebbene i piccoli possano gi\u00e0 volare dopo appena 8-10 settimane dalla nascita. L'aspettativa di vita in natura \u00e8 fino a 18 anni.\nDistribuzione e habitat.\nQuesta specie \u00e8 diffusa in Australia, negli stati del Queensland sud-orientale, e lungo le coste del Nuovo Galles del Sud e Victoria.\nVive nelle foreste tropicali umide, Mangrovie, Savane e piantagioni di frutta. \u00c8 stato osservato anche in aree urbane dove sono disponibili cibo e siti dove riposare.\nTassonomia.\nIn accordo alla suddivisione del genere \"Pteropus\" effettuata da Andersen, \"P. poliocephalus\" \u00e8 stato inserito nello \"P. macrotis species Group\", insieme a \"P. macrotis\" stesso. Tale appartenenza si basa sulle caratteristiche di non avere un ripiano basale nei premolari e di avere orecchie lunghe ed appuntite.\nAltre specie simpatriche dello stesso genere: \"P. alecto\", \"P. scapulatus\".\nStato di conservazione.\nLa IUCN Red List, considerato il lento declino della popolazione, ridotto del 30% negli ultimi 15 anni, e la probabile competizione ed ibridizzazione con \"P. alecto\", classifica \"P. poliocephalus\" come specie vulnerabile (VU)."}
{"id": "1974349", "revid": "115447390", "url": "https://it.wikipedia.org/wiki?curid=1974349", "title": "Mollificatore", "text": "]\nIn matematica, pi\u00f9 precisamente in analisi funzionale, un mollificatore \u00e8 una funzione di variabile reale che soddisfa certe propriet\u00e0 di regolarit\u00e0 e di limitatezza del supporto.\nLe successioni di mollificatori sono usate spesso per approssimare (in un senso ben preciso) funzioni che presentano delle discontinuit\u00e0 o degli \"angoli\" mediante funzioni pi\u00f9 regolari, che localmente sono costruite tramite una media integrale del valore della funzione nel punto.\nDefinizione.\nUn mollificatore \u00e8 una funzione formula_1 che soddisfa le seguenti propriet\u00e0:\ndove con formula_6 si intende il supporto di formula_7, cio\u00e8 la chiusura dell'insieme di punti dove formula_7 non si annulla, e formula_9 \u00e8 la palla centrata nell'origine di raggio formula_10.\nSi dimostra che esistono infinite successioni di mollificatori; una possibile costruzione \u00e8 la seguente:\ndove formula_13 \u00e8 una costante che normalizza l'integrale a 1.\nPropriet\u00e0 e utilizzi.\nIn analisi funzionale e teoria delle distribuzioni si lavora di solito con funzioni \"regolari\", cio\u00e8 possedenti un certo numero di derivate, costruendo strumenti per estrapolare informazioni e dare risultati su esse. Se ci\u00f2 non \u00e8 possibile, si tenta di \"regolarizzare\" una funzione, cio\u00e8 approssimarla con funzioni regolari, che tendano alla funzione originaria in una certa topologia funzionale.\nI mollificatori si prestano bene allo scopo: se ad es. formula_14 \u00e8 la funzione da regolarizzare (ad esempio localmente integrabile), allora la funzione:\nper le propriet\u00e0 della convoluzione \u00e8 liscia e dunque altamente regolare. Tale funzione si presenta come una media pesata dei valori di formula_16 per punti vicini a formula_17, in quanto per definizione di formula_7 l'integranda \u00e8 non nulla solo in una palla centrata in formula_17 di raggio formula_10 e assume valori massimi (che quindi per l'integrale \"contano\" di pi\u00f9) per valori molto vicini a formula_17.\nLa bont\u00e0 di questa costruzione \u00e8 assicurata dai seguenti risultati:\nQuest'ultimo risultato consente anche di dimostrare che lo spazio delle funzioni test \u00e8 denso sia in formula_29 che nello spazio di Sobolev formula_31 per formula_26."}
{"id": "1974351", "revid": "401052", "url": "https://it.wikipedia.org/wiki?curid=1974351", "title": "Perleberg", "text": "Perleberg \u00e8 una citt\u00e0 di abitanti del Brandeburgo, in Germania. \u00c8 il capoluogo del circondario del Prignitz.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nPerleberg si divide in 13 zone, corrispondenti all'area urbana dello stesso centro cittadino e a 12 frazioni (\"Ortsteil\"):\nAmministrazione.\nGemellaggi.\nPerleberg \u00e8 gemellata con:\nLa citt\u00e0 intrattiene anche rapporti di amicizia con Norderstedt e Pinneberg."}
{"id": "1974352", "revid": "1543377", "url": "https://it.wikipedia.org/wiki?curid=1974352", "title": "ISIC", "text": "L'ISIC, International Standard Industrial Classification of All Economic Activities, \u00e8 una classificazione delle attivit\u00e0 economiche definita dalla Divisione Statistica delle Nazioni Unite.\nSi tratta di una classificazione alfa-numerica con diversi gradi di dettaglio: le lettere indicano il macro-settore di attivit\u00e0 economica, mentre i numeri (che vanno da due fino a sei cifre) rappresentano, con diversi gradi di dettaglio, le articolazioni e le disaggregazioni dei settori stessi. Le varie attivit\u00e0 economiche sono raggruppate, dal generale al particolare, in sezioni (codifica: 1 lettera; vi sono 21 sezioni, dalla A alla U), divisioni (2 cifre), gruppi (3 cifre) e classi.\nAd esempio:"}
{"id": "1974354", "revid": "20090", "url": "https://it.wikipedia.org/wiki?curid=1974354", "title": "Petrolchimico", "text": ""}
{"id": "1974358", "revid": "228587", "url": "https://it.wikipedia.org/wiki?curid=1974358", "title": "Battuta (baseball)", "text": "La battuta nel baseball \u00e8 considerata uno dei gesti atletici pi\u00f9 complessi e difficili da eseguire che si conoscano, rappresenta un mix di movimenti in perfetta coordinazione e successione antecedenti al contatto con la palla, per poterla colpire nel modo migliore e con la massima forza possibile attraverso la mazza. Pur essendo un solo movimento di norma lo si suddivide in quattro fasi principali: attesa, passo (stride), giro di mazza (swing) e fase finale (Follow-through).\nAttesa.\nDurante la posizione d'attesa bisogna tenere conto prima di tutto della posizione del battitore all'interno del suo box di battuta, pu\u00f2 essere aperta, chiusa e normale, variano nella diversa posizione dei piedi del battitore rispetto a casa base. Ognuna delle tre posizioni pu\u00f2 conferire vantaggi, ad esempio una posizione aperta, pu\u00f2 conferire una maggiore possibilit\u00e0 di battere meglio lanci interni, \u00e8 meglio comunque mantenere una posizione normale, che permette un controllo ottimale di tutta l'area dello strike. Anche la distanza dal piatto di casa base \u00e8 importante, se fosse troppo grande, non sarebbe possibile coprire il margine esterno dell'area dello strike, se fosse esageratamente ridotta, non sarebbe possibile coprire il margine interno.\nNella posizione normale i piedi sono paralleli alle spalle e pi\u00f9 o meno alla stessa distanza delle stesse.\nLa stabilit\u00e0 della posizione d'attesa viene data inoltre dal fatto che il peso del corpo \u00e8 distribuito sugli avampiedi in egual misura. Le ginocchia sono leggermente piegate.\nLe mani vanno tenute a una distanza di circa 20 cm dal corpo, gli avambracci dovrebbero formare nel complesso una sorta di \u201cV\u201d rovesciata con i gomiti rivolti verso il basso, all'altezza della spalla posteriore, causando un aumento dell'ampiezza dell'angolo che si forma (tra il braccio e l'avambraccio) nel braccio sinistro e una diminuzione nel destro, e inoltre un'estensione di 20-30 cm del gomito destro dal corpo. Tale posizionamento delle mani e dei gomiti, facilita una torsione del busto nella fase di stride. L'angolo tra il dorso della mano e l'avambraccio varia tra le due mani. Nella mano destra infatti, l'angolo \u00e8 poco maggiore di 90\u00b0, mentre nella mano sinistra \u00e8 di circa 180\u00b0, tale angolazione dei polsi \u00e8 una conseguenza dell'impugnatura della mazza (nocche allineate), inoltre \u00e8 necessaria per posizionare correttamente i polsi nella fase di contatto della palla. \nLa testa deve essere rivolta il pi\u00f9 possibile verso il lanciatore, cercando di mantenere l'asse degli occhi parallela al terreno (quindi orizzontale), per avere una visione ottimale della pallina in arrivo, il mento va piegato verso la spalla e il capo va tenuto il pi\u00f9 fermo possibile, per ottimizzare la visualizzazione del lancio; pur rivolgendo la testa verso il lanciatore non bisogna mettere in tensione i muscoli del collo. La mazza va mantenuta in modo tale che formi un angolo di circa 45\u00b0 col terreno, riducendo la distanza tra la mazza stessa e il punto in cui contatter\u00e0 la palla in arrivo.\nIn questa fase \u00e8 deleterio il sobbalzare adottato da alcuni battitori, poich\u00e9 equivale ad un sobbalzo degli occhi, ovvero una non precisa individuazione del piano su cui si muove la palla.\nIl passo: lo stride.\nLo \"stride\", o spostamento del piede verso il lanciatore \u00e8 una fase intermedia della battuta tra la posizione d'attesa e lo \"swing\". \u00c8 preliminare allo swing, serve a rompere l'inerzia e a posizionarsi con i piedi nel modo migliore per poi eseguire la sventolata e la rotazione del busto. Il passo va fatto sempre in direzione del lanciatore, ovvero il piede anteriore si sposta verso la palla. Parallelamente allo spostamento del piede va eseguita una torsione del busto, cio\u00e8 i fianchi ruotano leggermente all'indietro e le mani si spostano sempre all'indietro di circa 15 cm. Durante lo stride, che va eseguito non troppo velocemente, con la parte interna dell'avampiede che per prima tocca il terreno, il peso del corpo va spostato sul piede posteriore che funger\u00e0 da supporto per l'inizio della sventolata. Quando si esegue il passo bisogna tener conto che ancora non si \u00e8 deciso di colpire la palla in arrivo, \u00e8 un movimento preliminare allo swing, ma non \u00e8 detto che la sventolata avverr\u00e0.\nPer tale motivo va eseguito verso il lanciatore e non verso la palla in arrivo, di conseguenza \u00e8 sbagliato dire che va fatto pi\u00f9 verso il piatto se il lancio \u00e8 esterno o pi\u00f9 aperto (lontano dal piatto) se il lancio \u00e8 interno, non c'\u00e8 abbastanza tempo per valutare se il lancio \u00e8 estero o interno per poter posizionare il piede.\nGiro di mazza: lo swing.\nLa potenza della battuta arriva in maniera considerevole dai fianchi attraverso una violenta rotazione degli stessi. Successivamente a tutti i movimenti relativi allo stride, i fianchi iniziano a ruotare verso il lanciatore e il piede posteriore ruota sull'avampiede dando maggiore libert\u00e0 ai fianchi stessi, si tenga presente che tutta la parte superiore del corpo, braccia, spalle, testa, ecc. rimane ferma durante questa prima tappa dello swing. La mazza viene portata verso la sinistra del battitore, con il pomello in direzione del lanciatore, e il barrell in direzione opposta (vi \u00e8 una sorta di trascinamento), l'angolo del gomito sinistro aumenta, con conseguente distensione del braccio stesso, e il gomito destro si porta vicino al corpo. L'asse di rotazione \u00e8 situata al centro del corpo (baricentro), il piede sinistro in questa fase rimane ancora chiuso, mentre il destro ha ruotato totalmente fino a portare la gamba sinistra a forma di \u201cL\u201d rovesciata. La mazza si muove con il pomello pi\u00f9 vicino al lanciatore rispetto al barrel, al momento del contatto invece, i polsi danno l'ulteriore spinta alla mazza che porta il barrel sulla palla.\nLa fase finale: Follow-through.\nLa fase finale o Follow-through ha inizio successivamente al contatto con la palla. Il polso destro, quando le braccia sono ben distese, ruota sopra il sinistro, il barrel, viene spostato fino a farlo quasi toccare con la schiena. In questa posizione le mani sono poco pi\u00f9 alte della spalla anteriore. In tale posizione non si ha equilibrio e si tende a sbilanciarsi in direzione dalle prima base, in quanto si sta diventando corridori. \nLa mazza viene lasciata cadere dietro il battitore e il primo passo viene fatto con il piede sinistro in direzione della prima base, successivamente al quale, si corre."}
{"id": "1974360", "revid": "4711", "url": "https://it.wikipedia.org/wiki?curid=1974360", "title": "PAOK Salonicco B.C.", "text": ""}
{"id": "1974363", "revid": "4711", "url": "https://it.wikipedia.org/wiki?curid=1974363", "title": "PAOK B.C.", "text": ""}
{"id": "1974365", "revid": "4711", "url": "https://it.wikipedia.org/wiki?curid=1974365", "title": "PAOK BC", "text": ""}
{"id": "1974368", "revid": "6923", "url": "https://it.wikipedia.org/wiki?curid=1974368", "title": "Havdalah", "text": "L'Havdalah (ebraico:\u05d4\u05d1\u05d3\u05dc\u05d4) \u00e8 la preghiera ebraica che si recita al termine dello Shabbat o di alcune festivit\u00e0 ebraiche.\nIl termine esprime la \"separazione\" tra il periodo sacro e quello ordinario.\nPer sancire la separazione tra sacro e profano, tra lo Yom Kippur, lo Shabbat o i giorni di Yom tov ed i giorni feriali o altri giorni di festa o di Chol haMoed (in questo caso tra santo e santo, su diversi livelli) vengono fatte tre benedizioni sul vino, sul fuoco e su dei profumi.\nOrigine.\nDurante il primo Shabbat della Creazione miracolosamente Dio concesse la luce celeste infatti Adamo non si accorse del sopraggiungere delle tenebre con il crepuscolo e la sera; terminato lo Shabbat, una volta ritirata questa luce Adamo, gemendo con le mani sul viso, disse: \" Guai a me! Hashem mi ha punito per il mio peccato!\" Dio fece allora avere ad Adamo due pietre da cui, se strofinate, scaturisce del fuoco: Adamo lod\u00f2 quindi Dio con la benedizione sul fuoco recitata ancora oggi con l'Havdalah. (\"Midrash Shokher Tov 92\")\nHavdalah di Shabbat.\n\"Eliahu haNav\u00ec\".\nDurante la celebrazione dell'Havdalah alcuni ebrei usano recitare un canto rivolto a Dio e dedicato al profeta Elia.\nBrano.\nQui riassunta o accennata, durante questa preghiera ebraica, in cui si ricorda l'\"arrivo\" del Mashiach ben Davide, si richiede a Dio la rivelazione e/o la resurrezione anche del Profeta Elia: \"integerrimo, con pace e fede, redentore d'Israele, accusatore degli adoratori del sole, che imped\u00ec pioggia secondo profezia e provvidenza, tre anni senza rugiada n\u00e9 pioggia, che cerc\u00f2 l'Hitbodedut per tranquillit\u00e0 dell'anima, nutrito con un accordo \"tramite\" alcuni \"corvi\", ascoltato da HaShem, annunciatore di buone notizie, colui che porta affetto dei figli verso i padri, vicino ai Cieli ed alla Gloria divina, che ag\u00ec con zelo per il Nome eccelso, visionario per visioni profetiche, che porta Simchah a padri e figli, vicino allo studio della Torah ed alla luce, che si pu\u00f2 presentare anche in sogno, apportatore d'amore tra genitori e figli e figli e genitori\".\nAnch'egli fu Zaddiq e devoto, nonch\u00e9 Chassid.\nI cancelli celesti.\nI \"cancelli celesti\", di cui a Dio si chiede l'apertura, sono quelli di:"}
{"id": "1974369", "revid": "76034", "url": "https://it.wikipedia.org/wiki?curid=1974369", "title": "International Standard Industrial Classification", "text": ""}
{"id": "1974370", "revid": "287204", "url": "https://it.wikipedia.org/wiki?curid=1974370", "title": "Carasso", "text": ""}
{"id": "1974371", "revid": "131358", "url": "https://it.wikipedia.org/wiki?curid=1974371", "title": "Juan Emmanuel Culio", "text": ""}
{"id": "1974373", "revid": "149727", "url": "https://it.wikipedia.org/wiki?curid=1974373", "title": "D\u00fcpow", "text": ""}
{"id": "1974375", "revid": "149727", "url": "https://it.wikipedia.org/wiki?curid=1974375", "title": "Dergenthin", "text": ""}
{"id": "1974376", "revid": "110157", "url": "https://it.wikipedia.org/wiki?curid=1974376", "title": "Gramzow", "text": "Gramzow \u00e8 un comune di 2.081 abitanti del Brandeburgo, in Germania.\nAppartiene al circondario (\"Landkreis\") dell'Uckermark (targa UM) ed \u00e8 capoluogo della comunit\u00e0 amministrativa (\"Amt\") omonima.\nStoria.\nIl 31 dicembre 2001 vennero aggregati al comune di Gramzow i comuni di L\u00fctzlow, Meichow e Pol\u00dfen.\nSuddivisione amministrativa.\nIl territorio comunale si divide in 4 zone (\"Ortsteil\"), corrispondenti al centro abitato di Gramzow e a 3 frazioni:"}
{"id": "1974377", "revid": "149727", "url": "https://it.wikipedia.org/wiki?curid=1974377", "title": "Gro\u00df Buchholz", "text": ""}
{"id": "1974378", "revid": "729019", "url": "https://it.wikipedia.org/wiki?curid=1974378", "title": "Isola della Rivoluzione d'Ottobre", "text": "L'isola della Rivoluzione d'Ottobre (, \"Ostrov Oktjabr'skoj Revoljucii\") \u00e8 l'isola centrale e la maggiore dell'arcipelago della Severnaja Zemlja, nel mare Glaciale Artico. Amministrativamente, fa parte del Kraj di Krasnojarsk, in Russia.\nGeografia.\n\u00c8 la 56\u00aa isola pi\u00f9 grande del mondo, misurando 14.170\u00a0km\u00b2; ha una lunghezza di circa 170\u00a0km e una larghezza di 130\u00a0km. \u00c8 bagnata dal mare di Kara a nord, ovest, sud e sud-est, e dal mare di Laptev a est e nord-est; a sud-est \u00e8 separata dall'isola Bolscevica dallo stretto di \u0160okal'skij (\u043f\u0440\u043e\u043b\u0438\u0432 \u0428\u043e\u043a\u0430\u043b\u044c\u0441\u043a\u043e\u0433\u043e, \"proliv \u0160okal'skogo\") largo 20\u201338\u00a0km, mentre a nord e nord-ovest lo stretto dell'Armata Rossa (\u043f\u0440\u043e\u043b\u0438\u0432 \u041a\u0440\u0430\u0441\u043d\u043e\u0439 \u0410\u0440\u043c\u0438\u0438, \"proliv Krasnoj Armii\"), largo 3\u201318\u00a0km, la divide dall'isola Komsomolec e da quella del Pioniere.\nLe coste sono principalmente piatte (in alcuni punti raggiungono l'altezza di 20\u00a0m), irregolari, ricche di insenature e promontori; si sviluppano per circa 917,5\u00a0km.\nIl golfo pi\u00f9 esteso, con i suoi 25\u00a0km di lunghezza e 10,5\u00a0km di larghezza, \u00e8 il fiordo di Matusevi\u010d (\u0444\u044c\u043e\u0440\u0434 \u041c\u0430\u0442\u0443\u0441\u0435\u0432\u0438\u0447\u0430, \"f'ord Matusevi\u010da\"), che si apre lungo la costa settentrionale dell'isola. Altre insenature notevoli sono la baia Pjatnistaja (\u0431\u0443\u0445\u0442\u0430 \u041f\u044f\u0442\u043d\u0438\u0441\u0442\u0430\u044f, \"buchta Pjatnistaja\") a nord, il fiordo di Marat (\u0444\u044c\u043e\u0440\u0434 \u041c\u0430\u0440\u0430\u0442\u0430, \"f'ord Marata\") lungo la costa orientale, il golfo di Makarov (\u0437\u0430\u043b\u0438\u0432 \u041c\u0430\u043a\u0430\u0440\u043e\u0432\u0430, \"zaliv Makarova\") lungo quella meridionale, il golfo Uzkij (\u0437\u0430\u043b\u0438\u0432 \u0423\u0437\u043a\u0438\u0439, \"zaliv Uzkij\"), il golfo Panfilovcev (\u0437\u0430\u043b\u0438\u0432 \u041f\u0430\u043d\u0444\u0438\u043b\u043e\u0432\u0446\u0435\u0432, \"zaliv Panfilovcev\") e la baia Sovetskaja (\u0431\u0443\u0445\u0442\u0430 \u0421\u043e\u0432\u0435\u0442\u0441\u043a\u0430\u044f, \"buchta Sovetskaja\") a ovest.\nLe maggiori penisole sono Gusinyj (\u043f\u043e\u043b\u0443\u043e\u0441\u0442\u0440\u043e\u0432 \u0413\u0443\u0441\u0438\u043d\u044b\u0439, \"poluostrov Gusinyj\") a nord, \u017diloj (\u043f-\u043e\u0432 \u0416\u0438\u043b\u043e\u0439) e della Comune di Parigi (\u043f-\u043e\u0432 \u041f\u0430\u0440\u0438\u0436\u0441\u043a\u043e\u0439 \u041a\u043e\u043c\u043c\u0443\u043d\u044b, \"poluostrov Pari\u017eskoj Kommuny\") a ovest; su quest'ultima si trova anche la penisola della Marsigliese (\u043f-\u043e\u0432 \u041c\u0430\u0440\u0441\u0435\u043b\u044c\u0435\u0437\u044b, \"poluostrov Marsel'ezy\").\nSette ghiacciai coprono l'isola, dal nord in senso orario: Rusanov, Karpinsky, Universitetskij, Vavilov e Albanov i pi\u00f9 grandi, e De\u017en\u00ebv e Maljutka i due pi\u00f9 piccoli al centro. Sul Vavilov, dal 1974 al 1988 era presente una stazione meteorologica dedicata a Sergej Ivanovi\u010d Vavilov. Gli altri ghiacciai prendono il nome da Vladimir Rusanov, Valerian Al'banov, Alexander Karpinsky e Sem\u00ebn Ivanovi\u010d De\u017en\u00ebv. Il punto pi\u00f9 alto si trova sul ghiacciaio di Karpinsky e raggiunge i 963\u00a0m s.l.m., mentre il punto pi\u00f9 alto libero dal ghiaccio si trova in un'area interna dello stesso ghiacciaio e raggiunge gli 847\u00a0m.s.l.m.\nL'isola della Rivoluzione d'Ottobre \u00e8 attraversata da pi\u00f9 fiumi che partono dai ghiacciai: l'Oz\u00ebrnaja, che con i suoi 64\u00a0km \u00e8 anche il pi\u00f9 lungo, sfocia a sud-ovest; la Podemnaja e la Bol'\u0161aja (47\u00a0km), che sfociano nel nord-est tra il Vavilov e l'Albanov, la Bedovaja e la Obryvistaja, che sfociano a nord tra Albanov e Rusanov. Sono presenti anche alcuni laghi, il maggiore dei quali \u00e8 il lago F'ordovoe (\u043e\u0437\u0435\u0440\u043e \u0424\u044c\u043e\u0440\u0434\u043e\u0432\u043e\u0435, \"ozero F'ordovoe\") che ha un'area di 57\u00a0km\u00b2.\nFlora e fauna.\nIl territorio \u00e8 quasi totalmente coperto dai ghiacci, tanto da poterlo chiamare deserto polare; il 5% libero \u00e8 composto da zone rocciose e da vegetazione tipica della tundra (muschi e licheni).\nAl contrario, la fauna \u00e8 piuttosto varia: sono presenti infatti renne, orsi polari, volpi artiche e lemming, e trichechi nelle zone costiere; tra gli uccelli si possono osservare numerose colonie (soprattutto lungo le coste settentrionali e orientali) di Alcidi, gabbiani e zigoli delle nevi.\nStoria.\nIl nome si riferisce alla rivoluzione d'ottobre scoppiata il 6 novembre 1917 nell'ambito della rivoluzione russa ed \u00e8 stato dato dagli esploratori Georgij U\u0161akov e Nikolaj Urvancev durante l'esplorazione nel biennio 1930-1932.\n\u00c8 stato proposto di ribattezzare l'isola in onore della zarina Aleksandra F\u00ebdorovna, canonizzata dalla chiesa ortodossa nel 2000.\nIsole adiacenti.\nLe seguenti isole si trovano in prossimit\u00e0 della costa dell'isola della Rivoluzione d'Ottobre. A partire da nord, da capo \u010culok, e procedendo verso est in senso orario, sono:"}
{"id": "1974380", "revid": "149727", "url": "https://it.wikipedia.org/wiki?curid=1974380", "title": "Gro\u00df Linde", "text": ""}
{"id": "1974381", "revid": "149727", "url": "https://it.wikipedia.org/wiki?curid=1974381", "title": "L\u00fcbzow", "text": ""}
{"id": "1974382", "revid": "149727", "url": "https://it.wikipedia.org/wiki?curid=1974382", "title": "Quitzow", "text": ""}
{"id": "1974384", "revid": "149727", "url": "https://it.wikipedia.org/wiki?curid=1974384", "title": "Rosenhagen", "text": ""}
{"id": "1974385", "revid": "149727", "url": "https://it.wikipedia.org/wiki?curid=1974385", "title": "Spiegelhagen", "text": ""}
{"id": "1974386", "revid": "287204", "url": "https://it.wikipedia.org/wiki?curid=1974386", "title": "Chandel", "text": " \nChandel \u00e8 un villaggio dell'India di 698 abitanti, capoluogo del distretto di Chandel, nello stato federato del Manipur. \nGeografia fisica.\nLa citt\u00e0 \u00e8 situata a 24\u00b0 14' 59 N e 94\u00b0 04' 09 E.\nSociet\u00e0.\nEvoluzione demografica.\nNei primi anni 2000 la popolazione di Chandel era ripartita tra i villaggi di Chandel Christian (517 abitanti, di cui 228 uomini e 289 donne), Chandel Khulbul (67 abitanti, di cui 27 uomini e 40 donne) e Chandel Khullen (114 abitanti, di cui 58 uomini e 56 donne), per un totale di 698 abitanti (313 uomini e 385 donne)."}
{"id": "1974387", "revid": "149727", "url": "https://it.wikipedia.org/wiki?curid=1974387", "title": "W\u00fcsten Buchholz", "text": ""}
{"id": "1974389", "revid": "38120", "url": "https://it.wikipedia.org/wiki?curid=1974389", "title": "L'Uomo Tigre 2", "text": ""}
{"id": "1974392", "revid": "149727", "url": "https://it.wikipedia.org/wiki?curid=1974392", "title": "S\u00fckow", "text": ""}
{"id": "1974395", "revid": "3115", "url": "https://it.wikipedia.org/wiki?curid=1974395", "title": "Lamphelpat", "text": " \nLamphelpat \u00e8 una localit\u00e0 dell'India, capoluogo del distretto di Imphal Ovest, nello stato federato del Manipur. In pratica \u00e8 un sobborgo di Imphal.\nGeografia fisica.\nLa citt\u00e0 \u00e8 situata a 24\u00b0 49' 30 N e 93\u00b0 54' 32 E.\nSociet\u00e0.\nEvoluzione demografica.\nAl censimento del 2001 la popolazione di Lamphelpat assommava a 15.239 persone."}
{"id": "1974398", "revid": "228587", "url": "https://it.wikipedia.org/wiki?curid=1974398", "title": "Boville", "text": ""}
{"id": "1974399", "revid": "287204", "url": "https://it.wikipedia.org/wiki?curid=1974399", "title": "Bandra", "text": "Bandra \u00e8 una localit\u00e0 dell'India, capoluogo del distretto di Mumbai Suburbana, nello stato federato del Maharashtra. In pratica \u00e8 un sobborgo di Bombay.\nGeografia fisica.\nLa citt\u00e0 \u00e8 situata a 19\u00b0 3' 0 N e 72\u00b0 49' 60 E al livello del mare.\nSociet\u00e0.\nEvoluzione demografica.\nAl censimento del 1991 la popolazione di Bandra assommava a 322.728 persone, con un aumento di 91.309 unit\u00e0 (pari al 39,5%) rispetto al precedente censimento del 1981\nLuoghi di interesse.\nA Bandra si trova la Basilica di Santa Maria del Monte, una delle pi\u00f9 importanti chiese cattoliche di tutta l'India."}
{"id": "1974411", "revid": "154326", "url": "https://it.wikipedia.org/wiki?curid=1974411", "title": "Moglie e figli di Oddone d'Incisa", "text": ""}
{"id": "1974414", "revid": "1305772", "url": "https://it.wikipedia.org/wiki?curid=1974414", "title": "Cavalleria (disambigua)", "text": ""}
{"id": "1974415", "revid": "2519", "url": "https://it.wikipedia.org/wiki?curid=1974415", "title": "Museo manzoniano", "text": "Il Museo manzoniano \u00e8 un museo letterario situato a Lecco in Lombardia dedicato alla figura di Alessandro Manzoni.\nAppartiene al \"Sistema Museale Urbano di Lecco (SiMUL).\nHa sede presso Villa Manzoni al Caleotto, la casa di famiglia dello scrittore.\nIl brano pi\u00f9 celebre della letteratura italiana \"Quel ramo del lago di Como, che volge a mezzogiorno, tra due catene non interrotte di monti...\" nasce proprio dai minuziosi ricordi visivi del paesaggio che da questa villa Manzoni vedeva.\nPercorso espositivo.\nIl percorso espositivo del museo, realizzato tra il 1983 ed il 1997, si articola in nove sale che espongono i mobili originari che si trovavano nella villa quando fu venduta nel 1818, tra cui la culla di Alessandro Manzoni, ed inoltre autografi, stampe, collezioni di iconografia manzoniana (incisioni, dipinti), le prime edizioni delle sue opere. Fanno parte del percorso museale, oltre al palazzo residenziale, la cappella e le cantine dove sono conservate una neviera a pozzo e due torchi per vino ottocenteschi.\nI sala.\nOspita i costumi realizzati per la versione televisiva de \"I promessi sposi\" di Salvatore Nocita, un ritratto dello scrittore attribuito a Giuseppe Molteni (Milano 1800-1857) insieme ad arredi originali e un busto in bronzo dello scultore Francesco Confalonieri raffigurante Lucia Mondella.\nII sala.\nIn questa sala \u00e8 documentato il rapporto tra Alessandro Manzoni e Lecco attraverso dipinti, stampe, documenti e un grande plastico che riproduce Villa Manzoni e i suoi dintorni nel 1799.\nIII sala.\nPresenta alcuni interessanti manoscritti e autografi di Alessandro Manzoni oltre ad oggetti appartenuti allo scrittore, nonch\u00e9 l'iconografia dei luoghi manzoniani attraverso una serie di stampe del territorio di Lecco del XVIII e XIX secolo.\nIV sala (tinello).\nIn questa sala sono esposti dipinti dell'Ottocento e Novecento che illustrano l'evoluzione del paesaggio nei luoghi manzoniani.\nV Sala (cucina).\nOspita alle pareti cinque tele secentesche che probabilmente provengono dallo studio di Pietro Manzoni, padre dello scrittore, un suo ritratto e la culla di Alessandro Manzoni.\nVI sala (sala rossa).\nVi sono esposte, suddivise in quattro vetrine, le opere di Manzoni: la Prima \u00e8 dedicata ai componimenti poetici, la seconda alle tragedie, la terza ad alcune delle fonti storiche a stampa consultate dallo scrittore per la stesura de \"I promessi sposi\" e la quarta \u00e8 dedicata ai suoi scritti di carattere linguistico, filosofico e storico.\nVII sala (salone delle grisaglie).\nQuesto ambiente di rappresentanza in stile neoclassico vede una profonda unit\u00e0 tra i dipinti di carattere mitologico delle pareti e i mobili neoclassici. Al centro \u00e8 appeso un prezioso lampadario di Murano acquistato da Giulia Beccaria.\nVIII sala (sala da pranzo).\nQuesta prestigiosa sala \u00e8 decorata da un soffitto con raffinati stucchi settecenteschi raffiguranti le quattro stagioni. Una bacheca posta nel centro presenta una campionatura dello sterminato repertorio di \"curiosit\u00e0 manzoniane\": dal riadattamento in melodramma dei Promessi Sposi ai bizzarri studi di topografia manzoniana passando per le figurine pubblicitarie.\nIX sala.\nIn questa sala \u00e8 rappresenta la straordinaria vicenda editoriale della Quarantana, l\u2019\"editio princeps\" dei Promessi Sposi pubblicata nel 1840 con le illustrazioni di Francesco Gonin e altri grandi disegnatori e incisori dell'epoca.\nCortile d'onore.\nNel cortile d'onore si trova sulla sinistra la cappella dell'Assunta, terminata nel 1777, dove \u00e8 sepolto il padre dello scrittore.\nGiardino.\nIl giardino, all'epoca dello scrittore aveva una tipica forma geometrica di \"Giardino all'italiana\", come risulta dalle mappe dell'archivio Scola.\nCon il Vittoriale, ."}
{"id": "1974417", "revid": "436907", "url": "https://it.wikipedia.org/wiki?curid=1974417", "title": "Live at Knebworth", "text": ""}
{"id": "1974420", "revid": "1714743", "url": "https://it.wikipedia.org/wiki?curid=1974420", "title": "Luisa di Anhalt-Dessau", "text": "Venne data in sposa a Vittorio Federico, principe di Anhalt-Bernburg dal 1621 al 1665. Il matrimonio, che legava due rami distinti degli Ascanidi, venne celebrato a Dessau il 25 novembre 1724.\nL'unione per\u00f2 si rivel\u00f2 poco feconda: Luisa riusc\u00ec a dare alla luce soltanto una figlia:\nA causa delle complicanze del parto, mor\u00ec un mese dopo. Suo marito, dovendo pensare ad avere un erede, si rispos\u00f2 l'anno dopo, il 22 maggio 1733 con la principessa Albertina di Brandenburg-Schwedt da cui ebbe altri figli.\nSua figlia Sofia Luisa raggiunse l'et\u00e0 adulta e divenne data in sposa al conte Federico di Solms-Baruth, che spos\u00f2 nel 1753."}
{"id": "1974423", "revid": "54253", "url": "https://it.wikipedia.org/wiki?curid=1974423", "title": "Robbie Williams Live at Knebworth", "text": ""}
{"id": "1974424", "revid": "116785794", "url": "https://it.wikipedia.org/wiki?curid=1974424", "title": "Passo Crocetta", "text": "Il passo Crocetta, anche conosciuto come valico della Crocetta, si trova sulla Catena Costiera in provincia di Cosenza (Calabria), e mette in comunicazione la Valle del Crati con la costa tirrenica della Calabria. \u00c8 posto a 979\u00a0m s.l.m. ed \u00e8 raggiungibile da tre paesi: San Fili (dal Versante della Valle del Crati), da Paola e dalla frazione Torremezzo di Falconara Albanese (dal versante della costa tirrenica). Esso \u00e8 posto sulla linea di confine tra i comuni di San Fili e San Lucido.\nDal passo \u00e8 possibile raggiungere la vetta del monte Luta (1231\u00a0m s.l.m.), attraverso un sentiero.\nOggi \u00e8 uno dei valichi appenninici pi\u00f9 frequentati dai cicloturisti e dagli amanti dell'escursionismo in Calabria."}
{"id": "1974426", "revid": "235834", "url": "https://it.wikipedia.org/wiki?curid=1974426", "title": "Alabastrino", "text": ""}
{"id": "1974428", "revid": "116974765", "url": "https://it.wikipedia.org/wiki?curid=1974428", "title": "Don't Stop (Funkin' 4 Jamaica)", "text": "Don't Stop (Funkin' 4 Jamaica) \u00e8 una canzone scritta e prodotta dalla cantante statunitense Mariah Carey, insieme a DJ Clue, Duro, e Mystikal, e registrata per l'ottavo album della Carey \"Glitter\" del 2001.\nLa canzone \u00e8 costruita intorno ad un campionamento del brano degli anni ottanta \"Funkin' for Jamaica (N.Y.)\", ed \u00e8 stata prodotta da Tom Browne e Toni Smith, e comprende una parte rap interpretata da Mystikal.\nIl brano \u00e8 stato pubblicato come terzo singolo estratto dall'album \"Glitter\" nel 2001.\nClassifiche.\n1 \"Never Too Far\"/\"Don't Stop (Funkin' 4 Jamaica)\"."}
{"id": "1974431", "revid": "2039709", "url": "https://it.wikipedia.org/wiki?curid=1974431", "title": "Clan Contini", "text": "Il clan Contini \u00e8 un potente sodalizio camorristico operante sul territorio della citt\u00e0 di Napoli, e pi\u00f9 precisamente nel quartiere San Carlo all'Arena. Il clan fa parte, insieme ai Licciardi e ai Mallardo, di una confederazione chiamata Alleanza di Secondigliano, che secondo gli inquirenti \u00e8 attualmente una delle organizzazioni pi\u00f9 grandi e potenti della camorra di oggi.\nStoria.\nL'organizzazione creata da Eduardo Contini \u00e8 basata sulla sua grande abilit\u00e0 imprenditoriale oltre che alla scelta dell'uso delle armi solo in casi estremi. La caratteristica che ha reso il sodalizio \"quasi\" invulnerabile rispetto agli altri clan partenopei \u00e8 stata l'assenza di scissioni interne e di collaboratori di giustizia.\nContini intraprende la carriera criminale agli inizi degli anni '80, abbandonando la vita da imprenditore. Pochi anni dopo, gi\u00e0 inquadrato nella Nuova Famiglia, quella nata per contrapporsi alla Nco di Raffaele Cutolo, \u00e8 alla guida di un gruppo criminale con base a San Giovanniello, nel quartiere San Carlo all'Arena. \u00c8 la zona dell'Arenaccia, una delle pi\u00f9 calde per la densit\u00e0 abitativa e per la vicinanza con le aree su cui insistono gli altri clan. A met\u00e0 degli anni '80 \u00e8 gi\u00e0 tra i criminali pi\u00f9 influenti di Napoli: dopo un incontro con i narcos colombiani, a cui prendono parte anche i mafiosi siciliani, si aggiudica il mercato dell'Europa dell'Est per la cocaina sudamericana. In quel periodo Contini \u00e8 tra i fondatori dell'Alleanza di Secondigliano (insieme a Francesco Mallardo e a Gennaro Licciardi). E non perde lo spirito imprenditoriale: diversifica e investe. Il suo clan mette le mani su usura ed estorsioni, traffico di droga, gioco d'azzardo e contraffazione, e investe in case, societ\u00e0, attivit\u00e0 imprenditoriali.\nNel 2017 la Guardia di Finanza, su disposizione della Dda, confisca al suo gruppo un tesoro di 320 milioni di euro gi\u00e0 finito sotto sequestro preventivo due anni prima: ci sono distributori di benzina tra Campania e Molise, bar tra Napoli e Avellino, tabaccherie, aziende per la torrefazione di caff\u00e8, gioiellerie e una trentina di immobili tra cui una villa a Ischia. Secondo la Dda era probabilmente soltanto la punta dell'iceberg.\nNessuno ha mai \"tradito\" Eduardo Contini e nessuno ha mai deciso di scalare i vertici creando una frattura in seno all'organizzazione, un particolare unico in seno alla camorra.\nPrima del suo arresto Eduardo Contini compariva nella lista dei 30 ricercati pi\u00f9 pericolosi d'Italia.\nSecondo il pentito Domenico Esposito, il clan Di Lauro aveva un patto per questioni di droga con il clan Contini, in particolare con Ciro Contini, nipote di Edoardo Contini.\nLa relazione della DIA trasmessa al Parlamento nel primo semestre del 2019 ha evidenziato che il centro storico di Roma \u00e8 soggetto alla concentrazione delle \u00abattivit\u00e0 di reinvestimento\u00bb del clan, \u00abin particolare nei settori della ristorazione ed immobiliare\u00bb."}
{"id": "1974432", "revid": "164844", "url": "https://it.wikipedia.org/wiki?curid=1974432", "title": "Sezione di Poincar\u00e9", "text": ""}
{"id": "1974434", "revid": "599013", "url": "https://it.wikipedia.org/wiki?curid=1974434", "title": "Marco Piscopo", "text": "Gioca nel ruolo di centrale nella Tuscania Volley.\nCarriera.\nLa carriera di Marco Piscopo inizia nel 1997 nelle giovanili dell'Acquarica Volley, per poi essere promosso in prima squadra, in Serie C nell'anno successivo. Nell'annata 1999-20 viene ingaggiato dalla Galatos Pallaolo Galatone, in Serie B1, stessa categoria dove milita per il campionato successivo con la Pallavolo Molfetta, club a cui resta legato per due annate.\nNella stagione 2002-03 si accasa allo Schio Sport in Serie A2, mentre nell'annata seguente \u00e8 alla Volley Lupi Santa Croce, sempre in serie cadetta; nel 2004 \u00e8 convocato nella nazionale italiana Under-20. Esordisce in Serie A1 nella stagione 2004-05, grazie all'acquisto da parte della Trentino Volley: tuttavia a campionato in corso viene ceduto alla squadra di Molfetta, in Serie B1; nel 2005 esordisce nella nazionale italiana.\nNell'annata 2005-06 e per quella successiva veste la maglia del Sempre Volley di Padova, per poi far ritorno a Trento per il campionato 2007-08, sempre in Serie A1: con la squadra trentina, in due stagioni di permanenza, vince uno scudetto e la Champions League 2008-09.\nNella stagione 2009-10 viene ingaggiato dalla Pallavolo Modena, dove resta per quattro annate, per trasferirsi poi, nella stagione 2013-14 alla Pallavolo Molfetta, ancora in Serie A1.\nTorna a disputare la Serie A2 per il campionato 2015-16 con la Pallavolo Azzurra Alessano mentre nella stagione 2017-18 difende i colori della Tuscania Volley, nella stessa divisione."}
{"id": "1974446", "revid": "729019", "url": "https://it.wikipedia.org/wiki?curid=1974446", "title": "Episodi di Mai dire s\u00ec (terza stagione)", "text": ""}
{"id": "1974457", "revid": "15756", "url": "https://it.wikipedia.org/wiki?curid=1974457", "title": "Plastoglobuli", "text": " \nCon il termine plastoglobuli si identificano delle strutture formate da lipidi e proteine presenti nei cloroplasti delle alghe verdi e delle piante terrestri. \nSono formati da un monostrato di fosfolipidi di membrana, costellata di oltre 30 diverse proteine, che circonda un nucleo di lipidi neutri. \nI plastoglobuli sono stati scoperti negli anni 60 del 1900 al microscopio elettronico per le loro propriet\u00e0 altamente osmiofile dovute alla presenza di lipidi insaturi. \nI plastoglobuli si formano dalla membrana dei tilacoidi e di solito una volta formati rimangono connessi alla membrana tilacoidale. Una delle loro funzioni infatti \u00e8 di mantenere la corretta conformazione dei tilacoidi. \nNon sono solo implicati solo nell'immagazzinamento di molecole lipidiche neutre, ma contribuiscono attivamente alla loro sintesi. \nFungono da sito di accumulo dei tocoferoli. \nIntervengono inoltre in vie biosintetiche correlate alla risposta agli stress. Servono a fornire e mantenere i lipidi neutri necessari per il rimodellamento in risposta a cambiamenti ambientali o di sviluppo della pianta. \nSi pensa che essi siano frutto di processi degenerativi dato che il loro numero aumenta con l'invecchiamento cellulare. \nSono importanti nei processi di differenziamento dei plastidi e di trasformazione da ezioplasto a cloroplasto e da cloroplasto a cromoplasto. \nNei cloroplasti cos\u00ec come nei cromoplasti, il plastoglobulo partecipa al metabolismo dei carotenoidi. \nDurante la conversione da cloroplasto a cromoplasto in peperone rosso, i tilacoidi e la clorofilla scompaiono mentre il plastoglobulo si ingrandisce fortemente. Nei cromoplasti, il plastoglobulo pu\u00f2 trasformarsi in strutture globulari o fibrillari riempite di carotenoidi. "}
{"id": "1974464", "revid": "10873", "url": "https://it.wikipedia.org/wiki?curid=1974464", "title": "LGA 1567", "text": ""}
{"id": "1974468", "revid": "1702319", "url": "https://it.wikipedia.org/wiki?curid=1974468", "title": "Pieve di Corleto", "text": "La pieve di Santo Stefano in Corleto \u00e8 situata nelle campagne faentina, a circa 6 chilometri dalla citt\u00e0 di Faenza ed \u00e8 situata a met\u00e0 strada fra la stessa citt\u00e0 e Forl\u00ec.\nStoria.\nNon si conosce esattamente la data della prima edificazione, ma la prima fonte scritta in cui si cita la pieve di Corleto \u00e8 risalente all'anno 896.\nDistrutta nel 1220 durante una guerra fra le citt\u00e0 di Faenza e Forl\u00ec, la chiesa venne ricostruita nel 1224, ma la costruzione attuale in stile barocco settecentesco risale esattamente al 1778.\nDurante quest'ultima riedificazione, l'altare maggiore venne orientato verso ovest, invece che ad est come nella costruzione precedente. Inoltre il tetto dell'edificio venne alzato di svariati metri.\nDescrizione.\nSull'altare maggiore \u00e8 collocata una copia di un quadro originale del Cisari, realizzata da Gian Battista Campidori intorno al 1700.\nCripta.\nSotto alla chiesa si trova una piccola cripta seminterrata a tre navate costruita con materiale di recupero pi\u00f9 antico, si ritiene risalga all'XI secolo. Tale cripta rappresenterebbe quindi il secondo monumento pi\u00f9 antico di Faenza, dopo il campanile ottagonale della Chiesa di Santa Maria ad Nives. Essa \u00e8 tutto quel che resta della chiesa antica, anche se la sua costruzione \u00e8 di molto posteriore alla nascita della Pieve. Nel ravennate infatti soltanto nella seconda met\u00e0 del sec. IX si cominciarono a costruire cripte dalla tipologia a oratorio, come a Corleto. Per la cronologia delle cripte si impone grande cautela e proprio in rapporto alla tipologia a oratorio si propone il X-XI secolo, periodo della sua diffusione. La cripta della Pieve molto probabilmente svolgeva una funzione liturgica e vi si veneravano reliquie importanti; era dotata infatti di due accessi opposti adeguati a ingresso e uscita dei fedeli, senza disturbo delle funzioni in area absidale. Quanto alle fonti documentarie, soltanto nel 1675 lo storico faentino Giulio Cesare Tonduzzi rompe il silenzio dei cronisti faentini, perdurante ormai dal '200, con una memoria scritta relativa alla cripta, ridotta ai suoi tempi a uso di cantina. Le due uscite nord e sud, forse proprio allora, furono ridotte la prima a finestrella per dare luce e aria, la seconda a nicchia, e venne aperto un nuovo ingresso pi\u00f9 ampio per far passare le botti e altri utensili da cantina. La cripta non \u00e8 collegata alla chiesa, ma vi si accede dalla canonica.\nSu una parete dell'ingresso alla canonica fu murato un frammento di epigrafe romana"}
{"id": "1974470", "revid": "104458", "url": "https://it.wikipedia.org/wiki?curid=1974470", "title": "Marchesato di Toscana", "text": ""}
{"id": "1974472", "revid": "212078", "url": "https://it.wikipedia.org/wiki?curid=1974472", "title": "Professor Hugo Strange", "text": ""}
{"id": "1974473", "revid": "104458", "url": "https://it.wikipedia.org/wiki?curid=1974473", "title": "Bonifacio II di Tuscia", "text": ""}
{"id": "1974479", "revid": "1305772", "url": "https://it.wikipedia.org/wiki?curid=1974479", "title": "Engelbert Zaschka", "text": "Biografia.\nFu ingegnere, progettista ed inventore. Zaschka svilupp\u00f2 i primi autogiro-elicotteri tedeschi e fu un pioniere del volo tramite la forza muscolare umana. Zaschka fu attivo nel mondo dei trasporti, dei velivoli e dei veicoli.\nEngelbert Zaschka svilupp\u00f2 i \"Rotationsflugzeugs\", una classe di velivoli ad ala rotante. Zaschka svilupp\u00f2 e costru\u00ec tra il 1928 e il 1929 le prime auto compatte (Faltauto) e nel 1934 un velivolo ad azionamento umano.\nCome autore, nel 1936 pubblic\u00f2 uno dei primi scritti sulla tecnica del volo dell'autogiro e dell'elicottero e pubblic\u00f2 diversi articoli su riviste tecniche. Zaschka fu dal 1921 al 1925 progettista capo della casa di motociclette \"Orionette AG f\u00fcr Motorfahrzeuge\" a Berlino nella Oranienstra\u00dfe 6. Svilupp\u00f2 un sistema motore. Fu detentore di svariati brevetti nazionali ed internazionali.\nInventore e ingegnere.\nVelivoli ad ala rotante e velivoli ad azionamento umano.\n\"Zaschka-Rotationsflugzeug\".\nSul finire degli anni '20, nel 1926/1927, present\u00f2 a Friburgo in Brisgovia e a Berlino dei prototipi di elicottero.\nLo sviluppo base di tale macchina da parte di Zaschkas fu riassunto nel brevetto tedesco \"Nr. 573 961\", del 18/19 giugno 1926 durante la Repubblica di Weimar, con titolo \"\u201eHubschraubenflugzeug\u201c\". Il brevetto fu esteso con successo a Stati come Regno Unito, USA, Francia, Svizzera e Danimarca.\nDalla descrizione di Zaschkas il velivolo ad ala rotante era una combinazione di autogiro ed elicottero, con due motori. A differenza dei noti autogiro, i \"Zaschka-Rotationsflugzeugs\" avevano due giroscopi connessi reciprocamente con volani rotanti. Con questa tecnica riusciva a bilanciare le masse del velivolo. La disposizione del motore permetteva il volo a vela in sicurezza. Nel brevetto \"\u201eHubschraubenflugzeug\u201c\", del 1926, Zaschka scrisse:\nNel 1927 costru\u00ec un velivolo sperimentale con rotore di 14 metri di diametro. Zaschka utilizz\u00f2 un motore di 15 HP con 360\u00a0kg di massa dell'apparecchio. Il rotore faceva 100 giri/minuto, mentre il giroscopio una frequenza di 1450 min\u22121.\nDate le esigue finanze, il progetto non prosegu\u00ec.\nPresso il Flughafen Berlin-Tempelhof Zaschka nel 1928 speriment\u00f2 il \"Zaschka Helikopter bzw. Rotationsflugzeug\", di sette metri e un motore da 300\u00a0cm\u00b3 tipo DKW. Fu subito evidente che appena il motore rallentava nel numero di giri, il velivolo perdeva quota repetinamente verso il suolo.\nIl telaio di tale velivolo fu usato per sperimentare un'elica propulsiva con tgiroscopio di nuova concezione. Damit wurde die Achse gegen Wind oder gegen Nebeneffekte der Steuerung stabilisiert. Nel 1936, Henrich Focke e Gerd Achgelis con il velivolo \"Focke-Wulf Fw 61\" volarono in modo stabile per la prima volta.\nEngelbert Zaschka visse negli anni '20 nella \"Selchower Stra\u00dfe\" 15/16 a Berlino-Neuk\u00f6lln.\nVelivoli HPA di Zaschka.\nNel 1934 present\u00f2 il primo \"Zaschka Muskelkraft-Flugzeug\" (\"Zaschka Human-Power Aircraft\", breve: \"Zaschka-HPA\"). Una grossa costruzione mossa dalla forza umana. Vol\u00f2 per circa 20 metri da terra. Il telaio era fatto in tubi di acciaio. Il velivolo poteva portare fino a quattro persone.\nCon il volo dell'11 luglio 1934 Zaschka, presso il Flughafen Berlin-Tempelhof riusc\u00ec a volare fino per venti metri. Cos\u00ec il velivolo fu pilotato solo con la forza muscolare, senza meccanismi di avvio.\nAutomobili e motocicli.\nMotocicli: Orionette (1921\u22121925).\nTra le altre cose Engelbert Zaschka fu progettista capo della \"Orion Aktiengesellschaft f\u00fcr Motorfahrzeuge\" di Berlino ove costru\u00ec le motociclette \"Orionette\" nel periodo 1921-1925. L'azienda ebbe anche la denominazione \"Orionette AG f\u00fcr Motorfahrzeuge\" nel sud-ovest di Berlino. Zaschka pot\u00e9 progettare realmente una produzione serie. Oggi il sito industriale sta nel complesso archeologico \"Industriehof Oranienstra\u00dfe Hausnummer 6\" a \"Berlin-Kreuzberg\"; vi fu negli anni '20-'30 la sede della \"Orionette AG\" e del sito produttivo delle \"Orionette\".\nAuto ripieghevoli: il triciclo Zaschka.\nIl problema del parcheggio inizi\u00f2 a mostrarsi negli anni '20 e nel 1928/1929 Engelbert Zaschka present\u00f2 a Berlino la prima \"Faltauto\" (auto ripieghevole), per risolvere il problema. Il \"Zaschka-Stadtauto-Konzept\" ebbe l'obiettivo, per gli utilizzatori risparmiatori, di creare un veicolo ripieghevole dopo l'uso. L'auto si poteva ripiegare in tre parti, secondo il motto: \"La gente acquirente di piccole automobili \u00e8 spartana, un garage sarebbe un lusso per loro\".\nIl veicolo aveva un telaio a tubi, leggero, e un rivestimento in vinile. A quel tempo risultava troppo costoso il telaio a tubi. La soluzione fu trovata in una carrozzeria in acciaio, anche se tale soluzione avrebbe impegnato duramente i proprietari del veicolo nell'utilizzo. L'assale anteriore con due ruote e la singola ruota posteriore motorizzata e ammortizzata. Alle estremit\u00e0 della struttura veniva ancorata la meccanica, indipendente dal telaio-carrozzeria.\nIl raffreddamento ad aria del monocilindro, coperto dalla carrozzeria in fondo al triciclo, fece s\u00ec che il radiatore anteriore fosse solo una \"maquette\". Motore e trasmissione devono rimanere saldi.\nLa \"Zaschka-Kleinwagen\" scomponibile poteva essere ripiegata in 20 minuti. La ricomposizione in altrettanti minuti. Es erreichte eine H\u00f6chstgeschwindigkeit von 40 bis 50\u00a0km/h.\nPer una produzione serie del veicolo si rendeva necessaria una carrozzeria autoportante. I costi dei materiali come l'acciaio e le gomme vulcanizzate dell'epoca erano all'epoca troppo cari per una commercializzazione. Pi\u00f9 di 1000 \"Reichsmark\" sarebbe costato il veicolo. Zaschka non riusc\u00ec a produrre in serie il suo veicolo ripieghevole.\nIl triciclo di Zaschka fu, per l'architetto americano Richard Buckminster Fuller, funzionale. Come lo fu il veicolo di Fullers, il Dymaxion, del 1933.\nPresente e Ricerca.\nEngelbert Zaschka fu molto noto come inventore negli anni '20-'30 in Germania e negli USA. Successivamente fu dimenticato. I suoi progetti, le ricerche non poterono proseguire senza sostentamento finanziario. I materiali dell'epoca non permisero alcune soluzioni. Non part\u00ec la produzione serie del tricilo \"Zaschka-Dreiradautos\".\nHolger Steinle del \"Deutschen Technikmuseums Berlin\" ha sempre cercato riferimenti del \"Deutschen Luftfahrtsammlung Berlin\". Il \"Deutsche Technikmuseum\" presenta attualmente tra gli altri prototipi, il Zaschka Hubschraubers, presente nel 1941 nell'inventario del \"Deutschen Luftfahrtsammlung\". La ricerca venne coordinata con \"Lost Art Internet-Datenbank\", del \"Koordinierungsstelle f\u00fcr Kulturgutverluste\" presso Magdeburgo (Servizio pubblico federale della Bundesrepublik Deutschland).\nIl National Air and Space Museum della Smithsonian Institution a Washington, D.C. ha in archivio documenti fotografici su Zaschka (\"Zaschka Document and Photograph Files\"): il \"Zaschka Trag- und Hubschraubers\" cos\u00ec come i \"Zaschka Muskelkraft-Flugzeugs\".\nLa \"History of Aviation Collection\" della University of Texas a Dallas presenta nella collezione dell'ammiraglio Charles E. Rosendahl, \"Vice Admiral Charles E. Rosendahl Lighter-than-Air Collection\", fotografie dei pionieri dell'aria come Engelbert Zaschka e dei suoi elicotteri.\nScritti.\nIl testo si suddivide in:\nNella prefazione Zaschka scrive:\nArticoli (parziale)\nEngelbert Zaschka pubblic\u00f2 diversi articoli su riviste tecniche. Un esempio la rivista \"Der Motorwagen\" (oggi: \"ATZ Automobiltechnische Zeitschrift\"):\nBrevetti.\nDieci brevetti furono creati da Zaschka dal 1919 al 1953; dal \"Hubschrauber-Patente\", a quelli per le motociclette.\nLo Spiegel parla di 82 brevetti.\nRecensioni.\nRichard A. Lupoff, \"Marblehead: A Novel of H.P. Lovecraft\" (2006) l'invenzione dell'elicottero di Engelbert Zaschka nel 1927.\nDiversi quotidiani come New York Times, Washington Post, The Argus (Melbourne), Diario ABC (Madrid) cos\u00ec come Daily Mirror e altri parlano dell'invenzione dell'elicottero da parte di Zaschka. Il giornale \"The Bee\" (Danville, Virginia) scrive:\nCuriosit\u00e0.\nIl fotografo Georg Pahl riprese pi\u00f9 volte le invenzioni di Zaschka negli anni '20-'30. Georg Pahl nel 1923 divenne noto per le riprese a Adolf Hitler.\nIl fotoreporter Leif Geiges fotograf\u00f2 dei test nella \"Schwarzwald\" dei ripieghevoli \"Zaschka-Ski\"."}
{"id": "1974481", "revid": "163662", "url": "https://it.wikipedia.org/wiki?curid=1974481", "title": "Terzaghi", "text": ""}
{"id": "1974485", "revid": "729019", "url": "https://it.wikipedia.org/wiki?curid=1974485", "title": "SCD-1", "text": "Il Satellite di Raccolta di Dati 1 (in portoghese \"Sat\u00e9lite de Coleta de Dados 1\") o semplicemente SCD-1 \u00e8 il primo satellite brasiliano lanciato allo spazio. Ha il compito di realizzare la raccolta di dati ambientali per poi essere raccolti da stazioni e distribuiti ad organizzazioni e ad utenti diversi.\nIl SCD-1 fu lanciato nel 9 febbraio 1993, attraverso un razzo del tipo Pegasus, dopo essere stato trasportato sotto l'ala di un aereo B-52, della NASA, che lo lanci\u00f2 a 13 km di altitudine.\nIl SCD-1, il SCD-2, la serie CBERS (6 satelliti) e l'Amaz\u00f4nia-1 sono satelliti fabbricati per il Brasile o in cooperazione con altri paesi."}
{"id": "1974486", "revid": "1708406", "url": "https://it.wikipedia.org/wiki?curid=1974486", "title": "Funzione di test", "text": "In matematica una funzione di test o funzione bump \u00e8 una funzione di variabile reale a valori reali liscia, a supporto compatto e definita sullo spazio euclideo. Si tratta di una classe di funzioni di particolare importanza in quanto permette di definire lo spazio delle distribuzioni, il duale dello spazio delle funzioni di test.\nUna funzione di test di particolare importanza \u00e8 la funzione di cutoff, che vale identicamente 1 in un determinato insieme e decade a 0 in modo liscio non appena si esce da tale insieme.\nDefinizione.\nUna funzione di test \u00e8 una funzione di variabile reale formula_1 liscia a supporto compatto definita sullo spazio euclideo formula_2.\nLo spazio delle funzioni bump su formula_2 \u00e8 denotato con formula_4 o formula_5. Lo spazio duale di tale spazio munito della relativa topologia \u00e8 lo spazio delle distribuzioni.\nFunzione di cutoff.\nPer praticit\u00e0, si d\u00e0 la definizione riferita all'intorno dell'origine [-1,1]; \u00e8 chiaro come la costruzione pu\u00f2 essere generalizzata per qualsiasi intervallo, componendo con opportuni diffeomorfismi tra i due insiemi.\nUna funzione di cutoff \u00e8 definita come una funzione formula_6 tale che:\n\u00c8 una particolare funzione liscia a supporto compatto, cio\u00e8 una funzione test.\nCostruzione di una funzione di cutoff.\nSi possono costruire funzioni di cutoff utilizzando il metodo della convoluzione. Con pi\u00f9 precisione, si pu\u00f2 determinare una funzione che sia identicamente 1 su un dato insieme compatto e 0 al di fuori di un suo intorno (cio\u00e8 con supporto contenuto in esso).\nSe formula_8 \u00e8 il compatto desiderato e formula_9 un aperto contenente formula_8, il metodo \u00e8 il seguente: si identifica un intorno compatto di formula_8 dentro formula_9 tale che sia formula_13 e si prende la funzione indicatrice formula_14 del compatto formula_15. Di tale funzione si prende la convoluta con un opportuno mollificatore col supporto sufficientemente piccolo, che non intersechi cio\u00e8 n\u00e9 formula_8 n\u00e9 il complementare di formula_9: si otterr\u00e0 una funzione liscia che dentro formula_8 \u00e8 rimasta identicamente 1 e il cui supporto \u00e8 ancora contenuto in formula_9.\nApprossimazione di una funzione.\nDefinendo:\ndata una qualsiasi funzione formula_21 si pu\u00f2 costruire una successione di funzioni:\na supporto compatto che al divergere di formula_23 converge verso la funzione originaria. Con opportuna regolarit\u00e0, questa convergenza potr\u00e0 essere uniforme, in norma Lp, e cos\u00ec via.\nFunzione di troncatura.\nStrettamente correlata con la funzione di cutoff \u00e8 un altro tipo di funzione, sul cui nome la comunit\u00e0 scientifica non ha ancora raggiunto il consenso (a volte essa stessa viene detta cutoff): si tratta di una applicazione che assume il valore 0 sui numeri negativi, 1 sui numeri maggiori di 1 e che vari in modo liscio nell'intervallo [0,1]. Essa viene usata ad esempio nella costruzione della partizione differenziabile dell'unit\u00e0.\nEssa \u00e8 una funzione formula_24 tale che:"}
{"id": "1974490", "revid": "287204", "url": "https://it.wikipedia.org/wiki?curid=1974490", "title": "Ismael Bangoura", "text": ""}
{"id": "1974498", "revid": "287204", "url": "https://it.wikipedia.org/wiki?curid=1974498", "title": "Sport Boys Association", "text": "Lo Sport Boys Association \u00e8 una societ\u00e0 calcistica peruviana con sede nella citt\u00e0 di Callao. Milita nella Liga 1, la prima serie del campionato peruviano di calcio. Nella sua storia ha vinto sei campionati peruviani.\nStoria.\nFondata il 28 luglio 1927 da un gruppo di giovani di Callao, la squadra aveva originariamente una divisa a strisce rosse e gialle, sostituite presto dalla attuale divisa rosa e nera. Il club ha partecipato a 6 edizioni della Coppa Libertadores, di cui l'ultima nel 2001. Gioca nello stadio Miguel Grau di Callao.\nOrganico.\nRosa 2020.\nAggiornata al 3 maggio 2020."}
{"id": "1974499", "revid": "122207091", "url": "https://it.wikipedia.org/wiki?curid=1974499", "title": "Through the Rain", "text": "Through the Rain \u00e8 un singolo della cantante statunitense Mariah Carey, pubblicato il 17 ottobre 2002 come primo estratto dall'album \"Charmbracelet\".\nDescrizione.\nLa \"title track\" \u00e8 stata scritta dalla stessa cantante, assieme a Lionel Cole e prodotta da Mariah Carey e da Jimmy Jam e Terry Lewis.\n\"Through the Rain\" \u00e8 una power ballad scritta nella chiave di La bemolle maggiore. La canzone si muove a 64 battiti per minuto ed ha un metro di 4/4. L'estensione vocale \u00e8 Eb3-G5.\nVideoclip.\nIl video di \"Through the Rain\" \u00e8 stato diretto da Dave Meyers e girato a New York. Il videoclip ripercorre le tappe della vita amorosa e coniugale dei genitori della Carey, Alfred e Patrica Carey, interpretati nel video di J.D. Williams e Jamie-Lynn Sigler.\nAccoglienza.\nIn America il singolo raggiunse soltanto la posizione numero 81, molto meglio and\u00f2 in Inghilterra dove entr\u00f2 direttamente al numero 8. In Canada fu addirittura certificato disco d'oro.\nStephen Thomas Ervewine di All Music Guide disse che \u00ab[...] una ballata lenta progettata come se \"Vision of Love\" incontrasse \"Hero\". \u00c8 evidente che Mariah ritorna nello stile dell'Adult contemporary\u00bb.\nJon Caramanica di Entainment Weekly disse riguardo alla canzone: \u00abuna ballata che pu\u00f2 competere con la tradizionale Hero, la pioggia si sente domata, come se lei [Mariah Carey] coprisse i suoi recenti problemi\u00bb."}
{"id": "1974505", "revid": "110157", "url": "https://it.wikipedia.org/wiki?curid=1974505", "title": "Sinalbina", "text": "La sinalbina \u00e8 un glucosinolato presente nelle senapi (Brassicaceae)."}
{"id": "1974506", "revid": "124952183", "url": "https://it.wikipedia.org/wiki?curid=1974506", "title": "Stazione di Lauria", "text": "La stazione di Lauria \u00e8 una stazione ferroviaria dismessa della vecchia linea a scartamento ridotto Lagonegro-Spezzano Albanese delle Ferrovie Calabro Lucane costruita a servizio di uno dei pi\u00f9 grossi comuni della Basilicata, Lauria, in provincia di Potenza, fuori dal centro abitato lungo la SP exSS 19 delle Calabrie.\nStoria.\nProgetto.\nLa (29 luglio 1879, n. 5002), \"per la costruzione di nuove linee di completamento della rete ferroviaria del Regno\", design\u00f2 la linea che da Reggio Calabria-Paola-Castrocucco portava ad Eboli come linea d'importanza internazionale e quindi di prima categoria. Il progetto prevedeva di collegare Eboli a Castrocucco attraverso due arterie ferroviarie distinte, una litoranea e l\u2019altra interna. Quest'ultima, in particolare, partendo da un innesto sulla tratta Eboli-Romagnano della ferrovia Battipaglia-Potenza-Metaponto in fase di ultimazione e passando per il Vallo di Diano, Lagonegro e la Valle del Noce, quindi Lauria, avrebbe dovuto congiungersi nei pressi del castello di Castrocucco di Maratea alla prevista ferrovia Tirrenica Meridionale; da qui si sarebbe potuto proseguire in direzione sud verso il capolinea di Reggio Calabria e in direzione nord verso Salerno attraverso la variante passante per il Cilento e nuovamente Eboli. La spesa maggiore per la sua costruzione risultava a carico dello Stato per lire (escluso il materiale mobile), mentre per le province e i comuni interessati si aggirava attorno ai lire.\nLa scelta sul tracciato aveva, ancor prima che la legge fosse promulgata, diviso le regioni interessate, Campania, Basilicata e Calabria, in due fazioni contrapposte: quella favorevole al percorso interno e quella pi\u00f9 propensa a seguire la costa. La Provincia di Basilicata, pi\u00f9 di tutte, si era battuta per il percorso interno dichiarando di essere addirittura disposta ad autofinanziarsi gli studi preventivi dell'area pur di far valere i suoi obiettivi di spesa contro quelli del Ministero dei lavori pubblici. Tali dissidi non facilitarono la stesura di un progetto definitivo per il tronco di linea Lagonegro-Castrocucco, tanto che al 1898 una relazione della Societ\u00e0 per le Strade Ferrate del Mediterraneo riportava che era stata portata a termine solamente la tratta Sicignano degli Alburni-Lagonegro (1892) ma addirittura nulla era stato ancora presentato per la tratta da Rivello a Castrocucco. L'anno dopo l'ingegnere capo dell'ufficio tecnico dell'amministrazione provinciale di Basilicata, Decio Severini, si pronunci\u00f2 negativamente sulla fattibilit\u00e0 di questa tratta ritenendola enormemente costosa. Ci\u00f2 nonostante il consigliere della Provincia di Basilicata, Michele Lacava, considerava invece il progetto della linea lagonegrese fondamentale per risolvere l'annoso problema dell'isolamento sociale ed economico dell'area.\nNel frattempo lo Stato stava gi\u00e0 studiando una soluzione alternativa fin dal 1884 con l'obiettivo di realizzare una linea di terza categoria a scartamento ridotto che si collegasse alle aree interne della Calabria con uno sforzo tecnico-economico minore di quello previsto per una linea ferroviaria di prima categoria a scartamento ordinario come invece era previsto nel progetto originale in relazione alla tratta Lagonegro-Castrocucco. Solo quando il Presidente del Consiglio si rec\u00f2 in Basilicata nel settembre del 1902 lo stesso Giuseppe Zanardelli, allora capo del governo dell'Italia unita, fu in grado di rendersi conto personalmente dell'arretratezza del territorio del circondario di Lagonegro, il quale risultava ancora sprovvisto di una via rotabile. Incaric\u00f2 perci\u00f2 l'ingegnere capo del Genio Civile, Eugenio Sanjust, affinch\u00e9 preparasse un piano tecnico per la realizzazione della linea Lagonegro-Castrovillari che si concretizz\u00f2 finalmente con la (art. 60). Nella relazione del 1906 della neonata azienda di stato delle ferrovie, FS, si evinceva infatti che il progetto della linea Lagonegro-Spezzano Albanese era gi\u00e0 in studio ma soltanto per la tratta Spezzano-Castrovillari si trovava in uno stato avanzato; ancora nulla invece era stato avviato per la tratta Lagonegro-Castrovillari ed in particolare per il tronco Lagonegro-Lauria, sebbene l'azienda avesse manifestato la ferma volont\u00e0 di avviarne l'appalto.\nLe difficolt\u00e0 del Compartimento di Napoli, dovute all'alluvione del 1905 prima e all'eruzione del Vesuvio del 1906 dopo, causarono un rallentamento nei piani di esecuzione dell'opera, i quali entrarono in una lunga fase di stallo con l'avvento della Prima guerra mondiale. La tratta tra Lagonegro e Laino Borgo entr\u00f2 in servizio soltanto nel 1929 e nel giorno dedicato alla celebrazione dell'ottavo Capodanno fascista. Dalla legge che concep\u00ec il progetto fino alla messa in esercizio della stazione di Lauria erano intanto trascorsi 50 anni.\n50 anni di servizio.\nSeguendo il percorso rotabile, la stazione di Lauria era la sesta del primo tronco a scartamento ridotto (950 mm), inaugurato il 28 ottobre 1929 (VIII E.F.), della ferrovia Lagonegro-Spezzano Albanese ed era compresa tra la stazione di Pastorella e la stazione di Galdo; insieme a quella di Bivio Latronico, che le precedeva e a quella di Prestieri che le seguiva, esse erano tutte situate in territorio di Lauria. Il tronco di Lauria si colleg\u00f2 al pi\u00f9 antico della linea, Castrovillari-Spezzano Albanese, risalente al 1915, quando fu inaugurato l'ultimo tratto Laino Borgo-Morano Calabro, il 1\u00ba luglio 1931.\nLa linea ferroviaria era percorsa da piccoli treni a vapore per il trasporto passeggeri e/o merci e in seguito dalle caratteristiche Emmine a due assi chiamate dalla gente \"Litturini\".\nIn seguito al progressivo isolamento della linea delle Ferrovie Calabro Lucane dalla rete ferroviaria nazionale in conseguenza dei cedimenti strutturali dei viadotti di Lagonegro prima (1952) e Cassano all'Ionio dopo (1970), la societ\u00e0 sospese inizialmente il servizio il 18 giugno 1978 per poi sopprimere ufficialmente la tratta Lagonegro-Spezzano Albanese il 20 gennaio 1979 e con essa la stazione di Lauria.\nIl set cinematografico.\nLa stazione \u00e8 apparsa nel film Basilicata coast to coast nella parte in cui quattro dei protagonisti, tra cui lo stesso regista Rocco Papaleo, fanno una doccia improvvisata e sono colti di sorpresa dalla telecamera di Tropea (Giovanna Mezzogiorno), figlia dell'onorevole Limongi. All'inizio della scena si nota subito un primo piano dell'iscrizione della stazione sul fabbricato viaggiatori; poi l'intera struttura in muratura e, nello sfondo, quello che era il deposito merci."}
{"id": "1974507", "revid": "20090", "url": "https://it.wikipedia.org/wiki?curid=1974507", "title": "Api raffineria di ancona", "text": ""}
{"id": "1974510", "revid": "123501125", "url": "https://it.wikipedia.org/wiki?curid=1974510", "title": "Giovanni Pansa", "text": "Biografia.\nNacque nel sestiere storico Porta Japasseri, in via De Nino, come ricorda una lapide affissa sulla sua casa. Nel 1873 studi\u00f2 a Firenze dai padri Barnabiti, dove apprese l'erudizione per la ricerca archeologica, e si appassion\u00f2 agli studi umanistici. Nel 1884 Pansa si iscrisse a medicina presso l'Universit\u00e0 di Bologna, terminando tuttavia, di mala voglia, gli studi molto tardi.. Passando poi a Roma, Pansa si appassion\u00f2 gli studi archeologici, in particolare si interess\u00f2 alla numismatica, venendo avviato alla ricerca sia da Giovanni Battista De Rossi, che dal suo compatriota Nunzio Federigo Faraglia, che lo prese come pupillo, insieme ad Antonio De Nino. Si laure\u00f2 nel 1892 a fatica nel 1892 senza concludere l'attivit\u00e0 forense, e torn\u00f2 a Sulmona. Nel 1885 presso la Tipografia Carabba di Lanciano pubblic\u00f2 il \"Saggio di uno studio sui dialetti abruzzesi\", che verr\u00e0 aspramente criticato da Ernesto Giammarco anni pi\u00f9 avanti.\nFu per nove anni sindaco di Sulmona dal 1893 al 1901. Nel 1898, al culmine di varie querelles mosse contro di lui per i suoi progetti di valorizzazione culturale di Sulmona, venne persino ferito da un attentatore. In questi anni Pansa si dedica con l'amico Pietro Piccirilli e con Antonio De Nino allo studio dei monumenti locali, e al restauro degli stessi, promuovendo campagne di scavo archeologico. Interessandosi allo stesso tempo anche al folklore locale abruzzese, Pansa si distanzier\u00e0 dal metodo di ricerca deniniano negli \"Usi e costumi abruzzesi\", preferendo quello di Giuseppe Pitr\u00e8, ragion per cui trov\u00f2 un buon collaboratore nel metodo d'indagine locale in Gennaro Finamore. Conobbe anche Benedetto Croce, che spesso da Napoli tornava nei soggiorni estivi nella Marsica, frequentando anche Sulmona, che avvi\u00f2 il Pansa al metodo d'indagine tedesco. Per questo Pansa, con i fratelli Rivera, il De Nino, il Piccirilli, Alfonso Dragonetti, partecip\u00f2 nel 1888 alla fondazione a L'Aquila della Regia Deputazione abruzzese di storia patria (allora nota come Regia Societ\u00e0 di Storia Patria degli Abruzzi). Nello stesso tempo Pansa pubblica alcuni articoli sulla \"Rivista Abruzzese di Lettere, Scienze e Arti\", fondata a Teramo nel 1886 da Luigi Savorini e Giacinto Pannella, che durer\u00e0 fino al 1919.\nDopo varie collaborazioni con l'editrice Carabba di Lanciano, per cui pubblica vari saggi e studi, Pansa decide di realizzare un proprio progetto a Sulmona. Fondatore con Pietro Piccirilli della rivista \"La rassegna Abruzzese di Scienze, Lettere ed Arte\". Ha lasciato numerosi scritti (oltre 200) su storia locale, numismatica, archeologia, bibliografia, tradizioni popolari. Tra le pubblicazione pi\u00f9 importanti: \"La leggenda macabra in Abruzzo\" (1898), \"L'epopea carolingia in Abruzzo\" (1899), quest'ultima riproposta nella collana dei \"Miti, leggende e superstizioni d'Abruzzo\" (1924), \"La leggenda del drago di San Leucio e le origini di Atessa\" (1899), anche questo articolo ripreso nel secondo volumi e dei \"Miti, leggende e superstizioni d'Abruzzo\" (1927).\nSuoi saggi sono apparsi, tra l'altro, sugli atti del Congr\u00e8s international de Numismatique et d'Art de la M\u00e9daille (Bruxelles, 1910) e su riviste quali \"Archivio storico italiano, , \"Lares\", \"Archivio storico per le provincie napoletane\", \"Rendiconti\" della Accademia dei Lincei, \"M\u00e9langes d'arch\u00e9ologie et d'histoire\", \"Arte e Storia\", \"Rivista di Antropologia\", \"Bilychnis\".\nAl culmine della sua ricerca incentrata negli ultimi anni della vita sul folklore abruzzese, Pansa pubblic\u00f2 \"Ovidio nel Medioevo e nella tradizione popolare\" (Sulmona, 1924), in cui riprende i temi gi\u00e0 trattato in un saggio omonimo dal maestro Antonio De Nino. In questi anni Giovanni Pansa colleziona diversi documenti storici, diplomi, materiale archeologico, statuette, monete varie, che andranno dopo la sua morte a comporre il patrimonio del Fondo \"Giovanni Pansa\", conservato nella Biblioteca comunale \"Vittoria Colonna\" di Pescara (1977), e nella Collezione numismatica e archeologica \"Giovanni Pansa\", presso il Museo Archeologico Nazionale d'Abruzzo a Chieti (1952).\nNel 1925 fu inaugurata a Sulmona la statua monumentale a Ovidio in piazza XX Settembre, in presenza del Re Vittorio Emanuele III, e l'amministrazione comunale non invit\u00f2 lo storico alla cerimonia; successivamente, per volere del sovrano, Pansa fu presente alla commemorazione. Mor\u00ec nel 1929 stanco e malato, senza terminare le sue ricerche folkloristiche, lasciando numerosi appunti, donati poi dai familiari alla biblioteca civica di Pescara.\n\"Miti, leggende e superstizioni d'Abruzzo\" (1924-29).\nLa fama principale di Pansa \u00e8 dovuta alla pubblicazione in due volumi dei \"Miti, leggende e superstizioni d'Abruzzo\" (Sulmona, Caroselli editore, 1924-1927), uno studio molto dettagliato delle ricerche dello storico, che in gran parte rielabora e raccoglie ricerche pubblicate dal demologo in altre riviste alla fine dell'Ottocento. Le ricerche sono corredate da un adeguato apparato bibliografico e di note; Pansa nella ricerca si avvicin\u00f2 di pi\u00f9 al metodo scientifico di Giuseppe Pitr\u00e8 e Gennaro Finamore, distanziandosi dalle ricerche \"letterarie\" di De Nino sulle usanze abruzzesi, riguardo alle leggende popolari abruzzesi tramandate dagli abitanti (prese dunque dalla voce di popolo). A differenza di Finamore e De Nino, Pansa non realizz\u00f2 dei manuali in cui raccolse tutte le leggende, ma si concentr\u00f2 sullo studio di alcune specifiche. Nella stesura dell'opera, inizialmente prevista in tre volumi (l'ultimo pubblicato postumo a cura di Franco Cercone nel 1979), ma interrotta dalla morte del Pansa nel 1929, lo studioso consider\u00f2 il folklore e il naturale approdo di un percorso scientifico, che aveva visto come passaggi obbligati non solo la storia e l'archeologia, ma anche la numismatica, per i problemi che essa pone nell'interpretazione delle rappresentazioni simboliche scelte per trasmettere un messaggio all'immaginario collettivo.\nLe leggende, i miti, le tradizioni, sono raggruppate per sezioni e tematiche: si procede con un tema specifico della tradizione popolare, descrivendo la macro-regione, al provincia, la contrada dove tale folklore si manifesta, si analizzano le probabili cause storiche che ne hanno influenzato la diffusione, e si fanno comparazioni storiche con le principali vicende storiche dell'Abruzzo, successivamente, dopo aver analizzato adeguatamente le fonti, il Pansa inizia la narrazione del mito o della tradizione folkloristica, descrivendone le minuzie e le differenti versioni paese per paese dove essa \u00e8 praticata. Si ricordano le leggende del mare, della montagna, delle streghe, dei malocchi, dei mostri della montagna, ma anche aneddoti sui santi, come San Leucio di Atessa, Celestino V dell'Aquila, o San Tommaso di Ortona.Insieme alle ricerche di De Nino, il volume serv\u00ec a molti scrittori abruzzesi, D'Annunzio compreso, per la narrazione di alcune tradizioni popolari dell'ambiente scelto per le storie dei loro romanzi, come le streghe di Guardiagrele per \"Il trionfo della morte\" di D'Annunzio (1894), o sempre per lo stesso romanzo il rito di esorcismo in una casa, oppure la processione della Madonna dei Miracoli a Casalbordino."}
{"id": "1974511", "revid": "110298637", "url": "https://it.wikipedia.org/wiki?curid=1974511", "title": "Sinigrina", "text": "La sinigrina \u00e8 un glucosinolato presente in varie piante della famiglia delle Brassicaceae, tra cui i cavolini di bruxelles e i broccoli (\"Brassica oleracea\"), nonch\u00e9 in altre specie come la senape nera (\"Brassica nigra\"), il ravanello selvatico (\"Raphanus sativus\") , il rafano (\"Cochleraria armoracia\")e la Senape selvatica (\"Sinapis arvensis\") molto diffusa in Puglia e nota con il termine di \"Marasciuoli\" \nQuando i tessuti vegetali contenenti sinigrina sono schiacciati o comunque danneggiati, l'enzima mirosinasi scinde la sinigrina formando glucosio, solfato acido di potassio e isotiocianato di allile (\"olio di mostarda\"), che \u00e8 responsabile del gusto piccante della senape e del rafano. I semi della senape bianca (\"Sinapis alba\") hanno un gusto molto meno piccante perch\u00e9 contengono un glucosinolato differente, la sinalbina."}
{"id": "1974515", "revid": "767487", "url": "https://it.wikipedia.org/wiki?curid=1974515", "title": "Live at Knebworth (film)", "text": "Live at Knebworth (conosciuto anche come Live! at Knebworth nella versione DVD del 2002) \u00e8 un documentario musicale in formato VHS, Laser Disc e DVD, che riprende il concerto tenutosi nella Knebworth House il 30 giugno 1990, alcune tracce audio sono disponibili anche in formato CD.\nConcerto.\nIl concerto, di beneficenza, si tenne a favore della Nordoff-Robbins Music Therapy Centre (che interviene in aiuto dei bambini handicappati tramite la musicoterapia) e la BRIT School for Performing Arts and Technology.\nDavanti ad un pubblico di circa 120.000 spettatori, suonarono numerosi ed importanti gruppi musicali: Pink Floyd, Paul McCartney, Mark Knopfler, Eric Clapton, Elton John, Genesis, Robert Plant &amp; Jimmy Page, Cliff Richard &amp; The Shadows, Status Quo, Tears for Fears, Dire Straits, Raymond Thomas \"Ray\" Cooper.\nDistribuzione.\nIl concerto \u00e8 stato pubblicato oltre che su DVD, su tripla VHS, LASER DISC e doppio CD. Il DVD \u00e8 composto da 2 dischi, il primo comprende il volume 1 &amp; 2, mentre il disco 2 il volume 3.\nTracce.\nIl doppio CD.\nCD 1.\nTears for Fears\nStatus Quo\nCliff Richard &amp; The Shadows\nRobert Plant\nGenesis\nCD 2.\nPhil Collins\nEric Clapton\nDire Straits\nElton John\nPaul McCartney\nPink Floyd\nLa Tripla VHS.\nVolume 1.\nTears For Fears\nCliff Richard &amp; The Shadow\nPhil Collins &amp; The Serious Band\nPaul McCartney\nVolume 2.\nStatus Quo\nEric Clapton\nDire Straits\nElton John\nVolume 3.\nRobert Plant\nGenesis\nPink Floyd\nDoppio DVD.\nDVD Volume 1.\nTears For Fears\nCliff Richard &amp; The Shadows\nPhil Collins &amp; The Serious Band\nPaul McCartney\nDVD Volume 2.\nStatus Quo\nEric Clapton\nDire Straits\nElton John\nDVD Volume 3.\nRobert Plant\nGenesis\nPink Floyd"}
{"id": "1974518", "revid": "599013", "url": "https://it.wikipedia.org/wiki?curid=1974518", "title": "Israel Rodr\u00edguez", "text": "Gioca nel ruolo di schiacciatore nel Club Voleibol Almer\u00eda."}
{"id": "1974519", "revid": "287204", "url": "https://it.wikipedia.org/wiki?curid=1974519", "title": "Israel Rodriguez", "text": ""}
{"id": "1974521", "revid": "252548", "url": "https://it.wikipedia.org/wiki?curid=1974521", "title": "Errore refrattivo", "text": ""}
{"id": "1974524", "revid": "767487", "url": "https://it.wikipedia.org/wiki?curid=1974524", "title": "Rafidi", "text": "Con il termine di rafidi si identificano i cristalli di carbonato od ossalato di calcio presenti nei vacuoli delle piante quando appaiono sotto forma di aghi.\nTali aghi sono un meccanismo di difesa contro gli animali erbivori, poich\u00e9 riescono a lacerare la mucosa della bocca e del tratto esofageo del loro apparato digerente; l'efficacia del meccanismo \u00e8 coadiuvata da sostanze irritanti contenute nelle foglie che vanno a depositarsi nelle microlesioni causando piccoli edemi.\nTra le piante che utilizzano questo sistema di difesa vi \u00e8 la \"Dieffenbachia seguine\" e diverse specie della trib\u00f9 Psychotrieae (Rubiaceae)."}
{"id": "1974525", "revid": "1458204", "url": "https://it.wikipedia.org/wiki?curid=1974525", "title": "Drusa (botanica)", "text": "Con il termine di druse si identificano i cristalli di ossalato di calcio presenti nei vacuoli delle piante quando appaiono sotto forma di prismi.\nQuesti cristalli sono presenti in molti organismi, dalle alghe alle angiosperme e alle gimnosperme, e sono stati trovati in pi\u00f9 di 215 famiglie. \nLe piante che producono ossalato, lo accumulano nell'ordine del 3%-80% del loro peso."}
{"id": "1974527", "revid": "121882274", "url": "https://it.wikipedia.org/wiki?curid=1974527", "title": "Barore Sassu", "text": "Biografia.\n\"Tiu\"Barore Sassu fu un noto improvvisatore \"poete\" molto ironico e caustico, sotto questo aspetto molto simile al silighese Gavino Contini.\nGiovanissimo combatt\u00e9 nella Prima guerra mondiale nella Brigata Sassari e fu fatto prigioniero.\nQuesti trascorsi, insieme al fascismo, ebbero una certo influsso sulla sua vita, e riporter\u00e0 anche un episodio della sua prigionia in una raccolta di ottave.\nProprio il suo spirito ironico nei versi, lo mise in contrasto con le autorit\u00e0 ecclesiastiche e fasciste che, con generiche accuse, nel 1932 avevano sospeso le gare dei \"poetes\".\nGli \u00e8 dedicato un premio di poesia e la biblioteca comunale di Banari."}
{"id": "1974529", "revid": "212348", "url": "https://it.wikipedia.org/wiki?curid=1974529", "title": "USS Chekov", "text": ""}
{"id": "1974537", "revid": "1573940", "url": "https://it.wikipedia.org/wiki?curid=1974537", "title": "Scalarispongia scalaris", "text": "Scalarispongia scalaris () \u00e8 una spugna della classe Demospongiae, che popola i fondali del mar Mediterraneo.\nTassonomia.\nNel recente passato \"S. scalaris\" era classificata nel genere \"Cacospongia\" (=\"Cacospongia scalaris\").\nDescrizione.\nForma colonie con l'aspetto di cuscinetti carnosi spesso lobati, di consistenza morbida e poco elastica, di colore nerastro. La superficie \u00e8 rugosa per la presenza di piccoli conuli alti 1-2 mm. Gli osculi, di piccolo diametro (0,7-1,5 mm) si trovano al centro di piccole depressioni lisce.\nL'aspetto macroscopico pu\u00f2 essere simile a quello di \"Cacospongia\" sp. (\"Cacospongia mollior\", \"Cacospongia proficens\") ma anche di specie appartenenti ad altre famiglie di Dictyoceratida quali \"Spongia officinalis\" (Spongiidae) e \"Sarcotragus spinosulus\" (Irciniidae). \nLa differenziazione da alcune di queste specie si basa su caratteri microscopici quali la presenza di fibre di spongina (presenti in \"S. spinosulus\" e assenti in \"S. scalaris\") e sull'assetto delle fibre: in \"S. scalaris\" le fibre primarie e le secondarie si incrociano caratteristicamente tra loro a 90\u00b0, con un aspetto che ricorda una scala, da cui l'epiteto specifico.\nDistribuzione e habitat.\n\u00c8 endemica del Mar Mediterraneo.\nPredilige ambienti poco illuminati (grotte, pareti esposte a nord, zone d'ombra delle comunit\u00e0 vegetali), dal piano mesolitorale sino a 70 m di profondit\u00e0."}
{"id": "1974538", "revid": "254059", "url": "https://it.wikipedia.org/wiki?curid=1974538", "title": "Chiesa di San Girolamo all'Osservanza", "text": "La chiesa di San Girolamo all'Osservanza si trova a pochi passi dal centro storico di Faenza ed \u00e8 la chiesa del cimitero.\nStoria e descrizione.\nLa prima chiesa di San Girolamo apparteneva al convento di Santa Perpetua e fu ristrutturata nel 1828 da Pietro Tomba che le don\u00f2 un aspetto quattrocentesco, mentre Costantino Galli, fra il 1858 e il 1859, realizz\u00f2 il porticato della facciata dell'attuale chiesa.\nAll'interno sono conservate alcune statue in stucco dei santi francescani e si trovano anche tombe, opere di Felice Giani; molto interessante \u00e8 il crocefisso ligneo quattrocentesco situato sul lato sinistro, opera di uno scultore (forse Paolo Moerich) proveniente dal nord Europa."}
{"id": "1974539", "revid": "212348", "url": "https://it.wikipedia.org/wiki?curid=1974539", "title": "USS Buran", "text": ""}
{"id": "1974542", "revid": "2058471", "url": "https://it.wikipedia.org/wiki?curid=1974542", "title": "SCD-2", "text": "Il Satellite di Raccolta di Dati 2 (in portoghese \"Sat\u00e9lite de Coleta de Dados 2\") o semplicemente SCD-2 \u00e8 il secondo satellite brasiliano lanciato allo spazio. Entr\u00f2 in operazione nel 22 ottobre 1998. Ha il compito di realizzare la raccolta di dati ambientali per poi essere raccolti da stazioni e distribuiti ad organizzazioni e ad utenti diversi.\nIl SCD-1, il SCD-2, la serie CBERS (6 satelliti) e l'Amaz\u00f4nia-1 sono satelliti fabbricati per il Brasile o in cooperazione con altri paesi."}
{"id": "1974543", "revid": "1970900", "url": "https://it.wikipedia.org/wiki?curid=1974543", "title": "Giuseppe De Blasiis", "text": "Biografia.\nNel 1848, all'et\u00e0 di 16 anni, fugg\u00ec di casa e si rec\u00f2 a Napoli, con l'intenzione di andare a Roma a difendere la Repubblica Romana, ma fu fermato dalla polizia e riportato a casa.\nSi laure\u00f2 in giurisprudenza, ma continu\u00f2 a studiare letteratura, in particolare Dante.\nNel 1854 si imbarc\u00f2 su di una nave greca per raggiungere Costantinopoli e combattere dalla parte degli Ottomani nella guerra russo-turca (meglio nota come guerra di Crimea). Fu catturato dai russi in Armenia, e condotto a Pietroburgo, dove l'intervento di Carlo Capece Galeota, ministro del Regno delle Due Sicilie presso la corte russa, gli permise di ottenere un passaporto per tornare in patria, dove per\u00f2 fu un sorvegliato politico e inviato al confino a Teramo; qui, dal 1855 al 1860, fu bibliotecario della biblioteca \"Melchiorre Delfico\".\nNel 1860, nel corso della liberazione del Meridione, fu messo a capo della Legione del Matese, con la quale combatt\u00e9 a Benevento, al Volturno e a Caserta; successivamente represse i moti filo-borbonici ad Ariano e Bonito.\nProfessore di Storia all'Universit\u00e0 di Napoli sino al 1900, fond\u00f2 la Societ\u00e0 napoletana di storia patria, di cui fu segretario e poi presidente dal 1900 sino alla morte.\n\u00c8 sepolto a Napoli, nel recinto degli uomini illustri del cimitero monumentale di Napoli."}
{"id": "1974544", "revid": "212348", "url": "https://it.wikipedia.org/wiki?curid=1974544", "title": "USS Firebrand", "text": ""}
{"id": "1974545", "revid": "123713745", "url": "https://it.wikipedia.org/wiki?curid=1974545", "title": "Stellaria media", "text": "Il centocchio comune (nome scientifico Stellaria media, (L.) Dominique Villars, 1789) \u00e8 una piccola pianta (alta fino a 40\u00a0cm) bienne, di aspetto erbaceo e molto comune sul territorio italiano, appartenente alla famiglia delle Caryophyllaceae.\nSistematica.\nSia la famiglia (\"Caryophyllaceae\") che il genere (\"Stellaria\") sono abbastanza vasti: la prima comprende una settantina di generi, il secondo un centinaio e pi\u00f9 di specie (alcune classificazioni ne elencano fino a 200).\nQuesta specie appartiene alla sottofamiglia delle \"Alsinoideae\" caratterizzata dall'avere il calice dialisepalo.\nVariabilit\u00e0.\nLa \"Stellaria media\" insieme ad altre due specie (\"Stellaria neglecta\" e \"Stellaria pallida\") formano un instabile complesso polimorfo per la presenza di individui diploidi e tetraploidi. La variabilit\u00e0 si manifesta attraverso diversi caratteri; qui ne elenchiamo alcuni:\nAlcuni autori individuano fino a 50 forme intermedie per questa specie, questo perch\u00e9 i caratteri possono mescolarsi in ogni possibile combinazione.\nNell'elenco che segue, che per la sua corposit\u00e0 \u00e8 una conferma della forte variabilit\u00e0 della specie, sono indicate alcune variet\u00e0 e sottospecie :\nSinonimi.\nLa specie \"Stellaria media\", in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nSpecie simili.\nLe due specie seguenti, insieme alla \"Stellaria media\", appartengono ad un gruppo di specie molto simili (vedi il paragrafo \u201cVariabilit\u00e0\u201d):\nEtimologia.\nIl nome del genere (\"Stellaria\") \u00e8 di origine latina e fa riferimento alla forma stellata del fiore. I nomi comuni (specialmente quelli vernacolari) fanno facilmente riferimento agli animali pennuti (sia uccelli che animali da pollaio) che si cibano delle giovani piante e dei suoi semi.\nIn inglese questa pianta si chiama: \"Chickweed\"; mentre i francesi la chiamano: \"Mouron des oiseaux\"; i tedeschi la chiamano: \"Vogelmiere\".\nMorfologia.\nNormalmente questa pianta \u00e8 strisciante e piccola, ma in certi casi pu\u00f2 arrivare fino a 80\u00a0cm di estensione. La forma biologica della pianta \u00e8 emicriptofita bienne/terofita reptante (T rept/H bien) : piante a ciclo biennale con fusti striscianti e con gemme poste a livello del terreno.\nRadici.\nLe radice sono sottili \u00e8 sono del tipo fittonante.\nFusto.\nIl fusto \u00e8 strisciante o sdraiato di colore rossastro, mentre i rami sono ascendenti a sezione cilindrica con 1 o 2 file di peli alternate presenti soprattutto negli internodi. \u00c8 una pianta molto ramosa; la ramosit\u00e0 si sviluppa per propaggine ai nodi che spesso producono radici se sono a contatto col terreno. \nFoglie.\nLa forma delle foglie \u00e8 ovata o ellittica \u2013 cuoriforme con base arrotondata e apice acuto; il margine \u00e8 intero; sono inoltre glabre. Le foglie basali sono picciolate, quelle superiori sono sessili. Il picciolo e pubescente o cigliato. La disposizione delle foglie lungo il fusto \u00e8 opposta. Dimensioni delle foglie: 1 \u2013 2\u00a0cm.\nInfiorescenza.\nL'infiorescenza a dicasio normalmente si trova all'apice della ramosit\u00e0, ma a volte \u00e8 disposta all'ascella di brattee verdi (in questo caso si tratta di un singolo fiore). I peduncoli di sostegno del fiore sono lievemente riflessi. Lunghezza dei peduncoli fiorali: 1 \u2013 3\u00a0cm.\nFiori.\nI fiori sono pentameri, ermafroditi, attinomorfi, dialipetali ed eteroclamidati.\nFrutti.\nIl frutto consiste in una capsula ovale (o piriforme) deiscente (a maturit\u00e0) per 6 denti lunghi un terzo della lunghezza della capsula mentre la capsula pu\u00f2 essere lunga 1,5 \u2013 2 volte il calice che \u00e8 persistente. All'interno sono contenuti diversi semi reniformi appiattiti di colore brunastro provvisti sul dorso di 4 serie di protuberanze tondeggianti. La dimensione dei semi va da 0,8 a 1,3\u00a0mm.\nUsi.\nCucina.\nIn alcune zone il \u201cCentocchio\u201d viene mangiato in insalata (solo le parti apicali) o cotto; ma si deve fare attenzione per la presenza di saponina.\nPESTO AL CENTOCCHIO: \nMettere nel tritatutto una tazza di CENTOCCHIO, mezza tazza di pinoli, noci o mandorle, un pezzetto di parmigiano e sale e olio Q.b e tritare tutto. Si pu\u00f2 utilizzare per condire la pasta o per crostini.\nGiardinaggio.\nIl \u201cCentocchio\u201d se coltivato in giardino o in vaso non presenta particolari difficolt\u00e0. Deve essere sistemato in una zona semi\u00a0\u2013 ombreggiante e va annaffiato molto spesso (il terreno deve risultare sempre umido). Si riproduce esclusivamente per seme, anche se i fusti possono emettere radici avventizie. In un anno una pianta pu\u00f2 produrre oltre diecimila semi che (si dice) rimangono quiescenti, nel terreno, fino a 80 anni."}
{"id": "1974549", "revid": "121823507", "url": "https://it.wikipedia.org/wiki?curid=1974549", "title": "Instituto Atl\u00e9tico Central C\u00f3rdoba", "text": "L'Instituto Atl\u00e9tico Central C\u00f3rdoba, o semplicemente Instituto, \u00e8 una societ\u00e0 polisportiva argentina con sede nella citt\u00e0 di C\u00f3rdoba, nota principalmente per la sua squadra di calcio, la quale milita, nella stagione 2020-2021, nella Primera B Nacional, la seconda serie del calcio argentino.\nStoria.\nCome molti altri club argentini, l'Instituto venne fondato da un gruppo di lavoratori delle ferrovie, precisamente l'8 agosto 1918 con il nome Instituto Ferrocarril Central C\u00f3rdoba, per poi assumere l'attuale denominazione nel 1924.\nIn pochi anni l'Instituto raggiunse la prima divisione della Liga Cordobesa, in cui prevalse dal 1925 al 1928. Dopo che il calcio argentino pass\u00f2 al professionismo, nel 1931, il club perse slancio ed entr\u00f2 in un lungo periodo avaro di soddisfazioni.\nDopo una crescita lenta e faticosa, il club torn\u00f2 ad affacciarsi a certi livelli nel 1972, allorch\u00e9 raggiunse la seconda divisione nazionale. Milit\u00f2 nel \"Nacional\" dal 1981 al 1985, e nel \"Metropolitano\" dal 1981 al 1983. Dopo la riorganizzazione del torneo sul modello dei campionati europei, avvenuta nel 1985, disput\u00f2 5 stagioni in massima serie - ottenendo un ottavo posto nel 1986-1987, il miglior piazzamento della sua storia - per poi retrocedere alla fine della stagione 1989-1990.\nNel 1998-1999 vinse la Primera B Nacional e torn\u00f2 in massima serie. L'esperienza non fu fortunata: si piazz\u00f2 al 16\u00ba posto complessivo e fu sconfitto nei playoff dall'Almagro, retrocedendo nuovamente in seconda divisione.\nLa rivincita non tard\u00f2 a presentarsi: il club vinse l'Apertura 2003 della Primera B Nacional e nel playoff sconfisse proprio l'Almagro, tornando cos\u00ec in massima serie. Nella stagione 2004-2005 riusc\u00ec a conservare la categoria, dopo la vittoria nel playoff contro l'Hurac\u00e1n. L'anno successivo si piazz\u00f2 al 19\u00ba posto e fu retrocesso direttamente in Primera B Nacional.\nTra i calciatori che hanno militato nella squadra Osvaldo Ardiles, Mario Kempes e Paulo Dybala."}
{"id": "1974551", "revid": "131145", "url": "https://it.wikipedia.org/wiki?curid=1974551", "title": "Palio delle contrade di Beata Giuliana", "text": ""}
{"id": "1974552", "revid": "110157", "url": "https://it.wikipedia.org/wiki?curid=1974552", "title": "Lil' L.O.V.E.", "text": "\"Lil' L.O.V.E.\" \u00e8 una canzone scritta dalla cantante statunitense Mariah Carey e da James Phillips per l'album di Bone Thugs-N-Harmony \"Strength &amp; Loyalty\" del 2007, da cui \u00e8 stato estratto come secondo singolo. Il brano figura la partecipazione anche di Bow Wow."}
{"id": "1974565", "revid": "785863", "url": "https://it.wikipedia.org/wiki?curid=1974565", "title": "Collericamente vostro &quot;Braccio di Ferro&quot;", "text": "Collericamente vostro \"Braccio di Ferro\" (\"Popeye the Sailor\"), nota anche come Braccio di Ferro, \u00e8 una serie televisiva d'animazione prodotta dalla divisione televisiva del King Features Syndicate e trasmessa in syndication dal 1960 al 1962. La serie, realizzata da diversi studi di animazione, \u00e8 composta da 220 segmenti di 5 minuti, che sono stati trasmessi singolarmente o raggruppati in 55 episodi da 23 minuti.\nProduzione.\nAlla fine degli anni cinquanta i cortometraggi cinematografici della serie \"Braccio di Ferro\" distribuiti dalla Paramount Pictures dal 1933 al 1957 iniziarono ad andare in onda in syndication in molti mercati televisivi grazie alla Associated Artists Productions, ottenendo ascolti altissimi. Il King Features Syndicate, che possedeva i diritti di stampa per il nome del personaggio, non otteneva alcun guadagno dalla distribuzione dei cortometraggi. Per sfruttare la popolarit\u00e0 televisiva di Braccio di Ferro, il King Features commission\u00f2 frettolosamente una nuova serie di 220 cortometraggi televisivi. Al Brodax, capo della neonata divisione televisiva del King Features (conosciuta oggi come Hearst Entertainment), fu produttore esecutivo dei cartoni animati; come Bordax ricord\u00f2: \"L'investimento era di soli venticinquemila dollari per due pezzi da cinque minuti e mezzo. L'intera serie incass\u00f2 tre milioni di dollari nel nostro primo anno semplicemente andando in onda nelle stazioni che avevano gi\u00e0 avuto un grande successo con i vecchi \"Braccio di Ferro\"\".\nLa serie fu prodotta utilizzando la tecnica dell'animazione limitata, i cui valori di produzione erano in netto contrasto con le loro controparti cinematografiche. L'artwork fu snellito, semplificato per i budget televisivi e i cartoni furono completati a un ritmo vertiginoso. I 220 cartoni animati televisivi vennero prodotti in 18 mesi, quando per i 231 cartoni animati cinematografici erano stati necessari 24 anni. I dialoghi furono registrati a New York, e videro il ritorno nei loro ruoli di Jack Mercer, Mae Questel e Jackson Beck che doppiarono tutti i personaggi della serie. I cartoni animati furono invece prodotti da diversi studi per guadagnare tempo, cosa che si riflette nello stile dell'animazione e nel \"character design\". 101 segmenti furono prodotti e diretti da Jack Kinney per la sua societ\u00e0 Jack Kinney Productions, al ritmo di uno alla settimana. Altri 63 segmenti, la maggior parte dei quali sono considerati tra i migliori della serie, furono diretti da Seymour Kneitel per la Paramount Cartoon Studios, che col nome di Famous Studios aveva prodotto i corti cinematografici dal 1942 al 1957. 28 segmenti furono diretti da Gene Deitch e prodotti in Europa dalla Rembrandt Films, spesso commissionando l'animazione in \"outsourcing\" all'italiana Corona Cinematografica di Gibba e alla britannica Halas and Batchelor. Infine, 18 segmenti furono diretti da Paul Fennell per la Larry Harmon Pictures e 10 da Bob Bemiller e Tom McDonald per la Gerald Ray Studios.\nIn questa nuova serie Braccio di Ferro mantenne la sua uniforme bianca da marinaio che indossa nella maggior parte dei cartoni animati prodotti dalla Famous Studios. Lo stesso studio era stato anche responsabile di aver reso pi\u00f9 attraente il design del viso di Olivia Oyl, cambiamento mantenuto per la serie TV nella quale indossa per\u00f2 i suoi abiti dei fumetti. I due film pilota della serie sono facili da distinguere poich\u00e9 presentano dei \"character design\" diversi. \"Barbecue per due\" (di Kinney) presenta i protagonisti cos\u00ec come apparivano nel fumetto, mentre in \"Hits and Missiles\" (di Kneitel) Olivia indossa la maglietta a maniche corte e i tacchi alti dei film della Famous Studios. Entrambi i segmenti presentano inoltre la sigla dei corti della Famous Studios anzich\u00e9 il nuovo arrangiamento di Winston Sharples usato nel resto della serie. La Paramount Pictures affermava di possedere il nome Bluto, sebbene avesse avuto origine in un'avventura a fumetti del 1932 di propriet\u00e0 del King Features Syndicate. Il Syndicate apparentemente dimentic\u00f2 l'origine di Bluto e Brodax lo ribattezz\u00f2 Bruto (\"Brutus\"), facendone un personaggio totalmente nuovo e con alcune differenze di design e personalit\u00e0 rispetto a Bluto. La serie presenta numerosi personaggi dei fumetti che non erano mai apparsi nei cortometraggi: la Strega del Mare, Casagrossa, Re Blozo, Barbaspina, Alice la Goon, la gallina fischiona e il professor O.G. Wotasnozzle. Eugenio il Gip, che aveva debuttato nei corti della Fleischer Studios, ebbe un maggior numero di apparizioni in questa serie."}
{"id": "1974566", "revid": "729019", "url": "https://it.wikipedia.org/wiki?curid=1974566", "title": "Golgi Endoplasmatic Reticule Lysosomes", "text": "I Golgi Endoplasmatic Reticule Lysosomes (GERL complex) sono particolari regioni del citoplasma di cellule vegetali in sviluppo, dalle quali si originerebbero i vacuoli (meccanismo noto come ontogenesi vacuolare).\nSecondo l'ipotesi di Marty, infatti, vescicole derivanti da tre organelli diversi (apparato di Golgi, reticolo endoplasmatico e lisosomi) chiamate provacuoli tubolari, si assocerebbero in una struttura a forma di gabbia racchiudendo una zona del citosol.\nIn seguito alla fusione di queste vescicole, la regione di citosol inglobata diventa il lume di un piccolo vacuolo, il quale durante la crescita della cellula si unisce ad altri piccoli vacuoli fino alla formazione, in genere, di un grande vacuolo centrale nella cellula adulta."}
{"id": "1974567", "revid": "212348", "url": "https://it.wikipedia.org/wiki?curid=1974567", "title": "USS Kyushu", "text": ""}
{"id": "1974575", "revid": "1718925", "url": "https://it.wikipedia.org/wiki?curid=1974575", "title": "Pietro Piccirilli", "text": "Rettore del Collegio Ovidio e direttore della scuola d'arti e mestieri, con Giovanni Pansa fond\u00f2 nel 1897 la \"Rassegna Abruzzese di Storia e Arte\" (RASA)\nBiografia.\nConoscente e amico del filosofo abruzzese Benedetto Croce, Piccirilli fu il secondo abruzzese dopo Antonio De Nino, anche lui attivo nel sulmonese, nella ricerca e catalogazione di materiale che riguardasse la storia, l'architettura, la scultura abruzzese, sia presso i monumenti sia presso gli archivi. Prima di De Nino, Pansa e Balzano, si era occupato di arte locale Nunzio Federigo Faraglia, ma in maniera disorganica e non integrale. Il Piccirilli fu il primo a organizzare la materia in maniera critica, confrontando le fonti, senza lasciarsi andare a paragoni esagerati e infondati, viziati dall'enfasi e dalla passione per il proprio territorio\nPiccirilli continu\u00f2 gli studi sull'oreficeria medievale sulmonese e soprattutto sull'ultimo grande rappresentante di questo movimento di orefici e fabbri peligni: Nicola da Guardiagrele.\nNel 1888 a Lanciano presso l'editore Carabba pubblic\u00f2 \"Monumenti architettonici e artistici di Sulmona\". Da quel momento insieme a De Nino, Pansa, Balzano, i Rivera, fond\u00f2 ad Aquila la Societ\u00e0 Regia di Storia Patria degli Abruzzi, oggi nota come Deputazione Abruzzese di Storia Patria. Cur\u00f2 la Rassegna Abruzzese di Storia e Arti per la Deputazione, per la rivista \"L'Abruzzo monumentale\" pubblic\u00f2 vari articoli di studi e ricerche sul campo nei monumenti nell'area Peligna e nella Marsica, confluiti poi in volume. \nNel 1905 a Chieti organizz\u00f2 la Rassegna d'Arte abruzzese, portando cimeli peligni e marsicani, nel 1915 con il terremoto di Avezzano, che distrusse interi comuni e monumenti di pregio, Piccirilli si gett\u00f2 nell'impresa di raccogliere, catalogare e salvare il maggior numero di reperti, statue, sculture e dipinti fra le macerie. \nPer questo merit\u00f2 la lode del soprintendente Carlo Ignazio Gavini quando lui, dopo gli studi conclusi nell'arco di un ventennio, pubblic\u00f2 nel 1927 i 3 volumi della \"Storia dell'architettura in Abruzzo\", citando spesso Piccirilli per i monumenti marsicani. Piccirilli venne citato nel 1968 anche dal soprintendente Mario Moretti per i suoi studi sulla \"Architettura medioevale in Abruzzo\", un nuovo volume aggiornato di riassunto degli altri studi. \nGli studi su Sulmona, pubblicati nelle riviste varie, sono confluiti nell'opera \"Monumenti architettonici e artistici di Sulmona\", raccolta per\u00f2 incompleta.."}
{"id": "1974581", "revid": "599013", "url": "https://it.wikipedia.org/wiki?curid=1974581", "title": "Ipp", "text": ""}
{"id": "1974584", "revid": "212348", "url": "https://it.wikipedia.org/wiki?curid=1974584", "title": "USS Liberator", "text": ""}
{"id": "1974589", "revid": "1186766", "url": "https://it.wikipedia.org/wiki?curid=1974589", "title": "Deen", "text": ""}
{"id": "1974600", "revid": "287204", "url": "https://it.wikipedia.org/wiki?curid=1974600", "title": "Claudio Lombardi", "text": "Biografia.\nMotori.\nDopo la maturit\u00e0 classica consegue la laurea in ingegneria meccanica, indirizzo Trasporti, all'Universit\u00e0 di Bologna. Dal 1968 al 1974, presso Fiat Auto, \u00e8 ricercatore in campo motoristico, occupandosi della dinamica di generazione delle sostanze inquinanti dei gas di scarico e dei dispositivi per ridurre le stesse.\nDal 1975 al 1990 \u00e8 direttore tecnico motori in Lancia, sempre parte del gruppo Fiat. Grazie alle sue qualit\u00e0 riesce a mettersi in luce, al punto tale da venire inserito nel reparto corse della casa torinese, dove va a occuparsi della progettazione delle vetture che correvano il campionato mondiale rally; tra le altre cose, \u00e8 grazie a Lombardi che il gruppo Fiat brevetta nel 1986 il motore da competizione Triflux. Con la squadra Lancia ottiene numerosi titoli mondiali, e segue lo sviluppo di vetture di alto spessore, su tutte la Lancia Delta S4. In questo periodo \u00e8 subordinato a Cesare Fiorio, direttore sportivo del \"team\" ufficiale Lancia. Con il passaggio di Fiorio al comando della Scuderia Ferrari di Formula 1, dal 1989 al 1991 Lombardi gli subentra una prima volta come \"team manager\" Lancia.\nCon la chiusura delle attivit\u00e0 sportive Lancia, nel 1991 anche Lombardi viene dirottato a Maranello, dove fino al 1994 \u00e8 direttore dell'attivit\u00e0 motoristica di Formula 1. Dopo il licenziamento di Fiorio a causa degli scarsi risultati conseguiti nel corso del campionato '91, Lombardi assume brevemente anche la direzione sportiva della Scuderia, prima di cedere il ruolo a Sante Ghedini e tornare a occuparsi del solo reparto tecnico. Nello stesso momento, con l'inizio della gestione di Luca Cordero di Montezemolo, il neopresidente chiama a Maranello i progettisti John Barnard e Harvey Postlethwaite: la cosa porta a frizioni e Lombardi assume un ruolo sempre pi\u00f9 defilato nelle dinamiche della Scuderia, mantenendo la sola direzione del reparto motori. Nel 1994 chiude definitivamente con la Formula 1 quando gli viene assegnato lo sviluppo delle vetture Gran Turismo da competizione del Cavallino, incarico che mantiene fino al 1999.\nDal 2000 al 2010 \u00e8 in Aprilia come libero professionista. A Noale coordinato le attivit\u00e0 di evoluzione dei propulsori High End oltrech\u00e9 di ricerca e sviluppo relativa a motori sia stradali sia da competizione. Si occupa in particolare della progettazione dell'innovativo motore dell'Aprilia RSV4, il pi\u00f9 prestante fin l\u00ec mai realizzato dalla casa veneta, e che riprende parte dei concetti espressi nei primi anni 1990 sui propulsori Ferrari di Formula 1: grazie anche a questo motore, Aprilia egemonizza il campionato mondiale Superbike nella prima met\u00e0 degli anni 2010.\nDal 2011 esercita, con impegno temporale pi\u00f9 limitato, la professione di consulente principalmente del settore \"automotive\"; in particolare, si \u00e8 occupato di sistemi di produzione di energia da fonti rinnovabili e di tecnologie relative ai veicoli elettrici e ibridi.\nPolitica.\nParallela all'attivit\u00e0 lavorativa principale di Lombardi vi \u00e8 anche quella in politica. Tra il 1999 e il 2004 \u00e8 consigliere della Provincia di Alessandria, eletto come indipendente nella lista dei Democratici di Sinistra. Nel 2012 diventa consigliere al Comune di Alessandria, presidente del gruppo consiliare di Sinistra Ecologia Libert\u00e0 oltrech\u00e9 presidente della commissione sicurezza e ambiente. L'8 aprile 2013 \u00e8 nominato assessore alle politiche di tutela e valorizzazione dell'ambiente del comune alessandrino; nello stesso anno, il 25 novembre, in seguito a una ridistribuzione delle deleghe, \u00e8 nominato assessore all'ambiente, salute e protezione civile.\nDivenuto esponente di Legambiente, negli anni seguenti ha palesato posizioni vicine al movimento No Cav delle Alpi Apuane, sottoscrivendo l'appello contro le cave di marmo di Carrara e in difesa del Pizzo d'Uccello, e si \u00e8 espresso in favore degli abitanti di Spinetta Marengo verso la bonifica della zona dello stabilimento Solvay."}
{"id": "1974608", "revid": "1573940", "url": "https://it.wikipedia.org/wiki?curid=1974608", "title": "Serafino Speranza", "text": "Avvocato penalista, fu giovanissimo consigliere provinciale ed eletto al Parlamento Italiano nelle liste del Partito Popolare nel periodo compreso tra il primo dopo guerra e l'avvento del fascismo. Presidente del Comitato che organizz\u00f2 le iniziative culturali in occasione della ricorrenza del Bimillenario Ovidiano."}
{"id": "1974609", "revid": "38120", "url": "https://it.wikipedia.org/wiki?curid=1974609", "title": "Il padrino parte II (colonna sonora)", "text": ""}
{"id": "1974610", "revid": "38120", "url": "https://it.wikipedia.org/wiki?curid=1974610", "title": "Il Padrino (romanzo)", "text": ""}
{"id": "1974611", "revid": "599013", "url": "https://it.wikipedia.org/wiki?curid=1974611", "title": "Michal Rak", "text": "Gioca nel ruolo di centrale nel Volleyball Team Tirol.\nCarriera.\nLa carriera di Michal Rak comincia nel 1999 quando entra a far parte del Volejbalov\u00fd Klub Odolena Voda, militante nel massimo campionato ceco, dove resta per quattro stagioni; in questi anni ottiene anche le prime convocazioni nella nazionale ceca.\nNella stagione 2003-04 si trasferisce all'estero, in Italia, ingaggiato dalla Trentino Volley di Trento, dove gioca per due annate; nel 2004 con la nazionale vince la medaglia d'oro all'European League. Nella stagione 2005-06 passa alla Pallavolo Modena, mentre dopo due stagioni, veste la maglia del Taranto Volley.\nNella stagione 2008-09 viene ingaggiato dalla Pallavolo Piacenza, dove in due stagioni vince uno scudetto ed una Supercoppa italiana. Dopo un'annata passata nella New Mater Volley di Castellana Grotte, nella stagione 2011-12 passa alla Callipo Vibo Valentia.\nNella stagione 2012-13 viene ingaggiato dal BluVolley Verona, mentre in quella successiva passa al Volleyball Team Tirol, nella 1. Bundesliga austriaca, con cui vince la Coppa d'Austria e lo scudetto."}
{"id": "1974612", "revid": "339392", "url": "https://it.wikipedia.org/wiki?curid=1974612", "title": "Il Padrino (film)", "text": ""}
{"id": "1974620", "revid": "1305772", "url": "https://it.wikipedia.org/wiki?curid=1974620", "title": "Outlaws MC", "text": "Gli Outlaws MC sono un moto club internazionale attivo soprattutto negli Stati Uniti d'America.\nOrigini.\nGli Outlaws rivendicano il titolo di \"MC\" pi\u00f9 vecchio tra i \"Big Four\" (ovverosia i 4 \"motorcycle clubs\" o \"MC\" pi\u00f9 diffusi a livello mondiale che, al giorno d'oggi, oltre agli Outlaws sono: Hells Angels MC, Bandidos MC e i Pagans MC, questi ultimi molto diffusi solo per\u00f2 all'interno degli Stati Uniti d'America). Secondo le tradizioni del club, la nascita degli Outlaws risale al 1935, in un bar sulla vecchia Route 66, nella contea di McCook, in Illinois.\nIn quella sede fu fondato l'originario \"McCook Outlaws MC\", che aveva come simbolo una piccola moto alata ripresa frontalmente, mentre il famigerato teschietto con le scritte in caratteri gotici fu adottato solo nel 1950, dopo il secondo conflitto mondiale, durante il quale le attivit\u00e0 del club furono parecchio ridotte, anche a causa della partenza per il fronte europeo di molti suoi membri. I pistoni incrociati al di sotto del teschio furono invece aggiunti solo dal 1954 in poi, sull'onda del film Il selvaggio, dove Johnny (Marlon Brando) era a capo di un club di motociclisti chiamato \"BRMC\" (\"Black Rebel Motorcycle Club\", nome storico ora utilizzato da un gruppo Indie rock). Gli Outlaws MC sono dunque tra i primi club Onepercenters al mondo.\nStruttura e tradizioni.\nLa struttura dell'Outlaws MC \u00e8 pi\u00f9 gerarchica di quella degli Hells Angels (dove ogni sezione prende per s\u00e9 le proprie decisioni), e l'intero club degli Outlaws pu\u00f2 comunque vantare una connotazione piuttosto nazionalista. \u00c8 facile vedere soprattutto i membri statunitensi indossare magliette con scritte come \u201cWhite Power\u201d, come anche non si possono annoverare membri di colore all'interno del club, almeno per quanto riguarda il territorio degli U.S.A. (nonostante ormai l'organizzazione si sia diffusa a livello planetario, contando sedi anche in paesi come il Giappone e le Isole Filippine). I loro \"chapters\" (\"sedi\", nel gergo degli Outlaws) sono molto numerosi, e per coordinarli \u00e8 stata creata una complessa struttura gerarchica, diretta da una serie di presidenti \"regionali\" (gli stessi USA sono stati divisi in 5 \"regioni\", mentre ogni nazione al di fuori degli Stati Uniti \u00e8 considerata un'altra regione), i quali fanno capo a un presidente internazionale.\nQuesta rigida impronta gerarchica applicata all'organizzazione, seppur con le dovute differenze a seconda dei casi, \u00e8 tipica comunque di qualsiasi altro club MC sorto a ridosso del secondo conflitto mondiale, dato il gran numero di reduci dell'esercito americano che andarono a ingrossare le file di queste nuove realt\u00e0 nascenti nella societ\u00e0 statunitense dell'epoca; ancora oggi negli Outlaws si parla di \"cariche\" e di \"ufficiali\", per indicare le figure e i compiti pi\u00f9 importanti al loro interno. Come in molti altri club onepercenters, un candidato che desideri entrare nell'organizzazione dovr\u00e0 superare un percorso di circa due anni (nella migliore delle ipotesi), durante i quali dovr\u00e0 mettersi al servizio dei \"full members\" o \"patch members\"(cio\u00e8 i membri a pieno titolo del club) e dimostrare la propria determinazione.\nTra i vari doveri richiestigli dovr\u00e0 essere il primo ad arrivare nella \"club house\" (termine che ogni MC utilizza per indicare lo stabile in cui \u00e8 ospitata la sede fisica del club per quella determinata zona geografica), verificare che ci siano cibo e birra, inoltre dovr\u00e0 mettere in ordine e fare manutenzione a stabili e alle moto dei membri. Il candidato pertanto diventa per prima cosa un \"hangaround\" (e quindi diverso, ormai, da un semplice \"supporter\", cio\u00e8 chi frequenta il club nelle sue manifestazioni ma non \u00e8 ancora candidato ufficialmente); in un secondo momento diviene \"probate\" o \"probationary outlaw\", e infine \"prospect\" o \"prospective member\", che \u00e8 il livello pi\u00f9 alto di appartenenza al club degli Outlaws quando si \u00e8 in prova.\nIn generale, nel mondo dei motorcycle clubs, l'\"hangaround\", il \"probate\" e il \"prospect\" sono autorizzati a indossare alcuni segni distintivi, diversi a seconda del club a cui si desidera appartenere. Per esempio, gli Hells Angels consegnano al candidato una piccola pezza rettangolare, con ricamato il titolo \"prospect\", da indossare sul davanti del gil\u00e8 (detta anche \"flash\"), insieme al \"bottom-rocker\" (toppa di forma ellittica la cui posizione di cucitura \u00e8 nella parte inferiore della schiena di un gil\u00e8), con sopra ricamato il nome dello stato di provenienza di quello specifico \"membro in prova\"; mentre i \"probates\" degli Outlaws possono indossare sulla schiena una pezza ovale con sopra scritto \"probationary outlaw\", e successivamente entrambi i \"rockers\" ufficiali ma senza il logo centrale quando si diviene \"prosepctive member\".\nSe il suo comportamento \u00e8 stato considerato idoneo, nel giro di due anni il candidato ricever\u00e0 finalmente i suoi \"colori\" (col termine \"colori\" s'intende il \"set\" completo che va a formare ogni logo di riconoscimento di ciascun \"club fuorilegge\"), diventando cos\u00ec \"full-member\" (o \"patch member\"), ovverosia un membro a pieno titolo dell'organizzazione. La toppa del \"Charlie\", cio\u00e8 il teschio con i due pistoni incrociati che rappresenta il vero spirito e il vero completamento dei colori attinenti all'Outlaws MC, verr\u00e0 quindi consegnata solo alla fine del lungo periodo di prova. Per gli Outlaws, come per quasi tutti i club MC Onepercenters, i colori appartengono al club e il membro dovr\u00e0 restituirli in caso di allontanamento. La propriet\u00e0 dei colori \u00e8 un fattore critico nella vita di ogni club MC.\nAnche tra i membri dello stesso club \u00e8 facile che qualcuno venga messo alla prova, sottraendogli di nascosto il gil\u00e8. Se ci\u00f2 accade, il membro dovr\u00e0 pagare una multa (questo avveniva tempo fa tra gli Hells Angels, ad esempio); anche se i colori gli sono stati presi da un compagno, vuol dire che comunque erano incustoditi. Ci sono molte tradizioni legate ai colori e a come indossarli. Agli albori dei club c'era interesse che i colori si vedessero in giro, quindi era consentito, ad esempio, che le \"old ladies\" (le fidanzate dei membri) indossassero il gil\u00e8 del loro compagno quando erano in moto con lui, per poterlo mostrare in giro, cosa che accadeva di solito tra gli Hells Angels negli anni sessanta.\nOggi non \u00e8 pi\u00f9 possibile nemmeno questo e provarsi i colori di un membro di un club MC pu\u00f2 essere causa di seri pericoli per la propria incolumit\u00e0 personale. Gli stessi \"full members\" degli Outlaws a cui vengono sottratti i colori tramite la forza, da parte di membri di clubs avversari, dovranno essere in grado di poterseli riprendere da soli, oppure di rubare i colori a un membro qualsiasi del club rivale che li aveva attaccati, prima di poter essere riammesi a pieno titolo nelle file del loro club. Mentre, d'altro canto, ogni membro degli Hells Angels che non lotta strenuamente per difendere i propri colori e li consegna al club avversario senza combattere viene immediatamente espulso per votazione dalle file dell'organizzazione. In ogni caso, nessuno dei membri dei club Onepercenters in generale deve anche solo presupporre di appellarsi alle forze dell'ordine per denunciare il furto dei propri colori e riaverli in tal modo restituiti.\nNelle molte irruzioni che gli agenti dell'FBI statunitense hanno compiuto, cercando di sbaragliare i club Onepercenters ed appellandosi a leggi speciali come quella della \"RICO\" (\"Racketeer Influenced and Corrupt Organizations Act\", legge grazie alla quale \u00e8 stato poi istituito l'ufficio della polizia federale americana specializzato nella lotta alla mafia e alle motorcycle gangs), irruzioni che puntualmente prevedevano delle perquisizioni effettuate nelle \"club houses\", i gil\u00e8 con i colori e molti altri oggetti con il logo del club venivano spesso requisiti. I maggiori club MC hanno in corso lunghe e costose cause legali per riaverli indietro, anche qualora essi siano stati consegnati alla polizia da agenti sotto copertura infiltratisi nei club.\nI membri dei club sono autorizzati, nonch\u00e9 strettamente tenuti, a partecipare alle riunioni settimanali nella \"club house\" di loro appartenenza, detta anche \"\"church\",\" mentre i \"probates\" e le \"old ladies\" non ne hanno la possibilit\u00e0. Tra le altre cose, bisogna anche specificare che solo dopo un anno di buona condotta nel club un \"full member\" degli Outlaws MC avr\u00e0 il diritto di tatuarsi il \"Charlie\", o un altro simbolo del club. Ovviamente lo far\u00e0 a suo rischio e pericolo, visto che in caso di allontanamento il tatuaggio dovr\u00e0 essere coperto con una \"X\" o addirittura cancellato. Molti membri che hanno tradito, o hanno collaborato con le forze dell'ordine, o che comunque hanno avuto problemi con il club (avendolo magari lasciato in \"bad standing\", ovverosia non in maniera amichevole), hanno sub\u00ecto la cancellazione del tatuaggio mediante bruciatura sulla marmitta incandescente della moto.\nI tatuaggi utilizzati dall'Outlaws MC hanno significati precisi: per esempio, un membro che ha ucciso per il club, o che ha comunque tentato di commettere un omicidio oppure ha organizzato un attentato dinamitardo per conto del club, \u00e8 autorizzato a portare i \"\"lightning bolts\",\" un tatuaggio a forma di SS in stile nazista che rappresenta un elevato standing all'interno dell'organizzazione. C'\u00e8 poi anche il tatuaggio della doppia \"L\", che sta a significare \"\"Lounge Lizard\",\" ovverosia colui che ha scontato un lungo periodo di reclusione a causa di vicissitudini legate alla vita del club, magari anche per proteggere altri membri e sacrificando perci\u00f2 la propria libert\u00e0.\nHarry Bowman.\nHarry Joseph Bowman \u00e8 stato uno dei pi\u00f9 famosi presidenti internazionali dell'Outlaws MC. Detto \"Taco\", \u00e8 morto nel marzo 2019. Secondo quanto risultato al processo, \"Taco\" conduceva una vita simile a quella di un autentico capomafia, perennemente protetto e guardato a vista da membri degli Outlaws in tutti i suoi spostamenti. I suoi figli frequentavano scuole private di alto livello e conducevano una vita molto agiata. Bowman fu \"International President\" dell'Outlaws MC per gli U.S.A. dal 1984 al 1997: tredici anni durante i quali gest\u00ec la politica e la strategia di guerra contro gli altri club come un autentico reggente.\nUno dei capi d'accusa (otto in tutto, tra cui commercio di droga, rapimento e violenze varie) fu quello di essere il mandante dell'omicidio di un membro dei Warlocks MC, un club fondato in Florida e vicino agli Hells Angels. A parte Bowman, gli Outlaws hanno potuto annoverare tra le loro file anche il musicista Country David Allan Coe, ormai non pi\u00f9 membro da tempo.\nGuerre tra club MC.\nGli Outlaws hanno combattuto una violenta guerra contro gli Hells Angels in Canada per il controllo del territorio, il conflitto viene ricordato come la \"Prima guerra dei motociclisti\".\nLa storia della vicenda con i Warlocks MC per\u00f2 \u00e8 passata ormai agli onori della cronaca. Un giorno Harry Bowman seppe che i Warlocks stavano commerciando droga a Orlando, in Florida, per conto degli Hells Angels, e decise perci\u00f2 che era giunto il momento di uccidere il presidente dei Warlocks. Un suo luogotenente fu quindi incaricato di gestire il problema nel modo migliore; tale ufficiale degli Outlaws decise di mettere alla prova un \"probate\", che era desideroso di guadagnarsi la sua \"full patch\". Il giovane candidato non esit\u00f2 neppure un secondo, e per guadagnarsi i suoi \"lightning bolts\" e la sua \"full patch\" in un colpo solo, aspett\u00f2 il presidente dei Warlocks nascosto nel garage di casa sua e lo uccise con quattro colpi in testa, esplosi da una calibro 22 con silenziatore in canna.\nBowman badava anche a fatti che solo apparentemente potevano sembrare meno importanti. Per esempio, verso la met\u00e0 degli anni novanta in Florida, terreno tradizionale degli Outlaws, esisteva un club chiamato \"Fifth Chapter Motorcycle Club\" (FCMC), composto da un inoffensivo gruppo di ex alcolisti. In occasione della morte di un membro degli Hells Angels, gli FCMC parteciparono al suo funerale. Bowman lo venne a sapere dai giornali e fece invitare gli FCMC nella sede di Orlando degli Outlaws, senza dare spiegazioni. I circa quindici ospiti furono fatti sedere a due tavoli da pic nic e subito circondati da Outlaws armati.\nIl presidente degli Outlaws, mostrando una pagina di giornale con una foto del funerale, disse che c'era un problema. Immediatamente il presidente degli FCMC fu picchiato a sangue con una torcia della polizia, mentre gli altri membri del club erano tenuti sotto tiro dagli Outlaws armati. Gli Outlaws intimarono agli FCMC di sciogliere il club e di non indossare mai pi\u00f9 i propri colori: quando altri membri degli FCMC cercarono di protestare furono picchiati a loro volta. Dopo il pestaggio, gli Outlaws permisero agli FCMC di lavarsi e intimarono loro di ritornare a casa senza passare da nessun ospedale. Arrivati a casa avrebbero dovuto spedire agli Outlaws tutto il materiale riguardante il \"Fifth Chapter Motorcycle Club\".\nGli Outlaws sono vicini ai Bandidos MC e tradizionalmente anche ai Mongols MC, mentre tutti questi clubs sono in aperto contrasto con gli Hells Angels. L'ostilit\u00e0 tra club \u00e8 talmente radicata che gli Outlaws hanno adottato sigle e motti che fanno aperto riferimento all'odio nei confronti degli Hells Angels, come ad esempio \"A.H.A.M.D.\" (acronimo di \"All Hells Angels Must Die\") e \"A.D.I.O.S.\" (acronimo di \"Angels Die In Outlaws States\"). Tra i club MC che supportano apertamente gli Outlaws vi sono i Crossed Pistons MC, largamente presenti anche in Europa, ed in particolare in Germania. Di fatto \u00e8 il \"supporting club\" ufficiale per gli Outlaws MC.\nGeografia.\nNegli Stati Uniti, gli Outlaws godono di una spiccata presenza negli stati orientali, nel midwest, nel sud e in particolare in Florida, forse per la caratterizzazione manifestamente orientata al \"white power\" e allo spiccato nazionalismo. Non pare che ad oggi ci siano sedi degli Outlaws in California, tradizionale territorio degli Hells Angels. In Europa la presenza degli Outlaws risale ad un primo club motociclistico belga, che casualmente portava colori molto simili a quelli dell'Outlaws MC. Questo club, in breve, fu oggetto di un \"patch-over\" (ovverosia una fusione tra club) adottando cos\u00ec, pacificamente, i colori del club prioritario e diventando il \"mother chapter\" degli Outlaws MC in Europa, cio\u00e8 il club che progressivamente ha autorizzato tutte le sezioni successive degli Outlaws in tutto il resto del territorio europeo.\nAd oggi la presenza degli Outlaws \u00e8 abbastanza capillare in centro Europa (Germania, Belgio, Inghilterra e paesi dell'est), ma con presenze rilevanti anche in Francia e Russia. In Italia sono presenti due \"chapters\": uno a Verona ed un altro a Bassano del Grappa (\"mother chapter\" per l'Italia). La sezione di Brescia, un \"prospective chapter\" di Cremona ed un altro \"prospective chapter\" fondato nella zona delle Dolomiti sono stati chiusi qualche anno fa."}
