{"id": "1941551", "revid": "120440681", "url": "https://it.wikipedia.org/wiki?curid=1941551", "title": "Monte Lerno", "text": "Il monte Lerno (anticamente monte L\u00e8rron), \u00e8 un massiccio montuoso alto 1094 metri, situato nel territorio del comune di Pattada, nella Sardegna settentrionale. \nGeologia.\nGeologicamente parlando il monte Lerno ha un'origine molto antica, come d'altronde l'isola in cui esso si \u00e8 formato, questo fa s\u00ec che le sue vette e le sue forme siano piuttosto rotondeggianti. Ai piedi del rilievo si trova l'omonimo lago artificiale, inaugurato negli anni '80.\nFlora e fauna.\nLe pendici di questa montagna, che domina il territorio circostante, sono ricoperte da antichi boschi di lecci, roverelle, ginepri, corbezzoli e querce da sughero. Nei laghetti artificiali che ricoprono il territorio alla base del massiccio nidificano i germani reali, mentre sulle vette l'aquila reale. Le fonti naturali sparse sulle pendici forniscono buona e fresca acqua alle fontane di Pattada, mentre ai piedi del monte Lerno si estende l'omonimo lago artificiale, noto anche come lago del Rio Mannu, del quale usufruiscono dal punto di vista idrico i vari comuni della zona. &lt;br&gt;L'Ente foreste della Sardegna ha favorito un piano di rimboschimento e ha attuato un processo di ripopolamento del territorio con animali tipicamente sardi, che erano estinti in questa zona, quali il muflone e il cervo sardo.\nRally di Sardegna.\nLe numerose piste forestali che percorrono la montagna, specialmente quelle dei cantieri demaniali di \"Sa Conchedda\", \"Tandal\u00f2\", \"Su Filigosu\", e ovviamente la omonima \"Lerno\", sono state inserite nel percorso del Rally di Sardegna fin dalla sua prima edizione nel 2004. Nel corso degli anni, questi percorsi, spesso anche dalla lunghezza di oltre 30 chilometri cronometrati, sono stati tra i pi\u00f9 apprezzati da piloti e tifosi di tutto il mondo, specialmente per il rinomato salto \"Micky's Jump\" in localit\u00e0 \"Punta Balestrieri\", diventato oramai il biglietto da visita della gara sarda."}
{"id": "1941552", "revid": "54253", "url": "https://it.wikipedia.org/wiki?curid=1941552", "title": "Breck Eisner", "text": "Biografia.\n\u00c8 figlio del noto \"executive\" della Walt Disney Company, Michael Eisner, e come lui ha intrapreso una carriera nel cinema. Per non causare confusione col semi-omonimo genitore, in ambito professionale si firma con una versione accorciata del nome da nubile della madre, Breckenridge.\nSi \u00e8 diplomato alla Harvard High School, per poi frequentare la Georgetown University e la University of Southern California, dove si \u00e8 laureato.\nNel 2010 dirige \"La citt\u00e0 verr\u00e0 distrutta all'alba\", rifacimento dell'omonimo film di George A. Romero.\nVita privata.\nNel giugno 2006, Eisner ha sposato con rito cattolico la compagna Georgia Leigh Irwin."}
{"id": "1941555", "revid": "767487", "url": "https://it.wikipedia.org/wiki?curid=1941555", "title": "Valiant - Piccioni da combattimento", "text": "Valiant - Piccioni da combattimento (\"Valiant\") \u00e8 un film d'animazione del 2005 diretto da Gary Chapman, su soggetto di George Webster. \u00c8 il primo film britannico interamente realizzato in grafica computerizzata dopo la coproduzione \"La giostra magica\".\nProdotto da Vanguard Animation, il film \u00e8 stato distribuito dalla Buena Vista Distribution negli Stati Uniti, dalla Lanterna Magica in Italia.\nTrama.\nIl film si svolge in un arco di tempo che va da uno a due anni prima del 6 giugno 1944 (giorno dello sbarco in Normandia delle forze alleate) fino al giorno suddetto. Valiant \u00e8 un giovane piccione inglese che sogna di diventare un eroe e di combattere per il proprio paese dando un valido contributo per sconfiggere le armate tedesche. Cos\u00ec decide di arruolarsi nel Royal Pidgeon Service (RPS) che altro non \u00e8 che un servizio di informazione segreta tra le resistenze francesi nel continente e le forze alleate stanziate in Gran Bretagna.\nIl film riprende in modo molto umoristico, rappresentando questi piccioni come marines o berretti verdi, un'organizzazione esistita veramente e che diede un forte contributo nella fuga di informazioni circa la posizione e lo stato delle armate tedesche in Europa.\nArrivato a Londra Valiant incontra Bugsy, un piccione sbandato che pensa a tirare al domani, e nel presentarsi agli uffici di reclutamento finisce per coinvolgere anche lo svogliato Bugsy. In caserma l'addestramento \u00e8 duro e il sergente non \u00e8 per niente soddisfatto del lavoro della truppa, ma le esigenze della guerra richiedono di riporre la fiducia in questo branco di disadattati nei quali \u00e8 presente anche il volenteroso Valiant.\nI Piccioni vengono caricati su un aereo e paracadutati dietro le linee nemiche con la missione di incontrare i topi della resistenza francese e riportare in Inghilterra le importanti informazioni di cui accennato.\nOvviamente quando si presentano i problemi la squadra \u00e8 sull'orlo dello scioglimento, ma grazie all'abilit\u00e0 e la determinazione di Valiant i piccioni riescono a completare la missione.\nAl termine del film si scopre che l'informazione serviva appunto a determinare il punto dello sbarco delle truppe il giorno del 6 giugno 1944, optando quindi per la Normandia anzich\u00e9 per lo stretto di Calais. Per l'importanza della sua azione, Valiant riceve la Dickin Medal.\nAccoglienza.\nCritica.\nA fronte di un budget stimato tra i 35 ed i 40 milioni di dollari, la pellicola ha incassato circa 61.7 milioni di dollari a livello globale tra cui circa 19.4 milioni dalle sale cinematografiche statunitensi e circa 42.2 milioni dal resto del mondo. In Italia ha incassato circa 1 milioni di euro di 175.000 nel primo fine settimana di programmazione.\nSu Rotten Tomatoes il film ha un punteggio del 32 per cento con un voto medio di 4.97 su 10."}
{"id": "1941572", "revid": "7336", "url": "https://it.wikipedia.org/wiki?curid=1941572", "title": "Cima undici", "text": ""}
{"id": "1941585", "revid": "599013", "url": "https://it.wikipedia.org/wiki?curid=1941585", "title": "Du\u0161an Vuk\u010devi\u0107", "text": "Carriera.\nClub.\nDopo aver terminato le giovanili si trasferisce in Grecia dove veste prima la maglia dell'Apollon Patrasso e successivamente dell'Olympiacos, squadra in cui milita per quattro anni ottenendo nel frattempo il passaporto greco. Nel 2001-02 veste la \"camiseta blanca\" del Real Madrid, mentre un anno pi\u00f9 tardi passa alla Montepaschi Siena dove vince il primo scudetto della storia del club. L'anno seguente disputa met\u00e0 stagione tra le file dell'Olympiacos e met\u00e0 all'\u00dclker di Istanbul con cui vince la coppa di Turchia. Nell'estate 2005 fa ritorno nel campionato italiano con l'ingaggio da parte dell'Olimpia Milano ma dopo pochi mesi, a gennaio, approda alla Virtus Bologna.\nNella stagione 2007-08 torna all'Olimpia Milano con la maglia numero 14. Nel corso della stagione Du\u0161an lascia il suo ruolo di \"sesto uomo di lusso\" conquistando il quintetto base praticamente subito. Sono lui, Melvin Booker e Danilo Gallinari i tre violini che conducono l'Olimpia, lasciata da Zare Markovski in zona retrocessione al momento della sua sostituzione con Attilio Caja, ad un inaspettato quinto posto e alla semifinale play-off con Siena (dopo la vittoria in 5 partite con Montegranaro, in cui l'apporto di Vuk\u010devi\u0107 \u00e8 stato determinante) che garantisce alla compagine meneghina la qualificazione all'Eurolega 2008-09.\nGrande tiratore dall'arco dei tre punti, Vuk\u010devi\u0107 ha saputo migliorarsi anche in altri aspetti del gioco (come la difesa o la capacit\u00e0 di agire da playmaker occulto) nel corso della sua carriera, avvalendosi anche di un talento certamente non comune e da una crescita di leadership e di fiducia nei propri mezzi aumentata di pari passo con l'et\u00e0. Dopo l'ottima stagione a Milano, il giocatore firma un nuovo contratto con la Virtus Bologna. Nella Virtus 2009-10 \u00e8 anche il nuovo capitano della squadra. Memorabile il suo tiro da tre punti che il 29 marzo 2009 ha consentito alla Virtus di battere per 74-75 la Fortitudo nel derby cittadino, proprio nell'anno della retrocessione della Fortitudo. Con la canotta delle \"vu nere\" il 26 aprile 2009 conquista l'EuroChallenge, grazie alla vittoria in finale contro i francesi dello Cholet.\nNell'estate 2010 firma un biennale con il Basket Rimini Crabs. Nella stagione successiva, dopo la mancata iscrizione alla Legadue della squadra romagnola per problemi economici, Vuk\u010devi\u0107 viene tesserato dalla Tezenis Verona, ancora in Legadue.\nA fine febbraio 2012, per problemi familiari, Du\u0161an lascia la Tezenis Verona a met\u00e0 campionato e torna a Belgrado.\nNazionale.\nNel corso della sua carriera ha vestito la maglia delle Nazionali jugoslava prima e serba poi, con cui ha anche ricevuto la convocazione per gli Europei 2003."}
{"id": "1941587", "revid": "122751306", "url": "https://it.wikipedia.org/wiki?curid=1941587", "title": "Silas Weir Mitchell", "text": "Biografia.\nFiglio del medico John Kearsley Mitchell (1798-1858), intraprese gli studi nell'Universit\u00e0 della Pennsylvania e divenne Dottore in medicina nel 1850 al Jefferson Medical College. Durante la Guerra civile ebbe l'incarico di controllare i pazienti affetti da malattie e danni nervosi al Turners Lane Hospital di Philadelphia e alla fine della guerra riusc\u00ec a ottenere la specializzazione in neurologia. Grazie a questo il nome di Weir Mitchell fu associato principalmente nel mondo medico alla cura di malattie nervose in modo particolare l'isteria: lui infatti introdusse il trattamento (chiamato rest cure) che consiste principalmente nel tenere il malato isolato, confinato a letto, a dieta e stimolato con un trattamento di massaggi.I suoi testi medici includono \"Injuries of Nerves and Their Consequences\" (1872) e \"Fat and Blood\" (1877). Viene ricordato anche per aver dato il suo nome ad una malattia (l'eritromelalgia chiamata anche malattia di Mitchell).\nNel 1863 scrisse una novella intitolata \"The Case of George Dedlow\" che trattava di problemi fisiologici e psicologici dei veterani della Guerra Civile Americana amputati soggetti alla Sindrome dell'arto fantasma e che venne pubblicata su \"The Atlantic Monthly\". Da questo momento il poi il Dottor. Mitchell divise la sua attenzione tra la professione e la passione letteraria. Nel primo campo produsse monografie sul veleno dei serpenti a sonagli, sui danni ai nervi, sulla nevrastenia, sulle malattie nervose di pazienti femminili, sugli effetti delle ferite da arma da fuoco sul sistema nervoso e sulle relazioni tra infermiera, medico e paziente; nel secondo scrisse novelle, molti volumi di versi e narrativa in prosa, che gli diedero un ruolo importante fra gli autori americani della fine dell'800. I suoi romanzi storici \"Hugh Wynne, Free Quaker\" (1897), \"The adventures of Fran\u00e7ois\" (1898) e \"The Red City\" (1909) sono considerati molto importanti in questo ramo della narrativa.\nIl metodo della \"rest cure\".\nIn campo clinico Mitchell fu l'ideatore della famigerata terapia della \"rest cure\", detta anche \"trattamento Weir Mitchell\", del quale furono vittime un numero incalcolabile di donne del periodo vittoriano negli Stati Uniti, tra cui l'attivista e scrittrice Jane Addams, Winifred Howells, figlia dello scrittore e critico letterario William Dean Howells, la scrittrice Charlotte Perkins Gilman e Virginia Woolf. Fiducioso nell'idea che la fisiologia, disciplina nella quale si era formato, potesse trovare una spiegazione ed una cura plausibili per qualsiasi forma di disagio mentale, Mitchell ide\u00f2 un metodo che identificava nella individuazione della giusta causa fisiologica la cura efficace per ogni malattia della mente.&lt;br&gt;\nLa prima occasione in cui il dottor Mitchell cit\u00f2 il suo metodo della \"rest cure\" fu nel 1872, quando parl\u00f2 dei successi conseguiti nella cura della atassia motoria, una patologia di carattere nervoso, grazie a questo metodo da lui considerato \"innovativo\". Ben presto Mitchell estese la sua applicazione al trattamento delle donne affette da esaurimento nervoso; secondo la medicina dell'epoca, patologie come la nevrastenia, l'ipocondria e l'isteria erano originate da lesioni della corteccia cerebrale e i loro sintomi potevano essere considerati come una sola cosa. Oltre alle malattie sopra indicate, Mitchell era convinto che la sua \"terapia\" potesse essere estesa per curare patologie cardiache come la valvulopatia, renali come il morbo di Bright ed altre malattie come la meningite e alcune patologie del midollo spinale.&lt;br&gt;\nIn particolare, secondo le idee di Mitchell e la medicina vittoriana dell'epoca, le donne della sua epoca erano colpite da nevrastenia a causa, non solo del sovraffaticamento del lavoro domestico, ma soprattutto a causa dell'eccessiva applicazione negli studi (soprattutto durante i periodi di maggiore produzione ormonale) e dello stress causato dalla partecipazione alla mondanit\u00e0 ed alle relazioni sociali con il mondo esterno all'ambiente domestico. \nLe fasi del trattamento&lt;br&gt;\nLa prima fase, considerata fondamentale per la buona riuscita della terapia di Weir Mitchell consisteva nel totale affidamento della paziente alle cure del medico che avrebbe assunto il cos\u00ec controllo totale sulla sua persona, senza condizioni, \"ella dovr\u00e0 preoccuparsi unicamente di seguire le vostre indicazioni\", scriveva nel suo manuale di ginecologia il dottor H.T. Byford, emerito collega e seguace di Mitchell. In questa fase iniziale il medico doveva chiarire alla paziente che i suoi sentimenti, le sue preoccupazioni e le sue rimostranze sarebbero state totalmente ignorate per tutto il corso della terapia.&lt;br&gt;\nUna volta stabilita questa forma di controllo assoluto, il medico poteva procedere con il trattamento vero e proprio le cui indicazioni erano:\nIl \"trattamento Weir Mitchell\" era particolarmente diretto nei confronti dei pazienti di sesso femminile, affette da patologie allora sconosciute che andavano dalla depressione al depressione post-partum, e molto spesso, in questi soggetti, provoc\u00f2 casi di follia, complicazioni anche gravi e, in alcuni casi, il decesso.\nOnori e riconoscimenti.\nLa fama del Dottor. Mitchell in campo scientifico e letterario fu riconosciuta da gradi onorari dati a lui da molte universit\u00e0 nazionali ed estere, e dall'appartenenza sia attiva che onoraria a molte associazioni culturali americane ed estere. Nel 1887 divenne presidente dalla \"Association of American Physicians\" e nel 1908-1909 presidente dell\"'American Neurological Association\". Le idee del Dottor Mitchell piacquero molto al filosofo tedesco Friedrich Nietzsche, il quale in alcune sue opere raccomand\u00f2, contro i rimorsi di coscienza, la \"Cura Weir Mitchell\".\nCuriosit\u00e0.\n\u00c8 un antenato dell'omonimo attore statunitense, noto per aver partecipato ad un gran numero di serie televisive tra le quali \"My Name Is Earl\", \"Prison Break\" e \"Grimm\"."}
{"id": "1941590", "revid": "15756", "url": "https://it.wikipedia.org/wiki?curid=1941590", "title": "Narasimha I", "text": "Nonostante quasi vent'anni di regno, il suo governo si denota solo per la vittoria sui Chalukya di Tailapa III che in un certo senso permise la successiva totale indipendenza che fu compiuta grazie al suo successore. Tailapa III venne ucciso da Narasimha I.\nVenne rovesciato dal figlio Veera Ballala II nel 1173."}
{"id": "1941596", "revid": "28592", "url": "https://it.wikipedia.org/wiki?curid=1941596", "title": "Pirati saraceni", "text": ""}
{"id": "1941602", "revid": "793215", "url": "https://it.wikipedia.org/wiki?curid=1941602", "title": ".xlsx", "text": ""}
{"id": "1941609", "revid": "124123", "url": "https://it.wikipedia.org/wiki?curid=1941609", "title": "Veera Ballala I", "text": "Il suo regno fu breve e senza particolari eventi degni di nota, anche se sottomise i Chengalva e i Santhara. Gli storici affermano come Veera Ballala I possa aver condotto alcuni tentativi di rovesciare il dominio dell'Impero Chalukya occidentale. Tentativi che si dimostrarono per\u00f2 infruttuosi."}
{"id": "1941611", "revid": "212348", "url": "https://it.wikipedia.org/wiki?curid=1941611", "title": "Episodi di Terapia d'urgenza", "text": "La prima stagione della serie Terapia d'urgenza \u00e8 composta da 18 puntate dalla durata di 95 minuti ciascuna. \u00c8 prodotta da Rai Fiction e dalla Videomedia Italia."}
{"id": "1941618", "revid": "18057", "url": "https://it.wikipedia.org/wiki?curid=1941618", "title": "Stratto al tartufo", "text": ""}
{"id": "1941621", "revid": "793215", "url": "https://it.wikipedia.org/wiki?curid=1941621", "title": ".pptx", "text": ""}
{"id": "1941627", "revid": "682087", "url": "https://it.wikipedia.org/wiki?curid=1941627", "title": "Cronaca di Nestore", "text": ""}
{"id": "1941628", "revid": "682087", "url": "https://it.wikipedia.org/wiki?curid=1941628", "title": "Racconti degli anni passati", "text": ""}
{"id": "1941629", "revid": "124123", "url": "https://it.wikipedia.org/wiki?curid=1941629", "title": "Ereyanga", "text": "Nato tra il 1069 ed il 1076 era il figlio di Hoysala Vinayaditya e divenne un feudatario dell'Impero Chalukya occidentale, condusse campagne contro Dhara di Malwa. Il suo fu un regno breve sal\u00ec al trono nel 1098 e nel 1102 gli successe Veera Ballala I."}
{"id": "1941631", "revid": "110157", "url": "https://it.wikipedia.org/wiki?curid=1941631", "title": "Museo filatelico e numismatico", "text": "Il Museo Filatelico e Numismatico \u00e8 l'ultima collezione entrata a far parte dei Musei Vaticani. Esso \u00e8 stato inaugurato il 25 settembre 2007 nella sua nuova sede.\nStoria.\nFondato nel 1936 sotto il pontificato di Pio XI, il Museo filatelico e numismatico, collezione dei Musei Vaticani, cambi\u00f2 la propria sede due volte prima di arrivare a quella attuale. Rimase nella prima sede fino al 1\u00b0 ottobre 1987, quando venne spostato nella Torre Borgia, una struttura molto pi\u00f9 ampia della precedente. In essa il museo occupava quattro sale, complessivamente di 250 m\u00b2. Nel 1990 avvenne il suo secondo spostamento, in una camera di 540 m\u00b2 che si trovava nella stazione ferroviaria vaticana. Il 25 settembre 2007 il museo \u00e8 stato rispostato nella sua prima sede, in modo tale da agevolarne la visita vista la vicinanza con il resto delle collezioni vaticane.\nEsposizione.\nIl museo raccoglie tutti i francobolli e le monete della Citt\u00e0 del Vaticano, dal momento della sua nascita (1929) ad oggi; ed inoltre ospita una vasta raccolta filatelica dell'ex Stato Pontificio, con alcune rarit\u00e0.\nSezione filatelica.\nComprende: le emissioni filateliche suddivise per periodi di pontificato (da Pio XII a Benedetto XVI); cartoline postali e aerogrammi; emissioni dello Stato Pontificio (1852-1870), con francobolli nuovi, annullati e buste affrancate \"viaggiate\"; vetrine contenenti lastre, cilindri, placchette, etc. ed altro materiale tipografico utilizzato per la stampa in calcografia dei francobolli; ed inoltre sono esposti alle pareti alcuni bozzetti da cui sono stati ricavati i francobolli;\nSezione numismatica.\nComprende: monete divisionali dal 1929 al 2001; le monete commemorative dal 1979 al 2001; le monete dopo il 2001 in Euro; le monete dell'Anno Santo; monete e francobolli emessi durante la Sede vacante."}
{"id": "1941633", "revid": "933835", "url": "https://it.wikipedia.org/wiki?curid=1941633", "title": "Oskar Lafontaine", "text": "Biografia.\nLaureato in fisica, Lafontaine \u00e8 stato negli anni ottanta e novanta uno degli esponenti di primo piano della SPD. Dopo esser stato sindaco del suo comune natale dal 1974 al 1985, ha ricoperto l'incarico di primo ministro della Saarland dal 1985 al 1998. Nelle elezioni generali del 1990 venne candidato alla cancelleria dal suo partito, perdendo le elezioni contro il cristianodemocratico Kohl. Durante la campagna elettorale fu accoltellato al collo da una donna malata di mente e rest\u00f2 diversi giorni tra la vita e la morte.\nNel 1995 venne eletto presidente della SPD, portando i socialdemocratici alla vittoria nelle elezioni del 1998 e alla nomina a cancelliere di Gerhard Schr\u00f6der. Nel nuovo governo socialdemocratico Lafontaine ricopr\u00ec l'incarico di Ministro delle finanze, incarico da cui si dimise, insieme a tutte le cariche assunte nel partito, nel 1999, accusando Schr\u00f6der di scarsa collaborazione.\nRimase nel partito fino al 2005, quando abbandon\u00f2 i socialdemocratici fondando il movimento Lavoro e Giustizia Sociale - L'Alternativa Elettorale (\"WAGS\"), con cui si alle\u00f2 con il Partito della Sinistra (\"Die Linkepartei.PDS\") formando l'alleanza elettorale \"Die Linke.PDS\". Nelle elezioni del 2005 fu il candidato premier del nuovo cartello elettorale, raggiungendo l'8,7% di voti.\nNel 2007 il cartello elettorale si trasform\u00f2 in partito, e Lafontaine fu nominato presidente della nuova formazione insieme a Lothar Bisky, proveniente dal PDS. Nelle elezioni federali del 28 settembre 2009, la Linke ha raggiunto il 12,5% di voti guadagnando in tre anni circa il 4%. Il 17 novembre 2009 ha rivelato di essere malato di cancro e di doversi sottoporre ad un'operazione chirurgica. Nel gennaio 2010 annuncia il suo ritiro dalla politica nazionale, lasciando le cariche nel partito e il seggio parlamentare nel Bundestag."}
{"id": "1941636", "revid": "767487", "url": "https://it.wikipedia.org/wiki?curid=1941636", "title": "\u00c5keshov", "text": "\u00c5keshov \u00e8 un sobborgo di Stoccolma, situato presso V\u00e4sterort, nella parte occidentale della citt\u00e0, ed appartiene amministrativamente alla circoscrizione di Bromma. I distretti adiacenti sono invece quelli di \u00c5keslund, Nockebyhov, Norra \u00c4ngby e Riksby. Il distretto di \u00c5keshov fu ufficialmente formato nel 1926; per un breve periodo (dal 1934 al 1940) venne per\u00f2 incorporato a quello di Nockebyhoviin.\nIl nome \u00c5keshov trae origine dalla tenuta, costruita per mano di \u00c5ke Axelsson Natt och Dag nel 1642.\nOggi risiedono qui circa 700 abitanti, su un'area di circa 0,27 chilometri quadrati."}
{"id": "1941637", "revid": "599013", "url": "https://it.wikipedia.org/wiki?curid=1941637", "title": "Resia (disambigua)", "text": ""}
{"id": "1941638", "revid": "228587", "url": "https://it.wikipedia.org/wiki?curid=1941638", "title": "Glitter", "text": ""}
{"id": "1941639", "revid": "276491", "url": "https://it.wikipedia.org/wiki?curid=1941639", "title": "Tg3", "text": ""}
{"id": "1941641", "revid": "21880", "url": "https://it.wikipedia.org/wiki?curid=1941641", "title": "Parco naturale delle Dolomiti d'Ampezzo", "text": ""}
{"id": "1941644", "revid": "287204", "url": "https://it.wikipedia.org/wiki?curid=1941644", "title": "Akeshov", "text": ""}
{"id": "1941646", "revid": "287204", "url": "https://it.wikipedia.org/wiki?curid=1941646", "title": "Novgorodskoe ve\u010de", "text": ""}
{"id": "1941648", "revid": "2091899", "url": "https://it.wikipedia.org/wiki?curid=1941648", "title": "Gran Premio di San Marino 1983", "text": "Il Gran Premio di San Marino 1983 \u00e8 stata la quarta prova della stagione 1983 del Campionato mondiale di Formula 1. Si \u00e8 corsa domenica 1\u00ba maggio 1983 sul Circuito Dino Ferrari di Imola. La gara \u00e8 stata vinta dal francese Patrick Tambay su Ferrari; per il vincitore si tratt\u00f2 del secondo, e ultimo, successo nel mondiale. Ha preceduto sul traguardo i connazionali Alain Prost su Renault e Ren\u00e9 Arnoux, anch'egli su Ferrari.\nAd oggi esso rappresenta anche l'ultima volta in cui una stessa nazione ha monopolizzato i tre posti sul podio di un Gran Premio valido per il campionato mondiale di Formula 1.\nVigilia.\nSviluppi futuri.\nIl 25 aprile la FIA annull\u00f2 il Gran Premio di Svizzera, che avrebbe dovuto tenersi il 10 giugno sul Circuito di Digione, per problemi con la radiotelevisione elvetica. La Federazione decise di spostare a sabato 24 settembre il Gran Premio da tenersi a New York, dalla precedente data del 25.\nAspetti tecnici.\nL'Osella present\u00f2, per la prima volta in stagione, una vettura spinta col motore dell'Alfa Romeo. Era una nuova versione del modello FA1/D (lo stesso telaio usato per tentare la qualificazione nei primi Gran premi) con una aerodinamica ispirata alla Brabham BT52 e affidato al solo Piercarlo Ghinzani, e spinto non dal nuovo motore turbo utilizzato dall'Alfa Romeo, ma da il pi\u00f9 tradizionale propulsore a pressione atmosferica 1260 ad architettura V12, che la casa milanese aveva impiegato dal 1979 fino alla stagione precedente. Corrado Fabi invece utilizz\u00f2 ancora la vecchia vettura a motore Ford. La nuova vettura la F1/E progettata da Tony Southgate arriver\u00e0 solo dal Gran Premio d'Inghilterra.\nAl fine di prevenire possibili problemi alla sicurezza, visto l'alto numero di vetture che ormai effettuavano il rifornimento in corsa, la direzione di gara decise di proibire l'accesso ai box, ai non addetti ai lavori, o di varcare la rete di protezione posta lungo il muretto che divideva la corsia dei box dalla pista, durante il Gran Premio; era inoltre vietato il sorpasso delle monoposto ferme ai box, durante la sosta per il rifornimento.\nDa questa gara il nuovo propulsore della Ford Cosworth, il DFY, venne impiegato anche sulla McLaren di John Watson, oltre che sulle vetture di Niki Lauda e Nigel Mansell.\nAspetti sportivi.\nJean-Louis Schlesser, pur iscritto alla gara dalla RAM, non prese parte all'evento. L'Arrows non riusc\u00ec a riproporre Alan Jones, utilizzato nel GP di Long Beach: l'australiano chiedeva un ingaggio troppo elevato. Si prospett\u00f2 l'ipotesi che potesse essere iscritto da McLaren o Williams su una terza vettura. L'Arrows ripropose cos\u00ec Chico Serra, anche se era stata ventilata l'ipotesi dell'esordio per il pilota belga Thierry Boutsen.\nQualifiche.\nResoconto.\nRen\u00e9 Arnoux, pilota della Ferrari ottenne il miglior tempo nel corso della prima giornata di prove ufficiali. Il francese chiuse con 1'33\"419, precedendo Nelson Piquet e il duo della Renault, Alain Prost ed Eddie Cheever. Arnoux aveva ottenuto il tempo prima scaldando le gomme da tempo per due giri, poi fermandosi ai box per farle raffreddare, e poi utilizzandole nuovamente nel giro veloce. La Ferrari aveva anche evidenziato dei grossi problemi tecnici all'iniezione, nel corso delle prove libere del mattino. Risultarono ancora poco competitive in prove le McLaren, che chiusero ventitreesima, con John Watson e venticinquesima, con Niki Lauda.\nAnche in queste prove si conferm\u00f2 il dominio delle vetture a motore turbo, con il monopolio delle prime dieci posizioni. Al termine della sessione Michele Alboreto critic\u00f2 Jean-Pierre Jarier per una manovra che costrinse il pilota milanese a uscire di pista.\nLe prove del sabato vennero caratterizzate da una grande incertezza. Prima Arnoux abbass\u00f2 ancora il suo tempo, che fu per\u00f2 battuto da Nelson Piquet. L'altro ferrarista, Patrick Tambay, fece meglio del brasiliano, portando il limite a 1'32\"603: fu poi il turno dell'altro francese Alain Prost, che, a sua volta, vide il suo tempo battuto ancora da Piquet. A dieci minuti dal termine delle prove Arnoux riusc\u00ec nell'impresa di battere il tempo di Piquet, conquistando cos\u00ec la sua quindicesima \"pole position\" nel mondiale di F1. Il brasiliano complet\u00f2 comunque la prima fila, davanti al duo francese Tambay (che aveva subito la rottura del motore) Prost. Il primo dei piloti su vetture non dotate di motore turbo fu Keke Rosberg, undicesimo.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nSulla griglia di partenza Nelson Piquet rimase fermo e, dopo che furono sfilati tutti gli altri piloti, pot\u00e9 prendere la gara, con un minuto di ritardo, grazie all'aiuto dei commissari. In testa si portarono i due piloti della Ferrari, con Ren\u00e9 Arnoux davanti a Patrick Tambay, che aveva passato Riccardo Patrese. Quarto era Alain Prost, che precedeva Andrea De Cesaris, Manfred Winkelhock e Elio De Angelis.\nAl terzo giro Patrese si port\u00f2 al secondo posto, mentre pi\u00f9 dietro, Mauro Baldi si pose al sesto posto, seguito nella rimonta da Keke Rosberg, settimo. Patrese complet\u00f2 la rincorsa, ponendosi al comando, al giro 5, grazie anche ai problemi di gomme di Arnoux. Nello stesso giro Rosberg pass\u00f2 Baldi, entrando in zona punti.\nArnoux effettu\u00f2 la sua sosta al giro 21, scendendo al quinto posto, mentre l'altro ferrarista attese il giro 32, mantenendo la piazza d'onore grazie al rapido intervento dei meccanici della sua scuderia. Al giro 33 anche Patrese effettu\u00f2 il cambio gomme, ma perse oltre ventitr\u00e9 secondi, contro i 15 impiegati da Tambay. Il pilota della Brabham cedette cos\u00ec la prima posizione. Arnoux, nel frattempo, era risalito al terzo posto.\nNel corso della gara fu imponente la ricorsa di Piquet che, dopo essere transitato ultimo al primo giro, riusc\u00ec a scalare la classifica, ponendosi al quinto posto al giro 31. Il brasiliano fu poi costretto al ritiro per il cedimento del propulsore della sua vettura al giro 41.\nQuattro giri dopo anche Andrea De Cesaris, quinto, fu costretto ad abbandonare il Gran Premio per un guasto allo spinterogeno. Rientr\u00f2 cos\u00ec in zona punti Keke Rosberg, seguito da John Watson.\nAl giro 55 Patrese si avvicin\u00f2 a Patrick Tambay (che scontava anche problemi al motore), riuscendo a strappargli la prima posizione: poco dopo per\u00f2, arrivato alla \"Variante Alta\", usc\u00ec di pista. Tambay torn\u00f2 in vetta della classifica, che mantenne fino alla barriera scacchi. Nell'approcciarsi allo stesso punto Ren\u00e9 Arnoux and\u00f2 in testacoda, consentendo ad Alain Prost di ottenere il secondo posto. Mauro Baldi, mentre era sesto, a due giri dalla fine, abbandon\u00f2 la gara per la rottura del motore della sua Alfa Romeo.\nAll'avvicinarsi al traguardo Tambay sfior\u00f2 con la vettura una bandiera canadese disegnata sulla pista quale omaggio a Gilles Villeneuve, il pilota canadese perito l'anno precedente durante le prove del Gran Premio del Belgio, proprio alla guida della Ferrari numero 27.\nRisultati.\nI risultati del gran premio furono i seguenti:"}
{"id": "1941649", "revid": "28592", "url": "https://it.wikipedia.org/wiki?curid=1941649", "title": "Autorit\u00e0 legislativa", "text": ""}
{"id": "1941657", "revid": "122246", "url": "https://it.wikipedia.org/wiki?curid=1941657", "title": "Mirko Corsano", "text": "Carriera.\nCresciuto a Ugento, dopo la gavetta con la Pallavolo Falchi Ugento (dove ricopriva inizialmente il ruolo di schiacciatore), fu ingaggiato dalla Maxicono Parma, con cui esord\u00ec in Serie A1 nella stagione 1990-91 e con cui vinse gli scudetti 1991-92 e 1992-93; milit\u00f2 poi in A2 con la Materdomini Volley, Italkero Modena e Asystel Milano. Nel 1998 esord\u00ec in Nazionale, a Fidenza, in un'amichevole vinta per 3-0 dagli azzurri contro l'Australia.\nNel 1999 fu ingaggiato dalla Lube Banca Marche Macerata; divenne libero titolare del \"team\" biancorosso e della Nazionale. Con la squadra marchigiana, della quale \u00e8 \"recordman\" assoluto di presenze in gare ufficiali (oltre 320), vinse uno scudetto (2005-06), quattro Coppe Italia (2000-01, 2002-03, 2007-08 e 2008-09), due Supercoppa Italiana (2006, 2008), una Champions League (2002) e tre Coppe CEV (2001, 2005 e 2006). Lasciata Macerata nel 2010, \u00e8 passato alla M. Roma.\nCon la Nazionale, con cui ha superato le 200 presenze, ha vinto il Mondiale 1998, gli Europei 1999, 2003 e 2005 (in quest'ultima manifestazione venne indicato come miglior libero del torneo), e due edizioni della World League (1999 e 2000) oltre alla medaglia di bronzo ai Giochi olimpici di Sydney 2000. Nel 2008 ha preso parte ai Giochi di Pechino, venendo eletto miglior libero della manifestazione.\nNel 2012 ha smesso di giocare per diventare allenatore. \nDurante gli ultimi mesi della stagione 2013-14 \u00e8 stato chiamato da Sebastian Swiderski, capo allenatore di ZAKSA K\u0119dzierzyn-kozle, ed \u00e8 diventato suo collaboratore, vincendo insieme la Coppa di Polonia.\nDa maggio 2015 \u00e8 il secondo allenatore della nazionale maschile italiana."}
{"id": "1941658", "revid": "297771", "url": "https://it.wikipedia.org/wiki?curid=1941658", "title": "Legge dei seni", "text": ""}
{"id": "1941661", "revid": "194688", "url": "https://it.wikipedia.org/wiki?curid=1941661", "title": "DosBox", "text": ""}
{"id": "1941663", "revid": "38427", "url": "https://it.wikipedia.org/wiki?curid=1941663", "title": "Monte Kaputjugh", "text": ""}
{"id": "1941669", "revid": "2056951", "url": "https://it.wikipedia.org/wiki?curid=1941669", "title": "Metamorfosi (Ovidio)", "text": ""}
{"id": "1941680", "revid": "23117", "url": "https://it.wikipedia.org/wiki?curid=1941680", "title": "Orlando Pe\u00e7anha de Carvalho", "text": ""}
{"id": "1941682", "revid": "287204", "url": "https://it.wikipedia.org/wiki?curid=1941682", "title": "MTV Unplugged (album)", "text": ""}
{"id": "1941688", "revid": "117915462", "url": "https://it.wikipedia.org/wiki?curid=1941688", "title": "Tell al-Kebir", "text": "Tell al-Kebir (, ossia \"grande collina\" in arabo) \u00e8 una municipalit\u00e0 (\"markaz\") situata a 110\u00a0km a nord-nord-est del Cairo e 75\u00a0km a sud di Porto Said ai margini del deserto egiziano, a una quota di 29 m s.l.m..\nAmministrativamente fa parte del governatorato di Ismailia.\nIn tempi antichi la citt\u00e0 di On (moderna Matariya) menzionata nella venne identificata come situata a sud ovest del monticello di Tell al-Kebir che, secondo una leggenda egiziana, fu il primo posto in cui avvenne la coltivazione del cotone.\nLa localit\u00e0 \u00e8 conosciuta per aver fatto da sfondo alla battaglia di Tell al-Kebir, combattuta fra le truppe egiziane comandate da Ahmad Urabi e l'esercito britannico il 14 settembre 1882 durante la guerra anglo-egiziana del 1882.\nStoria.\nRelazione con Abu Kabir in Palestina.\nLe truppe egiziane di Ibr\u0101h\u012bm Pasci\u00e0 conquistarono la citt\u00e0 di Giaffa e i suoi dintorni in una battaglia contro le forze dell'Impero ottomano nel 1832. Sebbene il dominio egiziano su quest'area continu\u00f2 solo fino al 1840, i musulmani egiziani si stabilirono dentro e intorno a Giaffa, fondando tra l'altro il villaggio di \"Abu Kabir\". Molti egiziani che lo popolavano provenivano da Tell al-Kebir e lo chiamarono con il nome della loro citt\u00e0 natale.\nBattaglia di Tell al-Kebir.\nLa battaglia di Tell al-Kebir fu combattuta fra i soldati dell'esercito egiziano, comandati da Ahmad \u02bfOr\u0101b\u012b ed il corpo di spedizione britannico guidato dal generale Garnet Wolseley il 14 settembre 1882, durante la guerra anglo-egiziana del 1882. Il generale Wolseley, dopo aver effettuato un'audace marcia forzata notturna con le sue truppe per portarsi di sorpresa a ridosso delle posizioni difensive egiziane, sferr\u00f2 la mattina successiva un attacco generale che in breve tempo provoc\u00f2 la completa sconfitta del nemico. La vittoria britannica in questa battaglia decise rapidamente l'esito della guerra e garant\u00ec il controllo \"de facto\" dell'Egitto da parte dell'Impero britannico fino alla met\u00e0 del XX secolo\nPrima guerra mondiale.\nDurante la Campagna di Gallipoli e quella del Sinai e di Palestina della prima guerra mondiale, Tell El Kebir fu sede del centro di addestramento della \"First Australian Imperial Force\", dell\"'Australian Stationary Hospital n. 2\", e di un grande campo di prigionia. Circa 40.000 australiani si accamparono a Tell El Kebir. Vi fu costruita una ferrovia militare per portare truppe dal campo alle loro navi ad Alessandria e altrove per l'imbarco su navi che li sbarcarono a Gallipoli.\nSeconda guerra mondiale.\nDurante la Campagna del Nordafrica della seconda guerra mondiale, Tell El Kebir fu la base dei veicoli militari della Eighth Army, di un ospedale militare e di un grande deposito di ricambi e di un'officina di riparazioni. La \"Base Vehicle Depot Tell El Kebir\" BVD(E) rimase in servizio per molti anni dopo la guerra ospitando la guarnigione di Tell El Kebir, circondata da un filo spinato e da un campo minato e pesantemente sorvegliata a causa dell'atmosfera tesa in quel momento in Egitto, che riforniva ogni tipo di veicolo usato dall'esercito britannico nel teatro del Medio oriente fino alla crisi di Suez."}
{"id": "1941689", "revid": "1444345", "url": "https://it.wikipedia.org/wiki?curid=1941689", "title": "E=mc\u00b2 (disambigua)", "text": ""}
{"id": "1941690", "revid": "94647", "url": "https://it.wikipedia.org/wiki?curid=1941690", "title": "Matrimonio riparatore", "text": ""}
{"id": "1941693", "revid": "124506244", "url": "https://it.wikipedia.org/wiki?curid=1941693", "title": "Ghiandola nettarifera", "text": "Un nettario \u00e8 una ghiandola nettarifera della quale sono provvisti numerosi vegetali.\nI nett\u00e0ri sono generalmente situati alla base delle infiorescenze (petali). Essi possono essere anche extra-floreali, e trovarsi sulle foglie, sui petali o sullo stesso stelo. \nFunzione.\nI nett\u00e0ri producono un liquido zuccherato, il nettare, del quale si nutrono gli animali impollinatori: gli insetti come le api, ma anche gli uccelli.\nIl nettare prodotto serve ad attirare gli animali che, prelevando il nettare dalla pianta, fecondano i suoi fiori.\nBiologia.\nLa ghiandola nettarifera \u00e8 formata da speciali cellule secernenti dette idioblasti. In botanica il termine idioblasto si riferisce ad una cellula o insieme di cellule diverse per struttura e funzioni da quelle del tessuto in cui si trovano.\n\u00c8 dunque un termine generico, senza alcuna connotazione specifica dell'organo o della funzione.\nTuttavia in alcune piante permangono quelli che vengono denominati \"idioblasti secretori\", come veri e propri organi, per cui il termine idioblasto viene spesso collegato a questi.\nPossono avere funzioni diverse a seconda di dove e in quale vegetale si trovino:\n1) sostegno meccanico: nel parenchima aerifero di Ninfea sono presenti cellule con parete di ossalato di calcio (chiamate \"astrosclereidi\"), con funzione di sostengno meccanico della struttura. Queste astrosclereidi sono degli idioblasti.\n2) secretoria: i tessuti secretori di molti vegetali contengono organi secretori, come i n\u00e9ttari (organi di produzione del nettare) che sono degli idioblasti. I \"n\u00e9ttari\" sono collegati ai vasi cribrosi, da cui arrivano le sostanze frutto del metabolismo primario della pianta. Nei tessuti secretori queste sostanze vengono rielaborate: da qui si ha la formazione di metaboliti secondari. Tra questi si ricordano i terpenoidi, flavonoidi e alcaloidi, tutti componenti del nettare.\nAltri idioblasti secretori sono ad esempio le ghiandole del sale che secernono il sale in eccesso per piante che vivono in ambiente salino come le mangrovie, e gli \"idatodi\" che secernono l'acqua in eccesso per piante che vivono in ambiente umido.\nIl \"Papaver somniferum\" \u00e8 una pianta contenente idioblasti secretori interni da cui, per incisioni del frutto immaturo, si ricava l'oppio e derivati, tra cui la morfina che \u00e8 di estrema importanza per i malati terminali.\nAltri idioblasti secretori si possono trovare nel rizoma di \"Acorus calamus\", e contengono olio essenziale.\n3) accumulo: la funzione di accumulo di sostanze nelle piante \u00e8 adibita a idioblasti che prendono il nome specifico di \"amiloplasti\". Questi accumulano la sostanza di riserva primaria degli organismi vegetali, ossia l'amido. L'amiloplasto \u00e8 un plastidio, della stessa \"famiglia\" dei cloroplasti e dei cromoplasti."}
{"id": "1941695", "revid": "599013", "url": "https://it.wikipedia.org/wiki?curid=1941695", "title": "Mauro Gavotto", "text": "Carriera.\nLa carriera di Mauro Gavotto comincia nel 1998 nelle giovanili del Cuneo Volleyball Club, venendo promosso poi in prima squadra nella stagione successiva, facendo anche il suo esordio nella Serie A1 italiana: con la squadra piemontese resta per due stagioni vincendo la Coppa Italia 1999-99 e la Supercoppa italiana 1999; in questo periodo fa parte del giro delle nazionali giovanile e con quella Under-19 vince la madaglia d'oro al campionato mondiale 1997.\nNella stagione 2000-01 passa alla Pallavolo Torino in Serie A2, aggiudicandosi la Coppa Italia di categoria: vincer\u00e0 nuovamente lo stesso trofeo nella stagione successiva giocando per la Pallavolo Piacenza, oltre ad ottenere poi la promozione in massima serie; il 24 novembre 2001 fa il suo esordio in nazionale, durante la partita dell'All Star Game e nello stesso anno vince la medaglia d'oro ai XIV Giochi del Mediterraneo.\nDopo un'annata con il , in Serie A1, nella stagione 2004-05 viene ingaggiato dalla Gabeca Pallavolo di Montichiari, dove resta per sette stagioni, anche quando il club cambia sede spostandosi a Monza; nel 2008 partecipa con la nazionale ai Giochi della XXIX Olimpiade di Pechino, chiudendo al quarto posto.\nNella stagione 2012-13 viene ingaggiato dal BluVolley Verona, mentre nell'annata 2013-14 passa alla Callipo Sport di Vibo Valentia, club con cui rimane anche nella stagione successiva quando la societ\u00e0 decide di disputare la Serie A2, dove vince la sua terza Coppa Italia di categoria.\nPer il campionato 2015-16 approda in Serie B1 vestendo la maglia dell' di Bolzano: al termine della stagione annuncia il suo ritiro dall'attivit\u00e0 agonistica. Ritorna in campo a met\u00e0 annata 2019-20 tra le fila dell', in Serie A2."}
{"id": "1941701", "revid": "158286", "url": "https://it.wikipedia.org/wiki?curid=1941701", "title": "Altane", "text": ""}
{"id": "1941706", "revid": "71814", "url": "https://it.wikipedia.org/wiki?curid=1941706", "title": "Atto penalmente illecito", "text": ""}
{"id": "1941709", "revid": "287204", "url": "https://it.wikipedia.org/wiki?curid=1941709", "title": "Silbermann", "text": ""}
{"id": "1941712", "revid": "272884", "url": "https://it.wikipedia.org/wiki?curid=1941712", "title": "Marino Darsa", "text": "Vita.\nNato da una numerosa famiglia (ebbe cinque fratelli e sei sorelle) che perdette la nobilt\u00e0 a causa di un avo fuggito da Cattaro per paura della peste, \u00e8 una delle personalit\u00e0 pi\u00f9 poliedriche dell'antica Repubblica di Ragusa.\nAvviato al sacerdozio, nel 1526 - a soli diciotto anni - \u00e8 rettore della Chiesa di Ognissanti. A trent'anni riceve dal Senato una borsa di studio per specializzarsi in diritto canonico all'Universit\u00e0 di Siena, ove in breve viene eletto dagli studenti Vicerettore dell'Universit\u00e0. Sono questi gli anni della pi\u00f9 sfrenata goliardia: organizza feste e mascherate, e nel corso di una di queste - mentre interpreta una commedia licenziosa forse scritta di suo pugno, nella parte dell'amante - viene arrestato per oltraggio alla morale ed al costume. Cos\u00ec il Darsa trascorre sette anni, fino a quando il Senato di Ragusa non lo sovvenziona pi\u00f9 ed \u00e8 costretto a tornare nella sua citt\u00e0: \u00e8 il 1545.\nAnche a Ragusa non cambia il suo stile di vita libertino, tanto che si indebita fortemente: si ricordano anche alcune rocambolesche fughe di fronte ai creditori sempre pi\u00f9 pressanti.\nL'incontro col conte Kristof Rogendorf - austriaco inviso alla corte di Vienna e passato al servizio della Spagna, in viaggio per Costantinopoli - lo spinge a mutare i suoi programmi. Si propone come suo cameriere ma, giunti a Costantinopoli, il conte si riconcilia con la corte di Vienna e torna a casa. Darsa lo segue senza entusiasmo, ma dopo pochi mesi torna a Ragusa, per accodarsi nuovamente a Rogendorf in un successivo viaggio a Costantinopoli: l\u00ec per\u00f2 la fortuna volge le spalle al conte: sfumati gli affari i due tornano a Ragusa, e il Rogendorf si collega con i ribelli ragusei Bucinic. Il Darsa lo lascia e dopo oltre vent'anni di peregrinazioni inizia a scrivere e a mettere in scena ci\u00f2 che ha visto ed udito girando per il mondo, non senza causare l'indignazione dei potenti.\nIn quegli anni matura una profonda avversione nei confronti della Repubblica, che a seguito della vittoria ottomana sugli ungheresi a Moh\u00e1cs nel 1526 \u00e8 divenuta tributaria del Sultano. Nel 1560 decide quindi di ripartire, questa volta in direzione di Venezia. Nel 1566 lo troviamo a Firenze, dove cerca di entrare in contatto con Cosimo de' Medici: in sei lettere a lui indirizzate, il Darsa gli chiede di adoperarsi per far crollare il governo di Ragusa (\"guidata da venti pazzi e brutti mostri, ridicoli negli occhi del mondo\").\nMarino Darsa muore improvvisamente a Venezia per cause ignote. A sua memoria, l'Accademia jugoslava delle scienze e delle arti di Zagabria fece erigere nel 1972 una lapide nella Chiesa di San Giovanni e Paolo.\nOpere.\nDa giovane si inizi\u00f2 all'arte poetica con sofisticati versi lirici di influsso petrarchesco (\"Pjesni\", pubblicato a Venezia nel 1551), in cui domina il tema dell'amore.\nAl teatro si accost\u00f2 verso i quarant'anni, esordendo con due \"komediole\" - \"Tirena\" (1548) e \"Venere i Adon\" (Venere e Adone - 1551 ca.) - esempi di drammi pastorali all'interno dei quali il sentimentale idillio aulico-mitologico gi\u00e0 inizia a mescolarsi a materia caricaturale, con effetto comico. In filigrana si pu\u00f2 leggere il dileggio degli sfaccendati patrizi ragusei ad opera dei plebei, oltre ad un efficace ritratto del contado slavo che s'inurba in citt\u00e0.\nIn versi \u00e8 la farsa \"Novela od Stanca\" (La beffa di Stanac - 1551 ca.), in cui si raccontano le peripezie di un villano erzegovese che cala a Ragusa per vendere delle merci e rimane vittima di una comitiva di scapestrati giovani ragusei. In quest'opera il Darsa sviluppa una tecnica gi\u00e0 presente nei suoi primi lavori teatrali, e cio\u00e8 il diverso registro dialettico dei vari personaggi, secondo una caratteristica evidentissima nella citt\u00e0 di Ragusa, nata e sviluppatasi nelle dicotomie \"lingua neoromanza/lingua slava \" e \"citt\u00e0/campagna\".\n\u00c8 del 1550 l'opera pi\u00f9 celebre: quel \"Dundo Maroje\" (Lo zio Maroje) che in cinque atti racconta gli intrecci fra vari personaggi di un quartiere raguseo di Roma. I temi evidenziati anche nelle precedenti opere sono qui presenti all'interno di un godibile intreccio con irresistibili effetti comici.\nDel \"Dundo Maroje\" ci sono stati quattro allestimenti in lingua italiana.\nIl primo, in ordine di tempo, col titolo \"I Nobili Ragusei\" - tradotto e adattato dai triestini Carpinteri e Faraguna - \u00e8 stato messo in scena nel 1969 dal Teatro Stabile del Friuli-Venezia Giulia, con la regia del croato Kosta Spaji\u0107 (aiuto regista, Francesco Macedonio), protagonisti Gianrico Tedeschi e Lino Savorani. La stessa traduzione venne utilizzata a met\u00e0 degli anni '80 anche per il secondo allestimento, messo in scena dal Teatro dell'Avogaria di Venezia per la regia di Bepi Morassi.\nIl terzo, col titolo \"Paron Maroje: i Ragusei al Giubileo\" utilizz\u00f2 la traduzione di Andreja Blagojevi\u0107 e vide la regia e l'adattamento di Nino Mangano (protagonisti, Francesco Randazzo e Giulio Marini): \u00e8 datato 2000 e venne prodotto dal Dramma Italiano del Teatro Nazionale Croato Ivan Zajc di Fiume, all'epoca diretto da Sandro Damiani. Il quarto, del 2008, \u00e8 della Compagnia per il Dialetto di Trieste diretta da Gianfranco Saletta, che ha utilizzato ancora una volta la versione di Carpinteri e Faraguna.\nAltre opere del Darsa furono: \"Pomet\" (commedia, andata perduta); \"D\u017euho Krpeta\" (commedia perduta); \"Plakir\" o \"Gri\u017eula\" (commedia pastorale); \"Trip\u010de de Utol\u010de\" (commedia); \"Arkulin\" (Arcolino - commedia); \"Mande\" (Maddalena - commedia); \"Skup\" (L'avaro, ultima commedia del Darsa). L'ultimo componimento del Darsa si distacca completamente dai precedenti: \"Ecuba\", una tragedia fondata sul modello greco di Euripide, messa in scena nel Natale del 1559.\nAnche \"Skup\" (L'avaro) ha conosciuto una messinscena in lingua italiana, per merito del summenzionato Dramma Italiano, nel 1978, per la regia di Giuseppe Maffioli; tradotto dal croato dall'attrice Elvia Nacinovich e in un miscuglio di dialetti veneti dal regista medesimo. Lo spettacolo venne portato anche a Roma, al Teatro Parioli, nel 1979.\nLa fortuna di Darsa in vita fu ampia, anche se fu costretto a subire vari tentativi di censura: i suoi componimenti mettevano in ridicolo la struttura della societ\u00e0 ragusea, rigidamente suddivisa in classi ben distinte.\nMarino Darsa ha sempre composto nella lingua slava di Ragusa. Che poi questa lingua contenesse parecchi vocaboli italiani (per lo pi\u00f9 veneti e toscani) non deve stupire, vista l'influenza dell'italiano nel mondo politico, economico e artistico dell'area adriatica e in tutto il Mediterraneo. Peraltro, stando agli studi pi\u00f9 seri degli ultimi anni, la scarsa notoriet\u00e0 del Darsa in ambito europeo (e finanche italiano) \u00e8 proprio dovuta al suo voler scrivere nella lingua del popolo, mentre \u00e8 risaputo che le classi pi\u00f9 abbienti della Dalmazia e della stessa Ragusa si esprimevano pubblicamente o scrivevano prevalentemente in italiano o in latino.\nChe il Darsa meritasse e meriti maggiore attenzione da parte dei teatrologi contemporanei lo dice il fatto che nei suoi lavori principali (la commedia \"Dundo Maroje\", la farsa \"Novela od Stanca\", la favola o commedia pastorale \"Tirena\" e la tragedia \"Ecuba\") sono rintracciabili molteplici riflessioni che poco meno di un secolo appresso troveremo in William Shakespeare, a riprova non certo che il Bardo inglese lo avesse copiato ma quantomeno che, essendo Darsa culturalmente e spiritualmente dotato e avendo vissuto e operato prima di lui e in un clima culturale abbastanza simile e comunque molto pi\u00f9 vicino alle \"centrali\" dell'arte e della cultura dell'epoca come la Toscana di Firenze e Siena, Napoli, la Sicilia franco-spagnola (gi\u00e0 federiciana) e Venezia, fosse pervenuto a conclusioni (sull'umanit\u00e0 e le sue sorti) niente affatto lontane da quelle scespiriane di un secolo pi\u00f9 tardi.\nIl poeta, letterato e presbitero \u0110uro Matija\u0161evi\u0107, fu il primo proprietario conosciuto dell'unico manoscritto, molto probabilmente della met\u00e0 del XVI secolo, che raccoglieva e conservava la opere del Darsa.\nIdentificazione nazionale.\nMarino Darsa - come tutti i ragusei dotati di una certa cultura - fu perfettamente bilingue: parlava e scriveva sia in italiano che nel dialetto \u0161tokavo di Ragusa, da lui utilizzata in modo assolutamente prevalente nelle sue opere. Ma il suo tipico stile gi\u00e0 accennato di sovrapposizione di vari registri linguistici a seconda della classe sociale e la diversa ambientazione delle sue commedie - da Ragusa a Cattaro a Roma - gli fecero utilizzare anche delle espressioni in latino, in italiano e finanche in tedesco.\nLa complessa storia moderna della Dalmazia ha quindi influenzato varie scuole di pensiero: in Croazia Marino Darsa \u00e8 considerato uno dei padri della letteratura nazionale, in Italia fino a qualche decennio fa si evidenziavano maggiormente le sue spiccate caratteristiche tipicamente legate alla realt\u00e0 della Repubblica di Ragusa, per farne un autore \"dalmata\" se non anche \"italiano\"."}
{"id": "1941716", "revid": "1305772", "url": "https://it.wikipedia.org/wiki?curid=1941716", "title": "Undiscovered (album James Morrison)", "text": "Undiscovered \u00e8 l'album di debutto del cantautore inglese James Morrison, pubblicato nel Regno Unito il 31 luglio 2006. Nella sua prima settimana l'album ha venduto 84,611 album nel Regno Unito. \u00c8 stato certificato disco d'oro in Australia e Nuova Zelanda e disco di platino in UK. Il primo singolo dell'album \u00e8 stato \"You Give Me Something\". Alla fine dell'album il disco ha venduto 847,135 copie in UK, portando le sue vendite totali a pi\u00f9 di un 1\u00a0000\u00a0000 nel 2007.\nTracce.\nUK track listing\nU.S. track listing"}
{"id": "1941717", "revid": "287204", "url": "https://it.wikipedia.org/wiki?curid=1941717", "title": "Merry Christmas (album)", "text": ""}
{"id": "1941718", "revid": "438678", "url": "https://it.wikipedia.org/wiki?curid=1941718", "title": "Nous les Irakiens", "text": "Nous les irakiens (Noi gli iracheni) \u00e8 un film documentario del 2004, diretto da Abbas Fahdel.\nContenuti.\nLa vita quotidiana a Bagdad prima, durante e dopo la guerra d'Iraq di 2003."}
{"id": "1941723", "revid": "439868", "url": "https://it.wikipedia.org/wiki?curid=1941723", "title": "Castellaccio", "text": "Castellaccio \u00e8 una piccola frazione del territorio comunale di Livorno, sita nel cuore delle Colline livornesi (alla sommit\u00e0 del Monte Nero), a breve distanza dall'abitato di Montenero e dal celebre santuario mariano.\nStoria.\nLa storia della frazione \u00e8 legata al cosiddetto \"Castello delle Formiche\", o \"Castel d'Oreto\", una fortificazione costruita, secondo lo storico Pietro Vigo, dalla Repubblica di Pisa sul finire del Duecento. Il complesso, oggi scomparso, \u00e8 ancora menzionato in alcune carte risalenti al 1571; nel XVIII secolo ne sono attestati alcuni resti, riconoscibili fino al 1864.\nNella zona insisteva anche una villa, che sul finire del Settecento apparteneva alla famiglia Paolini; in seguito parte della propriet\u00e0 pass\u00f2 ai Gower e nel 1900 la villa ed il parco furono ceduti a Rosolino Orlando, che diede all'edificio la forma attuale, mentre nel parco furono erette una torre in stile neomedioevale ed una cappella. Successivamente, l'edificio, noto come Villa Gower, Villa Pavolini o ancora come Castel d'Oreto, ospit\u00f2 una casa di cura, mentre oggi \u00e8 suddiviso in diversi appartamenti. Il parco della villa fu seriamente danneggiato nell'estate del 1990 a causa di un vasto incendio che interess\u00f2 buona parte delle Colline livornesi.\nNegli anni trenta del XX secolo le strade del Castellaccio furono teatro di numerose competizioni automobilistiche, grazie all'istituzione del Circuito di Montenero, sul quale si disput\u00f2 anche un Gran Premio d'Italia."}
{"id": "1941728", "revid": "287204", "url": "https://it.wikipedia.org/wiki?curid=1941728", "title": "Vallata Trevigiana", "text": "La Vallata Trevigiana (detta semplicemente Vallata o anche Valsana) \u00e8 una valle della provincia di Treviso.\nGeografia fisica.\nSi sviluppa da Vittorio Veneto a Miane, rappresentando una continuazione della val Lapisina verso ovest. Separa nettamente le Prealpi Bellunesi (a nord) dalle colline subalpine che caratterizzano l'alto Trevigiano. In alcuni punti \u00e8 di ampiezza notevole, superando il chilometro nel suo tratto centrale, con il fondovalle sostanzialmente pianeggiante.\nSi \u00e8 formata lungo la linea di debolezza dovuta al sovrascorrimento Valdobbiadene-Vittorio Veneto, per erosione di rocce calcareo-marnose (risalenti al cretaceo) e flyschioidi-argillose (dell'eocene). Durante l'ultimo massimo glaciale (e, probabilmente, anche durante le precedenti glaciazioni), fu occupata e modellata da una ramificazione del ghiacciaio del Piave che, forse, si congiungeva al ramo principale della Valbelluna attraverso una transfluenza di quest'ultimo che scendeva dal passo San Boldo.\nPer quanto riguarda l'idrografia, all'estremit\u00e0 orientale della Vallata si trovano i due laghi di Revine Lago, da cui esce il principale corso d'acqua della zona, il Soligo; a questo si aggiungono vari affluenti che scendono dalla destra orografica. Giunto presso l'abbazia di Follina, il Soligo drena le acque di una risorgiva carsica e forma un caratteristico gomito deviando bruscamente verso sud. La valle termina a ponente di questo punto, tra Miane e Valdobbiadene, dove le colline subalpine si congiungono alla dorsale prealpina.\nStoria.\nIn passato costitu\u00ec la contea di Valmareno: definita forse gi\u00e0 in epoca longobarda, fu poi amministrata dai vescovi di Ceneda, che la concessero a Sofia di Colfosco. Passata in eredit\u00e0 ai Caminesi, con l'arrivo della Serenissima fu assegnata ai condottieri Erasmo da Narni (meglio noto come Gattamelata) e a Brandolino Conte Brandolini. Dal 1439 alla fine della Repubblica fu controllata dai soli Brandolini. Sede dei conti era la fortezza di Castelbrando, collocata su uno sperone roccioso tra Valmareno e Cison."}
{"id": "1941731", "revid": "767487", "url": "https://it.wikipedia.org/wiki?curid=1941731", "title": "Trinka Trinka", "text": "Trinka Trinka \u00e8 il sesto mini-album della cantante giapponese OLIVIA, pubblicato il 17 settembre 2008, a poco pi\u00f9 di un anno dall'ultima pubblicazione. La \"first pressing\" della versione CD \u00e8 pubblicata con un \"photobook\" intitolato \"OLIVIA ART &amp; PHOTO BOOK\".\nTracce.\nCD\nDVD"}
{"id": "1941734", "revid": "293377", "url": "https://it.wikipedia.org/wiki?curid=1941734", "title": "Oreco", "text": "Carriera.\nClub.\nOreco inizi\u00f2 la sua carriera professionistica nel 1949 nelle file dell'Internacional di Santa Maria, Rio Grande do Sul, sua citt\u00e0 natale.\nNel 1950 si trasfer\u00ec all'Internacional di Porto Alegre, con cui vinse 5 volte il Campionato Ga\u00facho, e nel 1957 pass\u00f2 al Corinthians.\nNel 1966 lasci\u00f2 il Brasile per trasferirsi prima in Colombia al Millonarios, in Messico al Toluca, con cui vinse 2 campionati, e negli Stati Uniti ai Dallas Tornado, con cui conquist\u00f2 il titolo NASL nel 1971. \nNella North American Soccer League 1971, Oreco gioc\u00f2 per i texani del \"Tornado\" tutti e tre gli incontri della vittoriosa finale contro i georgiani dell'.\nNazionale.\nOreco esord\u00ec con la Nazionale brasiliana il 1\u00ba marzo 1956 contro il Cile (2-1), in una partita valida per il Campionato Panamericano 1956, vinto poi dal Brasile.\nFece parte dei convocati per i Mondiali 1958, vinti dal Brasile, ma non scese mai in campo durante il torneo."}
{"id": "1941735", "revid": "131358", "url": "https://it.wikipedia.org/wiki?curid=1941735", "title": "Valdemar Rodrigues Martins", "text": ""}
{"id": "1941736", "revid": "767487", "url": "https://it.wikipedia.org/wiki?curid=1941736", "title": "Different Ways", "text": "Different Ways \u00e8 un album dei The New Story pubblicato nel 2007."}
{"id": "1941739", "revid": "120430796", "url": "https://it.wikipedia.org/wiki?curid=1941739", "title": "Cominciamo bene", "text": "Cominciamo bene \u00e8 stato un programma televisivo italiano di genere talk show andato in onda su Rai 3 nella fascia del mattino, dal 1999 al 2012, alla cui conduzione si sono susseguiti diversi conduttori.\nLa trasmissione.\nLa trasmissione andava in onda da luned\u00ec al venerd\u00ec ogni mattina su Rai 3, proponendosi come alternativa al talk di Rai 1 \"Unomattina\"; inizialmente trasmesso a partire dalle 10.00, nel corso delle stagioni l'orario di partenza \u00e8 stato anticipato alle 9.00. Si trattava di un talk show che trattava temi leggeri e proponeva diverse rubriche spesso realizzate in collaborazione con la testata giornalistica di rete, il TG3, e con le redazioni locali della RAI, senza trascurare l'attualit\u00e0 e la cronaca. Nel 2000 veniva coinvolto anche il pubblico, chiamato ad esprimersi tramite televoto sul \"tema del giorno\".\nI conduttori.\nI primi presentatori del talk show sono stati Toni Garrani e Manuela Di Centa (1999-2000), quest'ultima sostituita da Ilaria Capitani (2000-2002) e in seguito da Elsa Di Gati (2002-2003). La Di Gati \u00e8 rimasta alla guida del programma anche nelle stagioni successive, al fianco di Corrado Tedeschi (2003-2005) e Fabrizio Frizzi (2005-2010). Dal 2005 al 2010 ai conduttori si \u00e8 affiancata inoltre la cantante Rita Forte, alla quale \u00e8 stata affidata la parte musicale. L'edizione 2002-2003 ha avuto nel cast anche Antonello Dose e Marco Presta. \nDal 2001 il programma \u00e8 andato in onda anche nei mesi estivi con il titolo \"Cominciamo bene Estate\"; questa versione \u00e8 stata condotta da Corrado Tedeschi, Ilaria D'Amico e Pino Strabioli (2001-2003), Michele Mirabella (2004-2010) insieme a Selvaggia Lucarelli (2004), Ambra Angiolini (2005) e Arianna Ciampoli (2006-2010). Quest'ultima ha condotto anche le ultime due edizioni intitolate semplicemente \"Cominciamo bene\" (essendo venuta meno la versione invernale non aveva senso precisare Estate nel titolo) insieme a Giovanni Anversa (2011-2012). Per molte edizioni la parte musicale della versione estiva del programma \u00e8 stata affidata al maestro Vito Terribile.\nSpin-off.\n\"Aspettando Cominciamo bene\" (1999-2003) / \"Cominciamo bene Prima\" (2003-2010).\nRubrica in onda per dieci stagioni condotta da Pino Strabioli che nel suo salotto intervista personaggi legati al mondo dello spettacolo e del teatro. Al suo fianco il maestro Leo Sanfelice, l'ex Signorina buonasera della Rai Katia Svizzero, l'attrice Paola Pessot, l'attore Roberto Calabrese e l'astrologo Paolo Crimaldi.\n\"Cominciamo bene - Animali e Animali\" (2003-2008) / \"Cominciamo bene - Animali e Animali e...\" (2008-2009).\nRubrica condotta da Licia Col\u00f2 dal 2003 al 2009, nella quale venivano trattati argomenti riguardanti gli animali, la natura e l'ambiente che ci circonda. La trasmissione va inoltre in onda con una versione estiva nel 2008.\n\"Cominciamo bene - Le storie\" (2003-2010).\nRubrica che va in onda dal 2003 dalle ore 12:45 alle ore 13:10, condotta dal giornalista Corrado Augias dove presenta un nuovo libro ed intervista scrittori contemporanei. Nel 2010 \u00e8 diventato un programma autonomo col titolo \"Le storie - Diario italiano\".\n\"Cominciamo bene - Album\" (2005-2006).\nRubrica andata in onda esclusivamente dal 4 ottobre 2005 al 30 maggio 2006 condotta da Enza Samp\u00f2, dedicata agli usi e costumi del passato.\n\"Cominciamo bene - Indice di gradimento\" (2006-2008).\nRubrica dedicata al mondo della televisione andata in onda nella prima edizione dal 3 ottobre 2006 fino al 29 maggio 2007 poi dal 3 ottobre 2007 fino al 28 maggio 2008 condotta da Enza Samp\u00f2.\n\"Cominciamo bene - Condominio Terra\" (Estate 2010).\nRubrica che va in onda in estate da giugno a settembre 2010 dalle ore 13:00 alle ore 13:10, condotta da Licia Col\u00f2. La rubrica tratta argomenti riguardanti i vari problemi del vivere dell'uomo con l'ambiente. Da giugno a settembre 2011, il programma diventa una trasmissione autonoma ed assume il titolo di Condominio Terra."}
{"id": "1941740", "revid": "712828", "url": "https://it.wikipedia.org/wiki?curid=1941740", "title": "Pozioni in Harry Potter", "text": ""}
{"id": "1941742", "revid": "110157", "url": "https://it.wikipedia.org/wiki?curid=1941742", "title": "The Back to the Future Trilogy", "text": "The Back to the Future Trilogy \u00e8 una colonna sonora che comprende le musiche dei tre film di \"Ritorno al futuro\". \u00c8 stata pubblicata negli Stati Uniti dalla casa discografica Ver\u00e8se Sarabande il 21 settembre 1999."}
{"id": "1941744", "revid": "975434", "url": "https://it.wikipedia.org/wiki?curid=1941744", "title": "Gaita galiziana", "text": "La gaita galiziana o gaita de fol \u00e8 la cornamusa tradizionale utilizzata in Galizia (Spagna) e in Portogallo.\nIl termine \"gaita\" \u00e8 utilizzato in gallego, spagnolo, asturiano, e portoghese come termine generico per indicare la cornamusa.\nStoria.\nEsattamente come le Northumbrian smallpipe o la Great Highland bagpipe, ogni paese e regione attribuisce il suo toponimo al nome della rispettiva gaita: \"gaita gallega\" (Galizia), \"gaita transmontana\" (Tr\u00e1s-os-Montes), \"gaita asturiana\" (Asturie), \"gaita sanabresa\" (Sanabria), \"sac de gemecs\" (Catalogna), \"gaita de boto\" o \"gaita aragonesa\" (Aragona), ecc.\n\u00c8 possibile che il nome derivi da \"ghaita\" (scritto anche \"rhaita\" in Marocco e \"algaita\" in Nigeria), un oboe nordafricano simile alla \"zurna\", il cui nome deriva da una parola araba che significa \"fattoria\", ma potrebbe anche derivare da cornamuse dell'Est Europa che portano nomi simili, come gaida, gajda, e \"gajdy\", ma la relazione linguistica, se c'\u00e8, tra questi strumenti \u00e8 ancora poco chiara.\nInfine, secondo l'interpretazione del famoso linguista Joan Corominas, il nome potrebbe derivare da una radice gotica, \"gaits\" o \"gata\" (capra), in quanto la sacca \u00e8 fatta con la pelle di quest'animale. Infatti il gotico veniva parlato in Spagna fino all'VIII secolo a causa delle invasioni dei Visigoti.\nStruttura.\nLa gaita si compone di una canna melodica conica ad ancia doppia, il \"chanter\" (\"punteiro\") avente una nona circa di estensione, di un bordone cilindrico ad ancia semplice (\"ronc\u00f2n\") e di una seconda canna di bordone pi\u00f9 acuta, detta \"ronqueta\". Talvolta pu\u00f2 aggiungersi un terzo bordone detto \"ronquillo\".\nLe tonalit\u00e0 tradizionali sono: DO (gaita grileira), Re e SI bemolle. Bande di gaite galiziane sono diventate molto popolari in questi ultimi anni. Lo stile tipico con cui si suonano questi strumenti \u00e8 generalmente con due gaite nella stessa tonalit\u00e0 che suonano la melodia per terze o per seste."}
{"id": "1941746", "revid": "4711", "url": "https://it.wikipedia.org/wiki?curid=1941746", "title": "TSK Bamberg", "text": ""}
{"id": "1941747", "revid": "122246", "url": "https://it.wikipedia.org/wiki?curid=1941747", "title": "A vattut' e ll'astreche", "text": "A vattut' e ll'astreche (che in dialetto ischitano significa \"La battuta del lastrico\") \u00e8 una danza popolare dell'isola d'Ischia .\nLe origini.\nLa danza rievoca la costruzione dei tetti a cupola definiti in gergo \"a carusiello\", che hanno caratterizzato l'architettura ischitana e mediterranea fino agli anni '50. \nLa costruzione avveniva secondo canoni ben definiti: la sagoma del tetto veniva preparata con un'intelaiatura in legno che a sua volta veniva rivestita da un manto di creta e lapillo. \nA questo punto cominciava la \"Vattut e ll'astreche\" ovvero la battuta del lastricato solare, in quanto bisognava comprimere il lapillo bagnato da calce bianca viva fino a renderlo impermeabile. Durante questa fase, che si concludeva dopo ben tre giorni di lavoro ininterrotti, si utilizzava un palo di legno con l'estremit\u00e0 inferiore allargata definito \"Pentone\", per poter comprimere pi\u00f9 facilmente il lapillo. Alla costruzione partecipava solitamente tutta la comunit\u00e0 locale. Per alleviare il lavoro, i battitori (definiti in gergo \"Pentonari\") cantavano, raccontavano aneddoti e filastrocche. Il ritmo della battuta dei pali sul lapillo era dettato da un gruppo musicale formato da un tamburellista, da un clarinettista e da un fisarmonicista.\nLa danza.\nNel ballo sono presenti sei o otto ballerini (\"Pentonari\") muniti di bastone, i quali ruotano continuamente intorno ad una sagoma di legno (che rappresenta il tetto a cupola) e, allo stesso tempo, la colpiscono, scagliando dei violenti colpi. Anche nel ballo la scansione ritmica \u00e8 determinata da una tammorra, mentre il canto corale \u00e8 introdotto e accompagnato da strumenti a fiato. \nLa danza \u00e8 ripartita principalmente in due parti: la prima, caratterizzata da un ritmo lento e dalla presenza del canto di diversi aneddoti; la seconda parte del ballo, invece, si distingue per il suo ritmo molto incalzante.\nOggi tale danza \u00e8 eseguita dai soci dell'Scuola del Folklore\" del comune di Barano d'Ischia.\nI testi.\nI testi del ballo rappresentano dei veri e propri canti di lavoro in cui si riscontrano temi tipici della cultura popolare come: il tradimento o il prete che seduce una ragazza."}
{"id": "1941749", "revid": "1305772", "url": "https://it.wikipedia.org/wiki?curid=1941749", "title": "Number 1's", "text": ""}
{"id": "1941750", "revid": "18469882", "url": "https://it.wikipedia.org/wiki?curid=1941750", "title": "Interpellanze parlamentari", "text": ""}
{"id": "1941751", "revid": "834", "url": "https://it.wikipedia.org/wiki?curid=1941751", "title": "Number 1's (album Destiny's Child)", "text": ""}
{"id": "1941758", "revid": "599013", "url": "https://it.wikipedia.org/wiki?curid=1941758", "title": "Ventzislav Simeonov", "text": ""}
{"id": "1941760", "revid": "1602064", "url": "https://it.wikipedia.org/wiki?curid=1941760", "title": "You Give Me Something (James Morrison)", "text": "You Give Me Something \u00e8 il primo singolo del cantautore inglese James Morrison, pubblicato il 16 luglio 2006. La canzone \u00e8 inclusa nell'album di debutto di Morrison \"Undiscovered\", che verr\u00e0 pubblicato il 31 luglio dello stesso anno. La canzone \u00e8 stata nominata per un BRIT Award nel 2007 nella categoria \"miglior singolo inglese\".\nIl video.\nIl video prodotto per \"You Give Me Something\" si svolge in uno studio di registrazione dove Morrison esegue il brano, accompagnandosi con la chitarra. Il resto della sua orchestra viene mostrato dietro delle tende, dal quale \u00e8 possibile vederne le ombre. A guardare Morrison c'\u00e8 un gruppo di donne. Nel 2007 \u00e8 stata pubblicata una seconda versione del video e vede Morrison esibirsi per le strade di Chinatown, davanti ai passanti."}
{"id": "1941764", "revid": "15756", "url": "https://it.wikipedia.org/wiki?curid=1941764", "title": "Qwan Ki Do", "text": "Il Qwan Ki Do \u00e8 un'arte marziale europea nata da un insieme di stili cino-vietnamiti codificata dal Maestro Pham Xuan Tong. Fin da giovane egli pot\u00e9 apprendere lo stile vietnamita dal prozio Pham Tru e lo stile cinese dal Maestro Chau Quan Ky (\u6731\u98a7\u671f, Zhu Quanji in Pinyin). Il Maestro Chau riuniva nella sua scuola vari stili: Kejiaquan (\u5ba2\u5bb6\u62f3); qualche stile di Emeipai (\u5ce8\u7709\u6d3e); Zhoujia Tanglangquan (\u5468\u5bb6\u87b3\u8782\u62f3) meglio conosciuto come Tanglangquan del Sud; Thi\u00eau L\u00e2m Nam Phai (in Cinese Shaolin Nanpai, \u5c11\u6797\u5357\u6d3e, vedi Nanquan / Nam Quy\u00ean) che risulta essere un insieme di esercizi presi da differenti tradizioni del Sud della Cina tipicamente Vietnamita.\nPer terminare la sua preparazione, il Maestro Pham Xuan Tong si trasfer\u00ec in Francia, unendo alla sua gi\u00e0 vasta conoscenza, anche le nozioni apprese nel nuovo Paese.\nNel 1981 nacque la World Union of Qwan Ki Do che attualmente ha dei rappresentanti in Europa, America, Africa.\nIl Maestro Pham Xu\u00e2n Tong riconosce nel termine Qwan Ki Do l'omaggio al Grande Maestro Chau Quan Ky menzionandolo foneticamente nel nome del metodo.\nLa corrente cinese.\nNel Qwan Ki Do \u00e8 quindi confluito l'insieme di apprendimenti del Maestro Chau Quan Ky, che quest'ultimo ha raccolto in un sistema che chiamava Emei Huhezhao Men (\u5ce8\u7709\u864e\u9e64\u722a\u95e8, in pronuncia vietnamita Nga mi h\u1ed5 hac trao mon).\nQuesto sistema conteneva elementi dei seguenti insiemi di stili cinesi:\nL'unico stile a cui si fa riferimento con precisione \u00e8 il Tanglangquan () (in pronuncia vietnamita \"\u0110\u01b0\u1eddng long quy\u1ec1n\"). Lo stile \u00e8 esattamente quello del sud, anche detto Zhoujia Tanglangquan.\nDel sistema creato da Chau, in Vietnam ed in Cina, non si trovano tracce. L'unica evidenza di un continuatore ad Ho Chi Minh (citt\u00e0) \u00e8 la presenza di un rappresentante del metodo H\u1ed5 hac trao alla riunione di un gruppo di maestri nel 1995. Si tratta del Maestro Pham Minh Kinh.\nDal testamento del Maestro Chau Quan Ky emerge anche che egli fond\u00f2 un\"'Unione delle Arti Marziali Cino-Vietnamite\" chiamata Shaolin Wo-Mei..\nC\u1eeb\u01a1ng nhu t\u01b0\u01a1ng t\u1ec3.\nUno dei principi di base di questo stile \u00e8 quello dell'armonia continua tra la forza e la morbidezza. Questo \u00e8 un principio molto comune nelle arti marziali cinesi, che ritroviamo scritto \"Gang rou xiang ji\" (\u525b\u67d4\u76f8\u6fdf, \"inflessibile e morbido si aiutano reciprocamente\"). In pronuncia vietnamita viene reso in C\u1eeb\u01a1ng nhu t\u01b0\u01a1ng t\u1ec3.\nI Thao Quy\u00ean e le forme cinesi.\nThao Quy\u00ean (\u5957\u62f3, Taoquan, serie di pugni) \u00e8 un termine che indica una concatenazione di tecniche creata per allenare determinati movimenti, cio\u00e8 quelle che comunemente sono chiamate \"forme\", e nelle arti giapponesi sono chiamate \"kata\".\nNelle arti marziali cinesi questi concatenamenti sono importantissimi ed il termine \u00e8 reso nella maggior parte dei casi con Taolu. I Thao Quy\u00ean del Qwan Ki Do sono appunto un'eredit\u00e0 proveniente in parte anche dagli stili cinesi.\nIn alcuni casi questa provenienza \u00e8 chiarissima:\nLa corrente vietnamita.\nL'altro insegnante che ha contribuito alla formazione di Pham Xuan Tong ed in definitiva alla recente fondazione del Qwan Ki Do, \u00e8 stato Pham Tru che viene definito un praticante del \"Metodo dell'Arte Marziale Vietnamita, nella tradizione famigliare\". Di questo maestro e di Long Ho Hoi e Phan Tranh Su, altri due maestri che avrebbero insegnato a Phan Xuan Tong questo Metodo Vietnamita, non vi sono altre informazioni se non quelle fornite dall\"'Unione Mondiale di Qwan Ki Do\".\nThu\u00e2t C\u00e2n Chi\u00ean.\nUn principio di base del Qwan Ki Do \u00e8 la \"Teoria dell'Avvicinamento\", in Vietnamita Thu\u00e2t C\u00e2n Chi\u00ean, che privilegia le linee curve, rispetto a quelle dirette, in modo da deflettere l'attacco e poter contrattaccare. Questa teoria proverrebbe, secondo il Maestro Pham Xuan Tong, da un antico testo di strategia militare Vietnamita, senza per\u00f2 citarne il titolo e l'autore.\nI Thao Quy\u00ean e i Quyen Vietnamiti.\nI nuovi Thao Quyen codificati da Pham Xuan Tong inglobano anche le tecniche Cuu Ch\u00e2n Bao Quy\u00ean, che sarebbero parte di un antico metodo detto \"Quan Khi\" trasmesso da un regnante Vietnamita nell'epoca pre-cristiana.\nAnche tra i Thao Quyen \"Antichi\" ed i Thao Quyen \"Speciali\" compaiono sequenze che appartengono al Metodo Vietnamita.\nLa sintesi.\nNel 1981, Pham Xuan Tong ha creato il sistema Qwan Ki Do creando una nuova progressione di studio e delle forme di base che vogliono unire tecniche cinesi a tecniche vietnamite, provenienti dall'esperienza del Maestro Tong stesso. Queste nuove forme di Base dette anche Thao Quy\u1ec1n Ti\u1ec3u Mon (Letteralmente Sequenze di Pugilato della Piccola Porta) hanno questi nomi: Cuu chan huyen cong quy\u00ean mot; Cuu chan huyen cong quyen ha; Cuu chan huyen cong quy\u00ean ba; Cuu chan huyen cong quy\u00ean bon; Quan ky nam; Quan Ky sau; Quan ky bay.\nIn seguito i praticanti possono apprendere delle forme del Sistema Cinese e del Sistema Vietnamita,\ndistinte in due grandi sottogruppi dette Forme Antiche o Thao Quy\u00ean \u0110\u1ea1i Mon (Letteralmente Sequenze di Pugilato della Grande Porta) e Forme Speciali o Thao Quy\u00ean Dac Di. In questo secondo gruppo vengono inserite le Sequenze di Esercizi Respiratori, che provengono dall'esperienza di Qigong (in vietnamita Kh\u00ed C\u00f4ng) e Nei gong (in vietnamita N\u1ed9i C\u00f4ng) del maestro Pham.\nInoltre il Qwan Ki Do \u00e8 caratterizzato dall'utilizzo di:\nTutte queste categorie sono presenti sia nelle arti marziali cinesi sia nelle Arti marziali vietnamite."}
{"id": "1941766", "revid": "287204", "url": "https://it.wikipedia.org/wiki?curid=1941766", "title": "NGC 7742", "text": "NGC 7742 \u00e8 una galassia di Seyfert situata a settantadue milioni di anni luce di distanza, nella costellazione del Pegaso. Possiede una magnitudine apparente di +11,5, una declinazione di +10\u00b0 46' 00\" e una ascensione retta di 23 ore, 44 minuti e 15,8 secondi.\nSi sostiene che NGC 7742 possiede un buco nero supermassiccio nel suo nucleo. Si \u00e8 osservato attraverso il suo spettro la presenza di atomi altamente ionizzati."}
{"id": "1941768", "revid": "120762548", "url": "https://it.wikipedia.org/wiki?curid=1941768", "title": "Fourvi\u00e8re", "text": "Fourvi\u00e8re \u00e8 la collina che domina da ovest il centro storico di Lione, e del quartiere che vi si trova.\nDa nord a sud, la Saona poi il Rodano costeggiano a Lione gli ultimi contrafforti del Massiccio centrale. La collina di Fourvi\u00e8re \u00e8 in realt\u00e0 un sistema collinare che domina la Saona da Vaise alla foce, con un dislivello che raggiunge i 120 m, con un'altitudine assoluta fino ai 287 metri sul livello del mare. Sulla collina, da nord a sud, si trovano i quartieri di Saint-Ir\u00e9n\u00e9e, Loyasse, Fourvi\u00e8re, Saint-Just e pi\u00f9 a sud il comune di Sainte-Foy-l\u00e8s-Lyon. La Saona passa alle falde della collina, chiudendo tra fiume e collina il quartiere storico del Vieux-Lyon.\nStoria.\nI Romani fondarono Lugdunum sulla cima della collina. L'insediamento si svilupp\u00f2 intorno al \"forum vetus\", che era situato in corrispondenza del sagrato dell'attuale basilica di Notre-Dame de Fourvi\u00e8re e da cui deriva il nome \"Fourvi\u00e8re\", del \"cardo\" e del \"decumanus\": tra il 16 ed il 19 a.C. lungo il \"cardo\" fu costruito un teatro, che fu ampliato sotto il regno di Adriano ed al quale intorno alla met\u00e0 del II secolo furono aggiunti un odeon ed un tempio dedicato a Cibele. Una parte del foro croll\u00f2 nel IX secolo in seguito a uno smottamento.\nDurante il Medioevo, la collina \u00e8 poco frequentata e le costruzioni romane usate come cave di pietre. \nNel secolo XVI e seguenti, Fourvi\u00e8re \u00e8 quasi del tutto sprovvista di costruzioni e dedicata la cultura della vite. Vi si installano numerosi ordini religiosi, moltiplicando il numero di conventi sulle pendici e sul pianoro. La collina si contrappone quindi all'altra collina de La Croix-Rousse, sulla quale fiorisce l'industria della lavorazione della seta, mentre Fourvi\u00e8re rimane fino al XIX secolo principalmente dedita all'agricoltura e all'attivit\u00e0 delle congregazioni religiose.\nTunnel.\nLa collina \u00e8 attraversata da quattro tunnel:\nLa collina \u00e8 attraversata anche dai tunnel delle due funicolari che vi salgono da \"Vieux Lyon, Cath\u00e9drale St Jean\":\nEsisteva in passato un'altra linea simile da Saint-Paul a Fourvi\u00e8re, poi abbandonata."}
{"id": "1941769", "revid": "110550046", "url": "https://it.wikipedia.org/wiki?curid=1941769", "title": "Dromo", "text": "Il dromo \u00e8 un punto di riferimento artificiale che viene eretto sulla costa ove non esistono altri punti notevoli utili al riconoscimento ed al rilevamento nella navigazione costiera diurna.\nIl manufatto pu\u00f2 avere forma di parallelepipedo, di colonna, di tronco di cono, di obelisco, oppure altre forme, ma deve comunque avere caratteristiche tali da poter essere visto da lontano stando in mare. \nA volte sono posti in coppia (uno pi\u00f9 in alto dell'altro) in modo da consentire a chi sta in mare di allinearli, determinando quindi la sua posizione in base alla retta che li congiunge.\nTalvolta vengono chiamati \"dromi\" anche le file di segnalazioni ognuna delle quali \u00e8 costituita dall'insieme di tre pali che vengono conficcati nei bassofondali per indicare la vie d'acqua, e che comunemente vengono chiamate briccole."}
{"id": "1941772", "revid": "6923", "url": "https://it.wikipedia.org/wiki?curid=1941772", "title": "Hino Motors", "text": "La Hino Motors, Ltd. (\u65e5\u91ce\u81ea\u52d5\u8eca, \"Hino Jid\u014dsha\"), comunemente nota col nome Hino, \u00e8 un produttore di autoveicoli giapponese.\nNegli ultimi decenni la societ\u00e0 \u00e8 stata il principale produttore di mezzi industriali a gasolio venduti in Giappone. Fa parte della Toyota Motor Corporation.\nStoria.\nLa societ\u00e0 \u00e8 stata fondata dalla Tokyo Gas Industry Company nel 1910 (oggi appartiene a due societ\u00e0: Tokyo societ\u00e0 del gas e Tokyo Electric Power; TG&amp;E) e ha prodotto il suo primo veicolo a motore, il camion TGE \"A-Type\", nel 1913. Nel 1937 TG&amp;E fuse la sua divisione automobilistica con quella della Automobile Industry Co. Ltd. e Kyodo Kokusan KK, per formare la Tokyo Automobile Industry Co. Ltd., con TG&amp;E come azionista. Quattro anni pi\u00f9 tardi la societ\u00e0 ha cambiato il suo nome in Diesel Motor Industry Co. Ltd, che sarebbe poi diventata la Isuzu Motors Ltd.\nL'anno successivo (1942), la nuova entit\u00e0 Hino Heavy Industry Co. Ltd si divise dalla Diesel Motor Industry Co. e nacque il marchio Hino. Dopo il termine della seconda guerra mondiale, la societ\u00e0 ha dovuto interrompere la produzione di grandi motori Diesel per applicazioni marine, e, con la firma di un trattato, la societ\u00e0 ha abbandonato il termine \"pesante\" dal suo nome e formalmente ha concentrato il suo marketing su camion-rimorchio, autobus e motori diesel, come Hino Industry Co..\nPer focalizzare l'attenzione dei clienti sul genere della sua produzione, nel 1948 la societ\u00e0 ha aggiunto il nome di \"Diesel\" diventando Hino Diesel Industry Co, Ltd.\nNel 1953, la Hino \u00e8 entrata nel mercato automobilistico privato fabbricando su licenza Renault, e nel 1961 ha iniziato a costruire la propria berlina: Contessa 900 a motore posteriore da 893\u00a0cm\u00b3. Lo stilista italiano Giovanni Michelotti ha ridisegnato la linea Contessa nel 1964 con un 1300\u00a0cm\u00b3. Questo sviluppava 60\u00a0hp (44\u00a0kW) nella versione berlina e 70\u00a0hp (51\u00a0kW) nella coup\u00e9. Tuttavia, Hino ha cessato la produzione di auto private molto rapidamente, nel 1967, dopo l'adesione del gruppo Toyota.\nAutocarri Hino sono stati assemblati anche nella Repubblica d'Irlanda."}
{"id": "1941774", "revid": "110157", "url": "https://it.wikipedia.org/wiki?curid=1941774", "title": "Serie A Dilettanti 2008-2009", "text": "La Serie A Dilettanti 2008-2009 \u00e8 la prima stagione dopo la riforma dei campionati dilettantistici di pallacanestro. \u00c8 nata in sostituzione della Serie B d'Eccellenza.\nPlay-off.\nSi disputano al meglio delle tre gare con prima gara in casa della squadra peggio classificata e successive in casa della squadra meglio classificata nella stagione regolare.\nSi disputano al meglio delle cinque gare con prime due gare ed eventuale quinta in casa della squadra meglio classificata nella stagione regolare.\nFase finale.\nIl piazzamento ottenuto al termine della regular season assume una particolare rilevanza.\nLe due squadre qualificate col miglior piazzamento nei gironi A e B giocano una prima finale: chi vince sale in Legadue ed \u00e8 Campione d'Italia Dilettanti.\nLa finalista che esce sconfitta ha comunque una seconda possibilit\u00e0 di promozione, disputando una nuova serie contro la vincitrice della semifinale giocata tra le due peggio classificate.\nLe serie si svolgono su 5 partite secondo lo schema 2-2-1, con le prime due partite e l'eventuale quinta in casa della squadra che ha totalizzato pi\u00f9 punti durante la regular season.\nPlay-out.\nPrimo Turno.\nGirone A\nGirone B"}
{"id": "1941775", "revid": "640277", "url": "https://it.wikipedia.org/wiki?curid=1941775", "title": "Mars 96", "text": "La sonda Mars 96 fu lanciata a distanza di circa una settimana dalla sonda spaziale statunitense Mars Global Surveyor il 16 novembre 1996, fini il suo viaggio nell'oceano Pacifico di fronte alle coste peruviane a causa di un problema al quarto stadio del razzo vettore Proton. Per i russi fu una delusione enorme e non da meno fu per gli europei che avevano finanziato strumenti di alta tecnologia e costosi sulla Mars 96. L'orbiter e il lander russi e i diversi esperimenti europei furono irrimediabilmente distrutti nell'incidente."}
{"id": "1941786", "revid": "1950485", "url": "https://it.wikipedia.org/wiki?curid=1941786", "title": "Luigi Novelli", "text": "Biografia.\nTerrorista, membro della colonna romana delle Brigate Rosse, spos\u00f2 il 27 febbraio 1977 la brigatista Marina Petrella.\nFu arrestato insieme alla moglie il 4 gennaio 1979 e poi rilasciato per decorrenza dei termini di carcerazione preventiva, con obbligo di residenza nel comune di Montereale, in provincia di L'Aquila, insieme alla moglie ed al cognato Stefano Petrella. Il 12 agosto 1980 i tre fuggirono, entrando in clandestinit\u00e0.\nFu nuovamente arrestato con Marina Petrella il 7 dicembre 1982 a Roma, dopo un conflitto a fuoco con i carabinieri su un autobus. Fu condannato all'ergastolo nel processo Moro-ter, in quanto coinvolto nel rapimento di Aldo Moro (sentenza depositata il 12 ottobre 1988), confermata il 10 maggio 1993 dalla prima sezione penale della Corte di cassazione)."}
{"id": "1941790", "revid": "111373", "url": "https://it.wikipedia.org/wiki?curid=1941790", "title": "Fiat 420", "text": "Il Fiat 420 \u00e8 un autobus nato in versione suburbana nel 1975. \nIl contesto.\nIn Italia la maggior parte degli esemplari, allestiti dalla Menarini, sono stati acquistati dalla ATC di Bologna, che ne acquist\u00f2 97 esemplari tra il 1975 e il 1979; altri venti furono acquistati dall'ATAN di Napoli nel 1977, e diciannove unit\u00e0 dall'ATINOM di Magenta tra il 1977 e il 1979.\nLa tecnica.\nAssemblati sul telaio semiportante Menarini Monocar 1241L, montavano un motore Fiat 8200.12 di 9819 cc che erogava una potenza di 194 CV. Gli autobus dell'ATC montavano un cambio ZF tipo 60 SRM, mentre quelli dell'ATAN un cambio semiautomatico ZF 3HM 60.\nLe prime unit\u00e0 consegnate all'ATC furono verniciate in bianco e blu (colori gi\u00e0 utilizzati dall'APT, azienda predecessore dell'ATC) e con i cartelli indicatori fissi. Successivamente vennero riverniciati in arancione (colore ministeriale) e vennero messi i cartelli indicatori a palette; le unit\u00e0 vendute all'ATAN furono consegnati gi\u00e0 in arancione, cos\u00ec come le altre unit\u00e0 bolognesi."}
{"id": "1941793", "revid": "1452073", "url": "https://it.wikipedia.org/wiki?curid=1941793", "title": "Ape Escape 3", "text": "Ape Escape 3, pubblicato originariamente in Giappone , \u00e8 un videogioco a piattaforme del 2005, sviluppato e distribuito dalla Sony. \u00c8 il capitolo seguente di \"Ape Escape 2\"\nTrama.\nSpecter \u00e8 riuscito nuovamente ad evadere e, insieme al suo esercito di scimmie, ha preso il controllo delle emittenti televisive di tutto il mondo con un nuovo canale chiamato Telescimmia, che ha ridotto tutti i telespettatori in un completo stato di letargo mentale, tra i quali Hikaru, Kakeru e il Professore. Stavolta tocca a Satoru e Sayaka, guidati da Aki e Natsumi, catturare tutte le scimmie e rimettere il mondo a posto. Ma Specter, stavolta, ha un aiuto umano, il dottor Tomuki, uno scienziato che nutre un profondo odio verso l'umanit\u00e0."}
{"id": "1941794", "revid": "84296021", "url": "https://it.wikipedia.org/wiki?curid=1941794", "title": "Fattore di struttura", "text": "Per la determinazione delle azioni sismiche in base alle quali valutare il rispetto degli stati limite ultimi al fine del progetto o della verifica di una struttura, il fattore di struttura (q) \u00e8 un fattore di riduzione che permette di ottenere gli spettri di progetto (riferiti ad un oscillatore elementare a comportamento anelastico) da quelli degli spettri di risposta elastici (riferiti a un oscillatore elementare a comportamento elastico lineare).\nLa denominazione fattore di struttura \u00e8 valida sia in Europa sia in Italia poich\u00e9 \u00e8 riportata nell'Eurocodice 8 e nel D.M. 14.01.2008.\nIn America il fattore di riduzione \u00e8 noto come Strength Reduction Factor (R).\nil fattore q \u00e8 definito come rapporto Fel/Fy\ndove\ne pertanto rappresenta il rapporto tra la risposta della generica struttura in campo elastico lineare e la sua effettiva risposta in campo elastoplastico.\nIl fattore di riduzione tiene conto in modo semplificato della capacit\u00e0 dissipativa anelastica di una struttura e viene utilizzato qualora le verifiche agli stati limite ultimi non vengano effettuate tramite l'uso di opportuni accelerogrammi.\nPertanto \u00e8 un procedimento semplificato che viene offerto dalla normativa per determinare gli spettri di progetto.\nil fattore q viene definito in funzione dei materiali e delle tipologie strutturali e tiene conto tra l'altro:\nPer la componente orizzontale dell'azione sismica il passaggio da uno all'altro spettro (da \"elastico\" a di \"progetto\") avviene sostituendo nelle espressioni che definiscono lo spettro di risposta elastico della componente orizzontale del sisma, il termine \u03b7, (funzione dello smorzamento viscoso) con il termine 1/q.\nQuesta sostituzione determina una riduzione delle ordinate dello spettro di risposta elastico.\nAnalogamente per la componente verticale dell'azione sismica il valore di q da utilizzare per il passaggio dallo spettro elastico della componente verticale del sisma a quello di progetto, \u00e8 fissato pari a 1,5, solo nel caso di ponti va utilizzato q = 1."}
{"id": "1941796", "revid": "33689", "url": "https://it.wikipedia.org/wiki?curid=1941796", "title": "Kurtis Trent", "text": ""}
{"id": "1941799", "revid": "1793900", "url": "https://it.wikipedia.org/wiki?curid=1941799", "title": "USS Midway (CV-41)", "text": "La portaerei Uss \"Midway\" (CV-41) \u00e8 stata la prima nave di questa classe; commissionata durante la seconda guerra mondiale fu consegnata a guerra terminata e ha prestato servizio dal 1945 al 1992, al termine del servizio attivo, nel 2004 \u00e8 diventata un museo galleggiante all'ancora al molo n. 2 nella baia di San Diego in California.\nConcepita secondo le teorie in voga durante la seconda guerra mondiale, \u00e8 stata modificata ed ampliata per ben due volte per rispondere alle nuove esigenze belliche e alle maggiori prestazioni degli aerei a reazione (anche se non \u00e8 mai stata idonea per gli F-14).\nHa partecipato alla guerra di Corea, del Vietnam, ed alla prima guerra del Golfo, oltre anche a progetti della NASA come il lancio di una V2 tedesca ed il recupero di varie missioni Apollo."}
{"id": "1941804", "revid": "1856513", "url": "https://it.wikipedia.org/wiki?curid=1941804", "title": "Dauria (compagnia aerea)", "text": "La Dauria (in russo: \u0414\u0410\u0423\u0420\u0418\u042f \u0430\u0432\u0438\u0430\u043a\u043e\u043c\u043f\u0430\u043d\u0438\u044f) conosciuta anche come Dauriya Airlines era una compagnia aerea russa con base tecnica presso l'aeroporto di \u010cita-Kadala (UIAA) nell'Kraj Zabajkal'skij, nella Siberia Orientale, in Russia.\nStoria.\nLa compagnia aerea russa Dauria \u00e8 stata fondata nel 1998 a \u010cita.\nNel 2005 la compagnia aerea effettu\u00f2 il trasporto di 14\u00a0000 persone sulle rotte regionali finanziate in parte dal Governo locale.\nNel 2006 la Dauria trasport\u00f2 10\u00a0000 persone sulle rotte nazionali\nNel 2007 la compagnia aerea trasport\u00f2 persone ripristinando le rotte chiuse durante la crisi finanziaria del 2005-2006\nIl 25 febbraio 2011 il certificato della compagnia aerea \u00e8 stato annullato in seguito ai problemi di insolvenza finanziaria e la sospensione precedente del certificato per un tempo limitato.\nStrategia.\nLa compagnia aerea Dauria effettuava i voli di linea e i voli charter nel Kraj Zabajkalskij, nella parte asiatica della Russia.\nAccordi commerciali.\nDal 2004 al 2011 faceva parte della russa VIM Group composta da 6 compagnie aeree russe:"}
{"id": "1941811", "revid": "1573940", "url": "https://it.wikipedia.org/wiki?curid=1941811", "title": "Basilio Giordano", "text": "Biografia.\nNella XVI legislatura della Repubblica Italiana \u00e8 stato eletto senatore del partito di centrodestra PdL ed \u00e8 rimasto in carica per l'intera legislatura, dal 6 maggio 2008 al 14 marzo 2013."}
{"id": "1941813", "revid": "265329", "url": "https://it.wikipedia.org/wiki?curid=1941813", "title": "NGC 4039", "text": ""}
{"id": "1941814", "revid": "265329", "url": "https://it.wikipedia.org/wiki?curid=1941814", "title": "NGC 4038", "text": ""}
{"id": "1941815", "revid": "339392", "url": "https://it.wikipedia.org/wiki?curid=1941815", "title": "Grande Timoniere", "text": ""}
{"id": "1941816", "revid": "1442080", "url": "https://it.wikipedia.org/wiki?curid=1941816", "title": "Campionato asiatico e oceaniano di pallavolo femminile 1997", "text": "Il IX campionato asiatico e oceaniano di pallavolo femminile si \u00e8 svolto da 21 al 29 settembre 1997 a Manila, nelle Filippine. Al torneo hanno partecipato 9 squadre nazionali asiatiche ed oceaniane e la vittoria finale \u00e8 andata per la settima volta, la sesta consecutiva, alla Cina.\nPodio.\nCampione.\nCina(Settimo titolo)\nSecondo posto.\nCorea del Sud\nTerzo posto.\nGiappone"}
{"id": "1941824", "revid": "111373", "url": "https://it.wikipedia.org/wiki?curid=1941824", "title": "Locomotiva DB V 200.0", "text": "La locomotiva V 200.0 della Deutsche Bundesbahn era una locomotiva diesel a trasmissione idraulica. Fu riclassificata nel 1968 nella serie 220 e rimase in servizio fino al 1984. Successivamente molti esemplari sono stati venduti ad altre compagnie ferroviarie, tedesche ed estere.\nStoria.\nLa locomotiva V 200.0 fu progettata per il traino di treni passeggeri veloci sulle principali linee della DB, all'epoca non ancora elettrificate. Successivamente furono impiegate anche al traino di treni merci.\nI 5 prototipi vennero forniti tra il 1953 e il 1954 da Krauss-Maffei. I primi viaggi della V 200.001 avvennero a partire dal maggio del 1953.\nLe successive 86 locomotive di serie vennero consegnate a partire dal 1956; di queste 20 unit\u00e0 vennero costruite da MaK e 61 unit\u00e0 da Krauss-Maffei. Le differenze estetiche tra la serie e la preserie riguardano i fanali di forma ovale e le coperture di vetro sopra di essi, mentre differente \u00e8 la potenza che da passa a 1\u00a0618\u00a0kW.\nLe V 200.0 furono protagoniste del rilancio delle ferrovie tedesche (occidentali) dopo le distruzioni della seconda guerra mondiale; la loro linea \u00e8 considerata un esempio importante del \"design\" tedesco degli anni cinquanta.\nLa Deutsche Bundesbahn a partire dal 1962 ordin\u00f2 una nuova serie di 50 locomotive con motori pi\u00f9 potenti, la V 200.1 (divenuta successivamente 221).\nLe locomotive si dimostrarono atte ad ogni tipo di servizio e presto sostituirono le locomotive a vapore alla trazione dei treni pi\u00f9 importanti. Vennero assegnate all'inizio ai depositi di Villingen, Francoforte-Griesheim, Amburgo e Hamm.\nPoche \"220\" sono rimaste pi\u00f9 di 30 anni in servizio in Germania. Solo 16 locomotive 220 sono rimaste fino al 1984 accantonate, in gran parte non pi\u00f9 agibili, presso il Deposito locomotive di Lubecca . La 220.002 conservata dalle DB funzionante a fini storici-museali \u00e8 andata distrutta recentemente nel disastroso incendio del museo di Norimberga.\nLe V 200 in Europa.\nTra il 1981 e il 1984 16 unit\u00e0 in varie riprese sono state acquistate da imprese operanti in Italia cos\u00ec ripartite:\nLe altre unit\u00e0 sono state acquistate da imprese di costruzioni e lavori tra cui Cosfer (220.028,031.039), Valditerra (220.060), IPE (220.065), Veltri (220.029). Le 220.076,083,084 sono state demolite per ricambi. In seguito anche la 220.065 \u00e8 stata demolita per ricambi, la 220.039 \u00e8 stata rivenduta ad una ditta spagnola.\nA partire dal 1999 \u00e8 iniziata la progressiva sostituzione dei motori con il contemporaneo ammodernamento dell'intero rotabile:La 220.006 ha ricevuto nuovi motori Isotta Fraschini a 12 cilindri a \"V\" da 735\u00a0kW ciascuno. Le altre 9 locomotive che sono confluite tutte nel parco rotabili FER, tra il 2002 e il 2006 sono state tutte ammodernate con la sostituzione dei motori originali con nuovi Caterpillar, la revisioni dei convertitori idraulici di coppia originali Voith e il rifacimento a bassa tensione, 24 volt, dell'impianto elettrico di bordo.; le stesse, cedute poi a TPER, sono infine confluite nel parco di Dinazzano Po, che ne ha disposto l'alienazione.\nSette unit\u00e0 furono vendute alle Ferrovie Federali Svizzere, dove vennero riclassificate Am 4/4 18461-18467.\nAltre unit\u00e0 vennero vendute alle HSH albanesi e alle OSE greche.\nCaratteristiche.\nLe locomotive 220 vennero motorizzate per mezzo di una coppia di motori diesel a 12 cilindri a \"V\" , di potenza tra 750 e 1000\u00a0CV ciascuno, forniti da Daimler-Benz, MAN e Maybach con la trasmissione del moto per mezzo di alberi cardanici e l'adattamento di coppia mediante convertitori idraulici a 6 velocit\u00e0 Voith. La locomotiva a cassa unica, di forma piuttosto tozza e tondeggiante ma imponente, poggia su due carrelli a due sale montate.\nLe 10 locomotive 220 in servizio in Italia, concentrate nel parco rotabili di Dinazzano Po, sono state fornite di motori Caterpillar tipo 3508 b da 810\u00a0kW ciascuno a 1\u00a0500\u00a0g/m, eccetto la 220.006 che ha avuta invece una coppia di motori Isotta Fraschini tipo ID 36 SS 12V sovralimentati da 735\u00a0kW ciascuno."}
{"id": "1941834", "revid": "287204", "url": "https://it.wikipedia.org/wiki?curid=1941834", "title": "NGC 1260", "text": "NGC 1260 \u00e8 una galassia distante 240 milioni di anni luce nella costellazione di Perseo. Fu ospite della SN 2006gy.\nPossiede una declinazione di +41\u00b0 24' 19\" e una ascensione retta di 3 ore, 17 minuti e 27,2 secondi.\nNGC 1260 \u00e8 stata scoperta il 19 ottobre 1884 da Guillaume Bigourdan."}
{"id": "1941838", "revid": "767487", "url": "https://it.wikipedia.org/wiki?curid=1941838", "title": "Renos K. Papadopoulos", "text": "\u00c8 consulente psicologo clinico presso la clinica Tavistock, professore presso l'University of Essex, psicoterapeuta familiare sistemico e psicoanalista, didatta e supervisore junghiano. Alla Tavistock si \u00e8 impegnato per molti anni nel lavoro con i rifugiati, lavorando clinicamente con famiglie e individui singoli, insegnando in corsi specialistici, ed offrendo supervisioni e consulenze a medici e servizi. Ha lavorato in diversi paesi, con rifugiati e sopravvissuti alla tortura ed alla violenza politica, come consulente presso le Nazioni Unite, ed in altre organizzazioni. "}
{"id": "1941839", "revid": "547992", "url": "https://it.wikipedia.org/wiki?curid=1941839", "title": "Omicidio di Sebastiano Vinci", "text": "L'omicidio di Sebastiano Vinci venne commesso a Roma il 19 giugno 1981; la vittima era un poliziotto italiano; venne rivendicato dall'organizzazione terroristica delle Brigate Rosse \"Colonna 28 Marzo\" e successivamente anche dai Nuclei Armati Comunisti Rivoluzionari.\nStoria.\nLa vittima era un vicequestore di servizio a Roma, commissariato di Primavalle, e venne assassinato da un commando terroristico composto da tre uomini e una donna che tesero un agguato al funzionario fermo in auto al semaforo di una strada di Roma il quale, colpito da vari proiettili, mor\u00ec poco dopo al policlinico \"Gemelli\" . Il suo autista, l'agente Pacifico Votto, venne ferito gravemente e sub\u00ec varie operazioni chirurgiche. L'attentato venne rivendicato delle Brigate Rosse \"Colonna 28 Marzo\" e successivamente anche dai Nuclei Armati Comunisti Rivoluzionari.\nUna componente del commando, Marina Petrella, fu arrestata nel dicembre 1982 dopo uno scontro a fuoco con i carabinieri a bordo di un autobus romano e fu condannata all'ergastolo.\nFugg\u00ec poi in Francia, dove fu protetta dalla Dottrina Mitterrand."}
{"id": "1941841", "revid": "1982", "url": "https://it.wikipedia.org/wiki?curid=1941841", "title": "Contea di Capua", "text": ""}
{"id": "1941842", "revid": "155136", "url": "https://it.wikipedia.org/wiki?curid=1941842", "title": "Repubblica di Turchia", "text": ""}
{"id": "1941844", "revid": "28592", "url": "https://it.wikipedia.org/wiki?curid=1941844", "title": "Al-Maghreb", "text": ""}
{"id": "1941849", "revid": "1149807", "url": "https://it.wikipedia.org/wiki?curid=1941849", "title": "Koopistrici", "text": ""}
{"id": "1941857", "revid": "767487", "url": "https://it.wikipedia.org/wiki?curid=1941857", "title": "Strawberry Switchblade", "text": "Le Strawberry Switchblade sono state un duo femminile pop rock, formatosi in Scozia nel 1981, composto da Jill Bryson e Rose McDowall. Il duo \u00e8 conosciuto per un unico vero hit, il singolo \"Since Yesterday\" che entr\u00f2 nella Top 10 britannica nel 1984 ed ebbe successo anche nell'Europa continentale e in Giappone.\nBiografia.\nNel 1976, il movimento punk rock era in rapida espansione nel Regno Unito. Mentre la scena punk rock infiammava Glasgow, alla fine degli anni settanta, Rose McDowall e Jill Bryson facevano parte della scena artistica cosiddetta boh\u00e8me (movimento artistico), composta da fanatici dei New York Dolls e seguaci della band scozzese dei Nu-Sonics. Le due diventarono amiche socializzando nei pub di Glasgow, mentre seguivano vari gruppi musicali locali dell'epoca. Una di queste band era costituita dagli Orange Juice, capitanati da Edwyn Collins. Nell'\u00e0mbito del new pop degli Orange Juice, era stata registrata una versione dal vivo di \"Felicity\" su flexi-disc, con l'intenzione di pubblicarla. La relativa fanzine avrebbe dovuto prendere il nome di un brano di James Kirk e chiamarsi cos\u00ec \"Strawberry Switchblade\". Alla fine, la fanzine non ebbe s\u00e9guito, e il flexi-disc comparve come aggiunta al singolo di debutto dei Postcard, \"Falling and Laughing\". Il nome \"Strawberry Switchblade\" divenne invece il nome del duo composto da Rose e Jill, intenzionate a sfondare nel mondo del pop.\nLe Strawberry Switchblade ottennero inizialmente un contratto con un'etichetta discografica indipendente, la Postcard Records, ma nessuno dei brani della band fu mai pubblicato per questa indie. Pi\u00f9 tardi, le due firmarono per un'altra etichetta indie, la Zoo Records. Il primo singolo del gruppo, \"Trees and Flowers\", usc\u00ec dopo l'incontro di Jill e Rose con Bill Drummond, un musicista scozzese. Il singolo venne pubblicato nel mese di luglio del 1983, vendendo pi\u00f9 di 10.000 copie e piazzandosi al Numero 47 nella chart di John Peel dei \"Festive 50\" del 1983. \"Trees and Flowers\" trattava il tema dell'agorafobia, la paura degli spazi aperti, di cui soffriva Jill.\nDrummond fece ottenere alla band un contratto con la Korova, etichetta appartenente al Warner Music Group, nel 1983. Il primo e unico album del duo (l'omonimo \"Strawberry Switchblade\") fu prodotto da David Motion. All'inizio del 1985, il loro primo singolo per la nuova etichetta, \"Since Yesterday\", entr\u00f2 nella Top 10 della Official Singles Chart, riscuotendo molto successo anche nell'Europa continentale e in Giappone. La tipica fanfara posta in apertura della traccia, gi\u00e0 utilizzata su \"Beach Baby\", un precedente successo dei The First Class, proveniva dalla Sinfonia No.5 di Sibelius. Il particolarissimo look delle ragazze, costituito da un guardaroba basato sul netto contrasto tra bianco e nero, e soprattutto gli abiti scarruffati a pois, indossati sulla copertina di \"Since Yesterday\", fece proseliti all'epoca, cos\u00ec come il loro aspetto alquanto gothic.\nIl duo tuttavia non and\u00f2 oltre quel primo successo, guadagnandosi cos\u00ec il fastidioso appellativo di one-hit wonder. Infatti, anche se l'album omonimo raggiunse un'ottima posizione nella classifica britannica (Numero 25), nessuno dei vari singoli usciti dopo \"Since Yesterday\" (tra cui \"Jolene\", cover di un brano della cantante country Dolly Parton) riusc\u00ec ad entrare nella Top 50 della Official Singles Chart. Per sbarcare il lunario, la band registr\u00f2 e pubblic\u00f2 due singoli esclusivamente riservati al mercato giapponese, per poi sciogliersi, definitivamente, all'inizio del 1986. Una cover da loro realizzata di \"Sunday Morning\", brano dei Velvet Underground, venne inserita come bonus track sul 12\" di \"Since Yesterday\", ma non venne mai inclusa su nessuno dei loro long playing.\nNel 2005, la Warner Bros. Platinum Records ha infatti pubblicato una compilation della band, intitolata \"The Platinum Collection\" e composta da 16 tracce, estrapolate da diverse fonti e riunite in un unico compact disc. Questo CD si va ad aggiungere alle due ristampe, rispettivamente dell'album \"Strawberry Switchblade\" del 1985 (uscito in CD nel 1997, in Giappone) e della raccolta di remix intitolata \"The 12\" Album\", originariamente pubblicata soltanto in Giappone, nel 1985 (uscita in CD in Canada, nel 1995)."}
{"id": "1941858", "revid": "757396", "url": "https://it.wikipedia.org/wiki?curid=1941858", "title": "Ko\u0161arka\u0161ka liga Srbije", "text": "La Ko\u0161arka\u0161ka liga Srbije \u00e8 la massima serie del campionato serbo di pallacanestro.\nStoria.\nQuando la Serbia faceva parte della Jugoslavia socialista le squadre locali partecipavano al campionato jugoslavo. Con la dissoluzione della Jugoslavia e la nascita della Repubblica Federale di Jugoslavia nel 1992, le squadre serbe e montenegrine continuarono a giocare in quel campionato, sebbene quest'ultimo si chiamasse ancora \"prima divisione jugoslava\".\nNel 2003 la Repubblica Federale di Jugoslavia fu rinominata Serbia e Montenegro e il campionato nazionale cambi\u00f2 nome in \"prima divisione serbomontenegrina\". Con la separazione del Montenegro dalla Serbia, nel maggio 2006, \u00e8 nato il campionato di pallacanestro serbo, che \u00e8 partito nella stagione 2006-2007.\nDa allora \u00e8 incontrastato il dominio del Partizan Belgrado, che ha vinto otto campionati consecutivi, mentre negli ultimi anni \u00e8 tornata alla ribalta la Stella Rossa."}
{"id": "1941863", "revid": "35804", "url": "https://it.wikipedia.org/wiki?curid=1941863", "title": "Cerimonia di chiusura della XX Olimpiade Invernale", "text": ""}
{"id": "1941864", "revid": "4711", "url": "https://it.wikipedia.org/wiki?curid=1941864", "title": "Campionato di pallacanestro serbo-montenegrino", "text": ""}
{"id": "1941865", "revid": "1305772", "url": "https://it.wikipedia.org/wiki?curid=1941865", "title": "Absolute Beginners (David Bowie)", "text": "Absolute Beginners \u00e8 una canzone del 1986 scritta e interpretata dal cantautore inglese David Bowie per il film omonimo diretto da Julien Temple. Il brano \u00e8 stato pubblicato come 45 giri con la versione \"Dub Mix\" come lato B, mentre due anni pi\u00f9 tardi \u00e8 uscita la versione CD, con una durata superiore della canzone. Questa versione \"full length\" \u00e8 la stessa presente nella colonna sonora del film ed \u00e8 una delle tracce bonus della riedizione del 1995 dell'album \"Tonight\".\nBowie, amico del regista del film, Julien Temple (con il quale aveva collaborato nel 1984 per il videoclip \"Jazzin' for Blue Jean\"), accett\u00f2 di recitare nella pellicola e di comporre inoltre la \"theme song\" del film.\nLe sessioni di registrazione ebbero luogo agli Abbey Road Studios di Londra, con la partecipazione di un gruppo di session men. L'incisione venne completata celermente, ma la pubblicazione della canzone venne rimandata a causa di ritardi nella lavorazione del film. La Virgin voleva pubblicare il brano su singolo in concomitanza con l'uscita nei cinema della pellicola. Poco tempo dopo il completamento di \"Absolute Beginners\", Mick Jagger vol\u00f2 a Londra per incidere insieme a Bowie \"Dancing in the Street\", che fece uso di molti dei musicisti impiegati nella sessione precedente. Il brano risente dell'influenza dello stile doo-wop anni cinquanta al quale Bowie era interessato negli anni ottanta.\nIl 45 giri raggiunse la seconda posizione in classifica in Gran Bretagna, la terza in Italia e la numero 53 negli Stati Uniti.\nIl brano.\nNel 1985 David Bowie fece ascoltare il demo di \"Absolute Beginners\" ai produttori Alan Winstanley e Clive Langer. A giugno, la EMI mise a disposizione di Bowie un gruppo di turnisti che stava effettuando delle registrazioni con Thomas Dolby agli studi di Abbey Road. Tra questi c'era il batterista dei Prefab Sprout Tom Conti (che continuer\u00e0 negli anni seguenti a collaborare con Bowie) e il chitarrista Kevin Armstrong (che aveva suonato nei Prefab Sprout per l'album \"Steve McQueen\" ed il relativo Tour) che racconta di come Bowie \u00abarriv\u00f2 con la canzone \"Absolute Beginners\" scritta per met\u00e0. Tutti i componenti del gruppo diedero il loro contributo, trovando un accordo che mancava o una rima per l'ultimo verso. Nel giro di un pomeriggio la base di accompagnamento assunse una forma compiuta e la registrammo\u00bb.\nIl brano che d\u00e0 il titolo al film, in quel periodo in fase di pre-produzione, fu completato molto rapidamente. \u00abA David piaceva procedere a tutta velocit\u00e0\u00bb, ricordava Matthew Seligman, ex bassista del gruppo post-punk The Soft Boys e dei Thompson Twins, \u00abdiceva che gli piacevano le sedute di registrazione ad Abbey Road, che gli facevano ritornare in mente i tempi di \"Heroes\"\u00bb. Nel corso delle stesse sessioni furono incisi gli altri contributi di Bowie alla colonna sonora del film: \"Volare\" e \"That's Motivation\".\nCantata a piena voce con una briosa cadenza doo-wop anni cinquanta, \"Absolute Beginners\" \u00e8 corredata dagli inserimenti di chitarra di Kevin Armstrong, dal martellante pianoforte di Rick Wakeman (collaboratore di Bowie di vecchia data) e da un trionfale suono di sassofono, alla ricerca del quale Bowie aveva dedicato molto tempo verso la met\u00e0 degli anni Ottanta.\nAccoglienza.\nQuando usc\u00ec, nel marzo 1986, \"Absolute Beginners\" balz\u00f2 subito al secondo posto nelle classifiche inglesi, vedendosi negare la prima posizione solo da \"Chain Reaction\" di Diana Ross, ma restando nella top ten per un mese. All'inizio del 1987, Tricia Jones del magazine \"i-D\" defin\u00ec il brano come \u00abuna proposta \"vintage\" di Bowie a 24 carati, un diamante allo stato grezzo\u00bb.\nNegli Stati Uniti il singolo raggiunse la 53\u00aa posizione della Billboard Hot 100 e la 9a nella Hot Mainstream Rock Tracks, sempre di Billboard. \nIn Irlanda il singolo arriv\u00f2 al primo posto in classifica; in Austria arriv\u00f2 al secondo posto; in Italia il disco raggiunse il terzo posto delle classifiche, rimanendo nella top ten per circa due mesi:\nrimane ad oggi il pi\u00f9 grande successo di classifica di Bowie dopo \"Let's Dance\" del 1983. Sempre al terzo posto arriv\u00f2 anche in Svizzera e nelle Fiandre in Belgio, al quarto in Norvegia e Nuova Zelanda, al quinto in Svezia, al settimo in Germania Ovest ed all'ottavo nei Paesi Bassi. Il singolo pertanto raggiunse il primo posto nella classifica europea (Eurochart Hot 100 Singles) compilata da \"Music &amp; Media\". C'\u00e8 poi da aggiungere che \"Absolute Beginners\" \u00e8 uno dei tre singoli (gli altri sono \"The Jean Genie\" e \"China Girl\") di Bowie che, pur non raggiungendo la prima posizione nella classifica ufficiale del Regno Unito, raggiunse il primo posto delle classifiche britanniche redatte dalle prestigiose riviste \"Melody Maker\" e \"New Musical Express\".\nAltre versioni.\nIl film contiene versioni differenti da quelle apparse su disco: quella che accompagna i titoli di testa \u00e8 di circa 2 minuti mentre quella finale arriva a quasi 7 minuti. Esiste anche una versione strumentale, con una diversa orchestrazione, che appare sull'album della colonna sonora, con il titolo \"Absolute Beginners (Refrain)\", suonata dal compositore canadese Gil Evans. Dal 28 maggio 2007, il brano \u00e8 disponibile in formato digitale come parte dell'EP dallo stesso titolo, che comprende anche gli altri due brani della colonna sonora interpretati da David Bowie (\"That's Motivation\" e \"Volare\").\nBowie ha eseguito \"Absolute Beginners\" durante il Glass Spider Tour del 1987 (una performance \u00e8 presente nel video \"Glass Spider\", pubblicato nel 1988) e in alcune esibizioni del 2000 e del 2002. Una versione eseguita per la BBC nel 2000 \u00e8 presente nel CD bonus di \"Bowie at the Beeb\" (edizione limitata).\nIl videoclip.\nIl video di Julien Temple, girato in bianco e nero tra il ponte di Westminster e il Thames Embankment, \u00e8 un \"pastiche\" dello slogan pubblicitario per una marca di sigarette anni Cinquanta. Molto elegante in impermeabile e cappello di feltro, David Bowie esce da un pacchetto di sigarette \"Zebra\" e si dirige verso la pi\u00f9 vicina slot machine, accorgendosi subito di essere seguito come un'ombra da una sensuale danzatrice con un costume a strisce tipo zebra. Il cantante la insegue fino alla riva del Tamigi e la bacia ma, immediatamente dopo, la ragazza scompare lasciando solo un mozzicone di sigaretta che brucia. La scena \u00e8 intramezzata da spezzoni a colori tratti dallo stesso film \"Absolute Beginners\".\nUna versione del video lunga otto minuti fu usata per propagandare il film nelle sale cinematografiche britanniche. Si tratta della versione che appare nei DVD \"The Video Collection\" e \"Best of Bowie\"."}
{"id": "1941868", "revid": "339392", "url": "https://it.wikipedia.org/wiki?curid=1941868", "title": "Nasa Sinalko Liga", "text": ""}
{"id": "1941877", "revid": "125050093", "url": "https://it.wikipedia.org/wiki?curid=1941877", "title": "Guido Salvini (giudice)", "text": "Biografia.\nI primi anni.\nFiglio del giudice Angelo Salvini, in giovent\u00f9 aderisce a Milano al gruppo politico Movimento socialista libertario.\nFin dall'inizio degli anni ottanta \u00e8 giudice istruttore e poi GIP a Milano.\nL'epoca del \"pentitismo\".\nHa condotto le indagini in materia di terrorismo di sinistra (colonna milanese delle B.R., Prima Linea, Autonomia Operaia) e di destra (N.A.R.) nel periodo di applicazione delle leggi sui pentiti e sui dissociati. Nell'ambito di tali indagini sono stati scoperti i responsabili, appartenenti al servizio d'ordine di Avanguardia operaia, dell'omicidio dello studente missino Sergio Ramelli ucciso a sprangate a Milano nel 1975 e sono stati scoperti i responsabili, appartenenti all'Autonomia Operaia, dell'uccisione del brig. Antonino Custra in via De Amicis a Milano il 14 maggio 1977.\nOrdine Nuovo e Piazza Fontana.\nAlla fine degli anni ottanta, dopo la scoperta di Gladio e grazie all'apertura di alcuni archivi dei Servizi di informazione e al manifestarsi in modo pi\u00f9 ampio del fenomeno della collaborazione anche nell'area dell'estrema destra eversiva, ha riaperto le indagini sulla Strage di piazza Fontana. L'indagine, che ha toccato un ampio arco di episodi precedenti e successivi la strage ha potuto ricostruire, nonostante l'assoluzione delle persone indicate come materiali responsabili della strage, in modo convincente il periodo della strategia della tensione, tanto che anche le sentenze di assoluzione dei singoli imputati indicano esplicitamente nel gruppo neofascista Ordine Nuovo l'organizzatore ed esecutore degli attentati del 12 dicembre 1969.\nL'indagine condotta a Milano ha permesso di acquisire nuovi elementi di conoscenza su numerosi eventi dell'epoca (il Golpe Borghese, la Strage di via Fatebenefratelli del 17 maggio 1973, gli attentati di Reggio Calabria, l'intervento dei Servizi segreti italiani e statunitensi nella strategia della tensione) ed \u00e8 stata una delle principali fonti su cui si \u00e8 basata la ricostruzione di quel periodo condotta dalla Commissione Parlamentare sulle stragi e il terrorismo.\nCriminalit\u00e0 finanziaria.\nIn seguito Salvini si \u00e8 occupato di casi di criminalit\u00e0 economico-finanziaria (caso Parmalat ed EniPower), del sequestro e dell'omicidio del finanziere Gianmario Roveraro e del terrorismo di matrice fondamentalista islamica.\nIl Caso Abu Omar e lo Scandalo Telecom-Sismi.\nNell'ordinanza di custodia cautelare emessa dal giudice Salvini nei confronti di Abu Omar \u00e8 contenuta la ricostruzione del suo sequestro e le prime intercettazioni da cui \u00e8 stato possibile comprendere che l'Imam egiziano era stato rapito e trasferito in Egitto da agenti statunitensi.\nInoltre, in qualit\u00e0 di GIP, con un'ordinanza del 2007 il giudice Salvini si \u00e8 rivolto alla Consulta sollevando eccezione di costituzionalit\u00e0 contro la distruzione della pratica Z0032300 (contenuta in un DVD sequestrato nell'ambito dell'inchiesta Telecom-Sismi) contenente i dati relativi al presunto spionaggio (poi confermato) ai danni di un ex manager della Coca-Cola, che quest'ultimo ha chiesto di poter acquisire agli atti di un procedimento per falsa testimonianza che vede implicato l'amministratore delegato di quell'azienda (poi condannato a due anni, con sentenza confermata fino in Cassazione e passata in giudicato nel 2015). Salvini si \u00e8 infatti opposto alla distruzione del report illegale, sebbene la legge 281/2006 \"Mastella\" sulla inutilizzabilit\u00e0 e distruzione dei dossier illeciti suggerisca il contrario.\nQualora la Consulta accogliesse la tesi di Salvini, per tutte le vittime di indagini illegali si aprirebbe la possibilit\u00e0 di accedere ai dati raccolti illecitamente sulla propria persona in modo da poter aprire i contenziosi civili per avanzare richiesta di risarcimento danni.\nNuove Brigate Rosse.\nNel febbraio del 2007 il giudice Salvini, nell'ambito dell'indagine sulle nuove Brigate Rosse, ha emesso l'ordinanza di custodia cautelare nei confronti degli appartenenti al Partito Comunista Politico-Militare che avevano ricostituito cellule a Milano e in Veneto.\nCalcio scommesse.\nNel 2010 si \u00e8 trasferito a Cremona come coordinatore dell'ufficio GIP. In tale sede ha seguito l'indagine sul Calcioscommesse che ha fatto venire alla luce decine di partite di serie A, serie B e Lega Pro truccate pagando i giocatori perch\u00e9 alterassero il risultato e consentissero enormi guadagni ad organizzazioni che scommettevano e facevano scommettere in Europa e in Asia. Inoltre nella funzione di GUP ha emesso la sentenza nei confronti dei dirigenti della raffineria libica Tamoil che con continui versamenti di idrocarburi aveva inquinato le falde in prossimit\u00e0 del fiume Po provocando un disastro ambientale.\nGIP a Milano dal 2017\nRientrato a Milano nel 2017 Guido Salvini ha presieduto il processo nel quale Fabrizio Corona \u00e8 stato assolto dall'imputazione pi\u00f9 gravi e in seguito, tornato nel 2017 nella funzione di GIP e GUP, ha seguito indagini in materia di \u2018ndrangheta in Lomabardia e ha emesso nel 2021 la sentenza di condanna nei confronti dei cd commercialisti della Lega accusati di peculato nell'ambito delle loro funzioni direttive nell'Ente regionale Lombardia Film Commission.\nAltre attivit\u00e0.\nGuido Salvini ha collaborato negli anni \u201890 con la Commissione parlamentare d'inchiesta sulle stragi, \u00e8 stato, tra 2004 e il 2006 consulente della Commissione parlamentare d'inchiesta sull'occultamento dei fascicoli relativi a stragi nazifasciste (il cosiddetto Armadio della vergogna), poi dal 2015 al 2017 consulente della Commissione parlamentare d'inchiesta sul sequestro dell'on. Aldo Moro ed \u00e8 attualmente consulente della Commissione antimafia.\nAffianca all'attivit\u00e0 professionale da molti anni con dibattiti e incontri presso l'Universit\u00e0, Enti locali, associazioni e circoli giovanili espressione della societ\u00e0 civile, un impegno storico e culturale sui temi della giustizia e della \u201cmemoria\u201d come riflessione critica che serve a tenere vivo il nostro recente passato.\nGuido Salvini \u00e8 uno dei pochi magistrati fortemente impegnato sui temi della giustizia, che, per ragioni di indipendenza personale, non aderisce ad alcuna corrente organizzata della magistratura\n\u00c8 iscritto come pubblicista all'Ordine dei Giornalisti della Lombardia e pubblica regolarmente su alcuni quotidiani articoli sui temi della giustizia, del terrorismo e della difesa della laicit\u00e0."}
{"id": "1941880", "revid": "287204", "url": "https://it.wikipedia.org/wiki?curid=1941880", "title": "Karwar", "text": " \nKarwar \u00e8 una citt\u00e0 dell'India di 62.960 abitanti, capoluogo del distretto del Kannada Settentrionale, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 14\u00b0 48' 0 N e 74\u00b0 7' 60 E e ha un'altitudine di 44 .\nSociet\u00e0.\nEvoluzione demografica.\nAl censimento del 2001 la popolazione di Karwar assommava a 62.960 persone, delle quali 32.578 maschi e 30.382 femmine. I bambini di et\u00e0 inferiore o uguale ai sei anni assommavano a 6.311, dei quali 3.294 maschi e 3.017 femmine. Infine, coloro che erano in grado di saper almeno leggere e scrivere erano 50.402, dei quali 27.548 maschi e 22.854 femmine."}
{"id": "1941881", "revid": "28592", "url": "https://it.wikipedia.org/wiki?curid=1941881", "title": "Signore di Salerno", "text": ""}
{"id": "1941884", "revid": "729019", "url": "https://it.wikipedia.org/wiki?curid=1941884", "title": "SN 2006bp", "text": "SN 2006bp \u00e8 stata una supernova esplosa a 240 milioni di anni luce nella galassia NGC 3953."}
{"id": "1941889", "revid": "46291", "url": "https://it.wikipedia.org/wiki?curid=1941889", "title": "Atriplex halimus", "text": "Atriplex halimus L., 1753 \u00e8 una pianta xerofila, (di luoghi aridi), psammofila (di luoghi sabbiosi), ed alofila (tollerante elevati valori salini) della Famiglia delle Chenopodiaceae (Amaranthaceae secondo la classificazione APG), tipica della macchia mediterranea.\n\u00c8 nota coi nomi volgari di porcellana di mare e alimo.\nSono in corsi studi sulla possibile utilizzazione come fonte foraggera in aree a rischio di desertificazione. \u00c8 una pianta adatta a suoli con livelli di salinit\u00e0 decisamente alti."}
{"id": "1941893", "revid": "339392", "url": "https://it.wikipedia.org/wiki?curid=1941893", "title": "Sceneggiati televisivi", "text": ""}
{"id": "1941896", "revid": "1543377", "url": "https://it.wikipedia.org/wiki?curid=1941896", "title": "Crushcrushcrush", "text": "Crushcrushcrush \u00e8 un singolo dei Paramore, il terzo estratto dal secondo album della band \"Riot!\". Il singolo ha venduto circa 6,1 milioni di copie, diventando il decimo singolo pi\u00f9 venduto a livello mondiale del 2010.\nIl brano \u00e8 disponibile in download nel videogioco \"Rock Band\" dall'11 marzo 2008.\nVideo musicale.\nIl video per il brano \u00e8 stato pubblicato l'11 ottobre 2007. Diretto da Shane Drake, vede la band esibirsi in un deserto.\n\u00c8 stato nominato nella categoria \"Miglior video rock\" agli MTV Video Music Awards 2008.\nTracce.\nTesti e musiche di Hayley Williams e Josh Farro."}
{"id": "1941897", "revid": "281901", "url": "https://it.wikipedia.org/wiki?curid=1941897", "title": "Lessepsiano", "text": ""}
{"id": "1941911", "revid": "123680529", "url": "https://it.wikipedia.org/wiki?curid=1941911", "title": "Alessio Sestu", "text": "Carriera.\nGli inizi.\nCresciuto nelle giovanili della Casalotti prima e della Lazio poi, nell'estate 2002 viene acquistato dal Treviso che decide di darlo in prestito per farlo maturare:\nla stagione 2003-2004 gioca nelle file del S\u00fcdtirol in Serie C2 la sua prima annata da professionista totalizzando 19 presenze; l'anno seguente lo divide tra Treviso in Serie B (1 presenza il 18 settembre 2004 in Treviso- 1-4) e Cittadella in Serie C1 dove gioca 15 partite.\nLa stagione 2005-2006 lo vede sempre nelle file del Cittadella e sempre in Serie C1, dove gioca altre 20 partite con 4 gol prima di venire ceduto, sempre in prestito, al in Serie B dove per\u00f2 gioca solo 7 partite.\nNell'estate 2006 scende di nuovo di categoria andando a giocare a Salerno nelle file della dove riesce a disputare 30 partite condite da ben 8 gol, tuttora il suo record di marcature in un campionato.\nAvellino e Reggina.\nNel 2007-2008 viene ceduto in prestito con diritto di riscatto all' in Serie B, collezionando 39 presenze ed una rete (il 15 dicembre 2007 in Avellino- 3-1). A fine campionato viene riscattato dagli \"Irpini\".\nIl 1\u00ba settembre 2008 passa in compartecipazione alla in Serie A, mentre all' viene ceduto in prestito il centrocampista ungherese L\u00f3r\u00e1nd Szatm\u00e1ri. Debutta in A il 14 settembre 2008 in Reggina-Torino 1-1 subentrando all'83\u00ba minuto a Luca Vigiani; segna invece il suo primo gol nella massima Serie il 1\u00ba marzo 2009 in Reggina-Fiorentina 1-1. Conclude la sua prima stagione in Serie A con 17 presenze e 1 gol.\nIl 27 giugno 2009 le due squadre che detengono la compartecipazione del contratto non riescono a giungere ad un accordo e per questo vanno alle buste, dove vince l'Avellino che per\u00f2 pochi giorni dopo \u00e8 costretto a rinunciarci perch\u00e9 non in grado di pagare la somma indicata nella busta e per tale motivo Alessio torna alla Reggina.\nVicenza e Bari.\nNon rientrando nei piani del nuovo tecnico Novellino, viene ceduto il 31 agosto 2009 al Vicenza in Serie B; tuttavia il 1\u00ba febbraio 2010, dopo 15 presenze e 1 gol, viene ceduto in prestito oneroso con diritto di riscatto della compartecipazione al in Serie A. Totalizzando solo 3 presenze nella restante parte di stagione non riesce a convincere i \"Galletti\" a riscattarlo e torna per cui a Vicenza.\nSiena.\nIl 7 agosto 2010 il annuncia di aver acquistato Sestu con la formula della compartecipazione. Realizza il suo primo gol con la casacca bianconera alla 6\u00aa giornata contro il permettendo alla sua squadra di vincere 1-0; in tutto il campionato cadetto giocher\u00e0 36 partite mettendo a segno 4 reti contribuendo cos\u00ec alla promozione in Serie A.\nNelle due stagioni successive in Serie A colleziona 33 presenze e 1 gol: il primo anno gioca solamente 5 partite tutte concentrate verso la fine del campionato; l'anno seguente invece gioca 28 partite riuscendo a mettere anche a segno una rete, il 3 febbraio 2013, il suo secondo gol in Serie A firmando il momentaneo 2-1 del Siena sull'Inter.\nChievo e il prestito alla Samp.\nL'11 luglio 2013, svincolatosi dal Siena, viene acquistato a titolo definitivo dal Chievo. Esordisce con la maglia clivense il 25 agosto nella prima di campionato da titolare in -Chievo (0-0). Il 31 gennaio 2014, dopo 15 presenze tra Campionato e Coppa Italia, passa alla con la formula del prestito con opzione di riscatto. Il 3 febbraio 2014, durante il derby della Lanterna -Samp 0-1, esordisce in maglia blucerchiata, sostituendo al 78\u00ba \u00c9der. Conclude la stagione con 14 presenze complessive in Campionato e 3 in Coppa Italia. Il 30 giugno ritorna al Chievo per fine prestito.\nPrestiti a Brescia, Entella ed Alessandria.\nPer tutta la stagione successiva gioca in prestito al Brescia in Serie B. Nonostante una stagione da protagonista, con 33 presenze e 5 gol, non riesce a evitare la retrocessione in Lega Pro dei lombardi.\nIl 4 agosto 2015 viene ingaggiato dall'Entella con la formula del prestito con diritto di riscatto. Il 12 settembre al debutto contro il Cesena (2-0) segna il primo gol. In occasione di Novara-Entella 1-0 della settimana seguente tocca quota 300 presenze con i professionisti.\nRientrato al Chievo, il 22 agosto 2016 viene ingaggiato con prestito biennale, fino alla scadenza del contratto, alla Alessandria, militante in Lega Pro 2016-2017. Dopo le due stagioni con la maglia dei \"grigi\", nel luglio 2018 si trasferisce a parametro zero al sempre in terza serie. Con gli emiliani disputa due stagioni, sfiorando la promozione in Serie B nel campionato 2018-2019; nella primavera 2020 rescinde il contratto, e nel dicembre successivo si trasferisce al , in Eccellenza veneta. Il 19 luglio seguente consegue la qualifica da direttore sportivo.\nStatistiche.\nPresenze e reti nei club.\n\"Statistiche aggiornate al 21 maggio 2021.\""}
{"id": "1941916", "revid": "767487", "url": "https://it.wikipedia.org/wiki?curid=1941916", "title": "N\u00edlton de Sordi", "text": "Affetto da tempo dalla malattia di Parkinson, \u00e8 scomparso nel 2013 all'et\u00e0 di 82 anni.\nCarriera.\nClub.\nDe Sordi inizi\u00f2 la sua carriera professionistica nel 1949 nelle file del XV de Piracicaba, dove rimase fino al 1952.\nIl 1\u00ba gennaio 1952 fu acquistato dal San Paolo, con cui disput\u00f2 536 partite e vinse 2 Campionati paulisti (1953 e 1957).\nIl 16 luglio 1965 De Sordi lasci\u00f2 il club paulista e gioc\u00f2 una stagione con l'Uni\u00e3o Bandeirante prima di diventarne allenatore negli anni 1960 e 1970 e poi supervisore, ruolo ricoperto fino al 1992.\nNazionale.\nDe Sordi esord\u00ec con la Nazionale brasiliana il 17 novembre 1955 a San Paolo contro il Paraguay (3-3).\nHa fatto parte della selezione che vinse i Mondiali 1958, dove disput\u00f2 tutte le partite della \"Sele\u00e7\u00e3o\" eccetto la finale per decisione medica."}
{"id": "1941918", "revid": "131358", "url": "https://it.wikipedia.org/wiki?curid=1941918", "title": "Newton de Sordi", "text": ""}
{"id": "1941919", "revid": "1442080", "url": "https://it.wikipedia.org/wiki?curid=1941919", "title": "Campionato asiatico e oceaniano di pallavolo femminile 1999", "text": "Il X campionato asiatico e oceaniano di pallavolo femminile si \u00e8 svolto dal 21 al 28 settembre 1999 ad Hong Kong. Al torneo hanno partecipato 9 squadre nazionali asiatiche ed oceaniane e la vittoria finale \u00e8 andata per l'ottava volta, la settima consecutiva, alla Cina.\nPodio.\nCampione.\nCina(Ottavo titolo)\nSecondo posto.\nCorea del Sud\nTerzo posto.\nGiappone"}
{"id": "1941923", "revid": "18472213", "url": "https://it.wikipedia.org/wiki?curid=1941923", "title": "Il Sangue e la Rosa", "text": ""}
{"id": "1941924", "revid": "122161564", "url": "https://it.wikipedia.org/wiki?curid=1941924", "title": "Jelenje", "text": "Jelenje (in italiano \"Gellegne\"), \u00e8 un comune di 5.321 abitanti della Regione litoraneo-montana in Croazia.\nSi tratta di un comune dell'entroterra fiumano ad insediamento sparso, il cui centro principale \u00e8 l'abitato di Dra\u017eice.\nDurante la Seconda guerra mondiale, dal 1941 al 1943, fu occupato dall'Italia che lo aggreg\u00f2 alla Provincia di Fiume e al nome croato affianc\u00f2 la denominazione ufficiale italiana \"Cervi\".\nPresso il colle Ki\u010dej (606\u00a0m s.l.m.), a un'altitudine di 323\u00a0m s.l.m., si trovano le sorgenti del fiume Eneo, che sfocia nei pressi della citt\u00e0 di Fiume, dopo aver dato origine al lago di sbarramento di Vali\u0107i. \nIl corso d'acqua non lambisce il centro di Jelenje, ma attraversa gli abitati vicini prima di entrare nel territorio comunale del capoluogo regionale.\nLocalit\u00e0.\nIl comune di Jelenje \u00e8 diviso in 17 insediamenti (\"naselja\"):"}
{"id": "1941932", "revid": "287204", "url": "https://it.wikipedia.org/wiki?curid=1941932", "title": "Madikeri", "text": " \nMadikeri \u00e8 una citt\u00e0 dell'India di 32.286 abitanti, capoluogo del distretto di Kodagu, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 12\u00b0 25' 0 N e 75\u00b0 43' 60 E e ha un'altitudine di 1.061 .\nSociet\u00e0.\nEvoluzione demografica.\nAl censimento del 2001 la popolazione di Madikeri assommava a 32.286 persone, delle quali 16.356 maschi e 15.930 femmine. I bambini di et\u00e0 inferiore o uguale ai sei anni assommavano a 3.547, dei quali 1.799 maschi e 1.748 femmine. Infine, coloro che erano in grado di saper almeno leggere e scrivere erano 26.156, dei quali 13.629 maschi e 12.527 femmine."}
{"id": "1941933", "revid": "246361", "url": "https://it.wikipedia.org/wiki?curid=1941933", "title": "Manuel Mejuto Gonz\u00e1lez", "text": ""}
{"id": "1941934", "revid": "123115362", "url": "https://it.wikipedia.org/wiki?curid=1941934", "title": "Foro imbutito", "text": "Il foro imbutito (o foro svasato) \u00e8 un foro realizzato su un qualsiasi materiale che riporti sul bordo una sorta di guida verso il centro del foro, solitamente si tratta di un incavo a forma di imbuto che rende pi\u00f9 agevole il centraggio di viterie e/o permette di pareggiare la testa della vite al profilo del pezzo in modo da non aver ingombri esterni.\nTipica applicazione del foro imbutito \u00e8 nella lavorazione delle lamiere, allo scopo di aumentarne o diminuirne, a seconda del lato di utilizzo, l'attrito con altri oggetti.\nAd esempio una lamiera che funge da gradino di una scala pu\u00f2 essere dotata di fori imbutiti con l'incavo rivolto verso l'alto che creano delle protuberanze antiscivolo. Il cestello di una lavatrice, invece, pu\u00f2 essere dotato di fori imbutiti con l'incavo rivolto verso l'esterno in modo da consentire lo scivolamento dei panni all'interno del cestello senza essere danneggiati."}
{"id": "1941937", "revid": "124517333", "url": "https://it.wikipedia.org/wiki?curid=1941937", "title": "Fu\u017eine", "text": "Fu\u017eine (in italiano \"Fusine\") \u00e8 un comune della Croazia di 1.595 abitanti della regione litoraneo-montana in Croazia.\nGeografia fisica.\nIl centro di Fusine \u00e8 situato a un'altitudine di 732 m nell'altopiano montuoso del Gorski Kotar e si sviluppa lungo la Via Carolina. Nei dintorni del paese ci sono tre laghi di interesse turistico ed energetico: il lago di Bajer, il pi\u00f9 vasto, il lago di Lepenica e il piccolo bacino di Potko\u0161, circondati a sud dalle Alpi Bebie e a nord-est dal massiccio del Risgnacco. Poco lontano dall'abitato principale \u00e8 la cava di Vrelo.\nNel comune si trova il villaggio di Vrata, noto per essere situato sul Passo di Vrata, che secondo la convenzione della Partizione delle Alpi adottata nel 1924 e secondo la suddivisione didattica tradizionale usata in Italia \u00e8 l'estremo limite orientale delle Alpi, oltre il quale inizia la catena dalle Alpi Dinariche.\nGeografia antropica.\nFrazioni.\nIl comune \u00e8 diviso in 6 insediamenti (\"naselja\"):"}
{"id": "1941940", "revid": "46291", "url": "https://it.wikipedia.org/wiki?curid=1941940", "title": "Carlina vulgaris", "text": "La carlina comune (nome scientifico Carlina vulgaris ) \u00e8 una pianta angiosperma dicotiledone di aspetto erbaceo, con fusto eretto appartenente alla famiglia delle Asteraceae.\nEtimologia.\nIl nome del genere (proposto nel XIV secolo dal botanico aretino Andrea Cesalpino) sembra derivare da Carlo Magno che si illuse di usarla come medicinale durante una pestilenza dei suoi soldati nei pressi di Roma (informazione avuta in visione da un angelo). In altri testi si fa l'ipotesi che il nome derivi dalla parola \"carduncolos\" (diminutivo di cardo = \u201ccardina\u201d o \u201cpiccolo cardo\u201d) e in definitiva da Carlo V, questo in riferimento alla somiglianza con le piante del genere \u201cCardo\u201d (\"Asteraceae\"). \"Vulgaris\" significa \"comune\".\nNella lingua inglese questa pianta si chiama \"Carline thistle\".\nDescrizione.\nLa pianta della \u201ccarlina comune\u201d pu\u00f2 raggiungere i 40\u00a0cm di altezza (raramente i 60\u00a0cm). La forma biologica della specie \u00e8 emicriptofita scaposa (\"H scap\") : ossia \u00e8 una pianta perennante tramite gemme posizionate al livello del terreno con fusto allungato non molto foglioso. Si tratta di una specie perenne (o biennale).\nRadici.\nLa radice \u00e8 un fittone lungo e ramificato.\nFusto.\nIn fusto si presenta tenace ed eretto di colore rossastro con striature. Nella parte alta \u00e8 ramoso - corimboso ed \u00e8 percorso da peli per tutta la sua lunghezza (pu\u00f2 essere anche tomentoso e a volte ragnateloso)\nFoglie.\nIn tutti i casi la pagina inferiore della foglia \u00e8 sparsamente tomentosa (o ragnatelosa) e comunque pubescente; il colore \u00e8 grigio\u00a0\u2013 verde; i margini sono dentati con robusti aculei. La consistenza delle foglie \u00e8 cartilaginea. Questa pianta sverna con solamente una rosetta basale di foglie.\nInfiorescenza.\nL'infiorescenza \u00e8 composta da numerosi capolini terminali peduncolati. I capolini sono sorretti da un involucro cilindrico di squame circondato da foglie involucrali (brattee). Anche le squame si presentano in tre tipologie diverse:\nDimensione del capolino : 2\u00a0\u2013 4\u00a0cm (con le foglie involucrali arriva fino a 12\u00a0cm).\nFiori.\nI fiori sono tutti del tipo tubuloso(il tipo ligulato, i fiori del raggio, presente nella maggioranza delle Asteraceae, qui \u00e8 assente), sono inoltre ermafroditi, tetra-ciclici (calice \u2013 corolla \u2013 androceo \u2013 gineceo), pentameri e attinomorfi.\nFrutti.\nI frutti sono acheni di color ruggine, pubescenti con pappo lungo 7\u00a0\u2013 8\u00a0mm composto da 10\u00a0\u2013 12 setole piumose e pelose.\nDistribuzione e habitat.\nFitosociologia.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nDal punto di vista fitosociologico italiano, la specie di questa voce frequenta la fascia delle foreste collinari e montane in aree marginali aperte (prati steppici di \"Brometalia\").\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae (della sottofamiglia Carduoideae) a sua volta \u00e8 suddivisa in 12 sottotrib\u00f9 (la sottotrib\u00f9 Carlininae \u00e8 una di queste).\nFilogenesi.\nSu questa sottotrib\u00f9 non sono state fatte finora delle specifiche analisi filogenetiche sul DNA, ma solo ristrette ricostruzioni su alcune specie. La sottotrib\u00f9 sembra aver avuto un'origine africana in quanto Carlininae \u00e8 probabilmente il gruppo basale della trib\u00f9 Cardueae e formano un \u201cgruppo fratello\u201d con altre due sottotrib\u00f9 (Oldenburgieae e Tarchonantheae entrambe della sottofamiglia Tarchonanthoideae) che in base alle ultime ricerche risultano di origine africana (altre precedenti ipotesi di origine di questo gruppo, come specie endemiche insulari di Creta e della Macaronesia, sono da eliminare).\nIl genere \"Carlina\" contiene circa 30 specie distribuite soprattutto nell'emisfero boreale, di cui una decina sono proprie della flora italiana, con habitat in preferenza situati in zone temperate.\nIl numero cromosomico di \"C. vulgaris\" \u00e8: 2n = 20.\nVariet\u00e0.\nLa \"Carlina vulgaris\" insieme alla \"Carlina biebersteinii\" forma un complesso polimorfo con diversi tipi di transizione tra queste due specie. A confondere la tassonomia sono anche le denominazioni diverse che in passato si usavano per queste entit\u00e0: la \"Carlina bierbersteinii\" era chiamata \"Carlina stricta\" , mentre con il nome di \"Carlina intermedia\" ora si individua la \"Carlina bierbersteinii\" subsp. \"brevibracteata\". Anche la \"Carlina longifolia\" , ora sinonimo di \"vulgaris\", era considerata una specie a s\u00e9 facente parte di questo complesso polimorfo.\nAttualmente come variet\u00e0 presente in Italia viene considerata solamente la \"Carlina vulgaris\" subsp. \"spinosa\" presente in Toscana, Abruzzo, Calabria e Sicilia.\nIbridi.\nIn questo elenco \u00e8 indicato un ibrido intragenerico:\nSinonimi.\nLa specie \"Carlina vulgaris\", in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nSpecie simili.\nLe \u201ccarline\u201d abbastanza simili e quindi confondibili possono essere distinte tra l'altro dalla forma delle foglie. Il disegno a lato mostra le varie forme delle foglie.\nUsi.\nCucina.\nI fiori sono eduli; \u00e8 inoltre una buona pianta mellifera."}
{"id": "1941944", "revid": "287204", "url": "https://it.wikipedia.org/wiki?curid=1941944", "title": "Kolar", "text": "Kolar \u00e8 una citt\u00e0 dell'India di 113.299 abitanti, capoluogo del distretto di Kolar, nello stato federato del Karnataka. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 13\u00b0 7' 60 N e 78\u00b0 7' 60 E e ha un'altitudine di 821 .\nSociet\u00e0.\nEvoluzione demografica.\nAl censimento del 2001 la popolazione di Kolar assommava a 113.299 persone, delle quali 57.773 maschi e 55.526 femmine. I bambini di et\u00e0 inferiore o uguale ai sei anni assommavano a 14.573, dei quali 7.446 maschi e 7.127 femmine. Infine, coloro che erano in grado di saper almeno leggere e scrivere erano 81.597, dei quali 44.066 maschi e 37.531 femmine."}
{"id": "1941948", "revid": "1442080", "url": "https://it.wikipedia.org/wiki?curid=1941948", "title": "Campionato asiatico e oceaniano di pallavolo femminile 2001", "text": "Il XI campionato asiatico e oceaniano di pallavolo femminile si \u00e8 svolto dal 23 al 30 settembre 2001 a Nakhon Ratchasima, in Thailandia. Al torneo hanno partecipato 9 squadre nazionali asiatiche ed oceaniane e la vittoria finale \u00e8 andata per la nona volta, l'ottava consecutiva, alla Cina.\nPodio.\nCampione.\nCina(Nono titolo)\nSecondo posto.\nCorea del Sud\nTerzo posto.\nThailandia"}
{"id": "1941949", "revid": "287204", "url": "https://it.wikipedia.org/wiki?curid=1941949", "title": "Koppal", "text": "Koppal \u00e8 una citt\u00e0 dell'India di 56.145 abitanti, capoluogo del distretto di Koppal, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 15\u00b0 20' 60 N e 76\u00b0 9' 0 E e ha un'altitudine di 529 .\nSociet\u00e0.\nEvoluzione demografica.\nAl censimento del 2001 la popolazione di Koppal assommava a 56.145 persone, delle quali 28.674 maschi e 27.471 femmine. I bambini di et\u00e0 inferiore o uguale ai sei anni assommavano a 8.035, dei quali 4.130 maschi e 3.905 femmine. Infine, coloro che erano in grado di saper almeno leggere e scrivere erano 34.450, dei quali 19.735 maschi e 14.715 femmine."}
{"id": "1941952", "revid": "287204", "url": "https://it.wikipedia.org/wiki?curid=1941952", "title": "Mandya", "text": " \nMandya \u00e8 una citt\u00e0 dell'India di 131.211 abitanti, capoluogo del distretto di Mandya, nello stato federato del Karnataka. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 12\u00b0 31' 27 N e 76\u00b0 53' 45 E e ha un'altitudine di 677 .\nSociet\u00e0.\nEvoluzione demografica.\nAl censimento del 2001 la popolazione di Mandya assommava a 131.211 persone, delle quali 66.630 maschi e 64.581 femmine. I bambini di et\u00e0 inferiore o uguale ai sei anni assommavano a 13.869, dei quali 7.044 maschi e 6.825 femmine. Infine, coloro che erano in grado di saper almeno leggere e scrivere erano 95.454, dei quali 51.605 maschi e 43.849 femmine."}
{"id": "1941953", "revid": "222419", "url": "https://it.wikipedia.org/wiki?curid=1941953", "title": "Day 26", "text": ""}
{"id": "1941954", "revid": "272884", "url": "https://it.wikipedia.org/wiki?curid=1941954", "title": "Mrkopalj", "text": "Mrkopalj \u00e8 un comune di 1.208 abitanti della regione litoraneo-montana in Croazia.\nLocalit\u00e0.\nIl comune di Mrkopalj \u00e8 suddiviso in 6 frazioni (\"naselja\"):"}
{"id": "1941957", "revid": "287204", "url": "https://it.wikipedia.org/wiki?curid=1941957", "title": "Raichur", "text": " \nRaichur \u00e8 una citt\u00e0 dell'India di 205.634 abitanti, capoluogo del distretto di Raichur, nello stato federato del Karnataka. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 16\u00b0 11' 60 N e 77\u00b0 22' 0 E e ha un'altitudine di 406 .\nSociet\u00e0.\nEvoluzione demografica.\nAl censimento del 2001 la popolazione di Raichur assommava a 205.634 persone, delle quali 105.714 maschi e 99.920 femmine. I bambini di et\u00e0 inferiore o uguale ai sei anni assommavano a 26.193, dei quali 13.565 maschi e 12.628 femmine. Infine, coloro che erano in grado di saper almeno leggere e scrivere erano 128.337, dei quali 72.188 maschi e 56.149 femmine."}
{"id": "1941958", "revid": "1776051", "url": "https://it.wikipedia.org/wiki?curid=1941958", "title": "Ravna Gora", "text": "Ravna Gora () \u00e8 un comune di 2.453 abitanti della regione litoraneo-montana in Croazia.\nLocalit\u00e0.\nIl comune di Ravna Gora \u00e8 composto dai seguenti 6 insediamenti (\"naselja\"): \nKupjak, Leskova Draga, Ravna Gora, Stara Su\u0161ica, Stari Laz, \u0160ije"}
{"id": "1941961", "revid": "1776051", "url": "https://it.wikipedia.org/wiki?curid=1941961", "title": "Skrad", "text": "Skrad \u00e8 un comune di 1.054 abitanti della regione litoraneo-montana in Croazia.\nLocalit\u00e0.\nIl comune di Skrad \u00e8 costituito dalle seguenti 32 frazioni (\"naselia\"):\nBelski Ravan, Brezje Dobransko, Bukov Vrh, Bukovac Podvr\u0161ki, Buzin, Divjake, Gorani, Gorica Skradsk, Gornja Dobra, Gramalj, Hlevci, Hosnik, Hribac, Mala Dobra, Malo Selce, Pe\u010di\u0161\u0107e, Planina Skradska, Podslemeni Lazi, Podstena, Pucak, Raskri\u017eje, Rasohe, Resnatac, Rogi, Skrad, Sleme Skradsko, Tr\u0161ki Lazi, Tusti Vrh, Veliko Selce, Vrh Brodski, Zakrajc Brodski, \u017drnovac."}
{"id": "1941974", "revid": "287204", "url": "https://it.wikipedia.org/wiki?curid=1941974", "title": "Udupi", "text": "Udupi \u00e8 una citt\u00e0 dell'India di 113.039 abitanti, capoluogo del distretto di Udupi, nello stato federato del Karnataka. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 13\u00b0 20' 60 N e 74\u00b0 45' 0 E e ha un'altitudine di 39 .\nSociet\u00e0.\nEvoluzione demografica.\nAl censimento del 2001 la popolazione di Udupi assommava a 113.039 persone, delle quali 55.933 maschi e 57.106 femmine. I bambini di et\u00e0 inferiore o uguale ai sei anni assommavano a 9.471, dei quali 4.839 maschi e 4.632 femmine. Infine, coloro che erano in grado di saper almeno leggere e scrivere erano 94.197, dei quali 48.061 maschi e 46.136 femmine."}
{"id": "1941978", "revid": "1442080", "url": "https://it.wikipedia.org/wiki?curid=1941978", "title": "Campionato asiatico e oceaniano di pallavolo femminile 2003", "text": "Il XII campionato asiatico e oceaniano di pallavolo femminile si \u00e8 svolto dal 20 al 27 settembre 2003 a Ho Chi Minh, in Vietnam. Al torneo hanno partecipato 10 squadre nazionali asiatiche ed oceaniane e la vittoria finale \u00e8 andata per la decima volta, la nona consecutiva, alla Cina.\nPodio.\nCampione.\nCina(Decimo titolo)\nSecondo posto.\nGiappone\nTerzo posto.\nCorea del Sud"}
{"id": "1941979", "revid": "729019", "url": "https://it.wikipedia.org/wiki?curid=1941979", "title": "Battaglia di K\u00f6nigsberg", "text": "La battaglia di K\u00f6nigsberg fu una delle ultime operazioni di guerra sul fronte orientale. L'assedio ebbe inizio gi\u00e0 dal gennaio 1945 quando vi furono pesanti combattimenti tra K\u00f6nigsberg e il porto di Pillau. Ma poich\u00e9 dal marzo 1945 la citt\u00e0 tedesca si trovava in una posizione marginale del fronte, non fu attaccata direttamente dall'Armata Rossa, impegnata a raggiungere Berlino il pi\u00f9 velocemente possibile. L'assalto finale fu ordinato dai sovietici il 6 aprile 1945. K\u00f6nigsberg cadde il 9 aprile dopo quattro giorni di violenta guerra urbana.\nL'offensiva sovietica in Prussia Orientale.\nI sovietici decisero di attaccare la Prussia Orientale, allo scopo di evitare incursioni da parte della Wehrmacht contro le truppe sovietiche che si affrettavano nel raggiungere Berlino. Pertanto Stalin ordin\u00f2 al maresciallo Konstantin Rokossovskij di attaccare le truppe tedesche stanziate nella regione. Il 13 gennaio 1945 1.500.000 soldati sovietici entrarono nella Prussia Orientale sostenuti dagli aerei del 3\u00ba Fronte Bielorusso. Dopo aver velocemente superato le difficolt\u00e0 iniziali (la Wehrmacht aveva in pratica trasformato la Prussia Orientale in un gigantesco campo minato) riuscirono a tagliare il collegamento via terra tra K\u00f6nigsberg e la Germania.\nL'accerchiamento.\nAdolf Hitler si rese conto che il Gruppo d'armate Centro di stanza a K\u00f6nigsberg si trovava di gran lunga dietro la linea del fronte ed era palese l'accerchiamento sovietico a K\u00f6nigsberg e in Curlandia, dove era rimasto intrappolato il Gruppo d'armate Nord. Hitler rinomin\u00f2 le armate facendo diventare il Gruppo d'armate Centro come Gruppo d'armate Nord e quest'ultimo come Gruppo armate \"Curlandia\". Dalla fine del gennaio 1945 il 3\u00ba Fronte Bielorusso circond\u00f2 K\u00f6nigsberg in una sacca intrappolando in citt\u00e0 la 3. Panzerarmee e circa 200.000 civili.\nI civili cercarono il pi\u00f9 delle volte di raggiungere Pillau attraversando il ghiaccio sperando di trovare posto in una nave di evacuazione, oppure di consegnarsi ai sovietici sperando nella loro piet\u00e0. Per l'intero mese di febbraio, i tedeschi combatterono tenacemente per mantenere il collegamento di terra verso il porto di Pillau. Tuttavia, anche se per poco tempo, i sovietici riuscirono ad interrompere le comunicazioni. Gli attacchi della 3. Panzerarmee e della 4. Armee fallirono, ma il 19 febbraio 1. Infanterie-Division guidata da un T-34 catturato riusc\u00ec ad aprire il corridoio tra K\u00f6nigsberg e il porto di Pillau, di estrema importanza per la difesa della citt\u00e0, in quanto permetteva l'afflusso di rifornimenti e l'evacuazione di civili e feriti via nave. Nel mese di marzo la situazione si stabilizz\u00f2. Poich\u00e9 il fronte si trovava centinaia di chilometri a ovest, l'acquisizione della citt\u00e0 non era importantissima per i sovietici. Ma ad aprile il comando sovietico, preso atto dell'incombente disfacimento del Terzo Reich, decise di sferrare un attacco alla citt\u00e0.\nPreparativi prima dell'attacco.\nLa citt\u00e0 di K\u00f6nigsberg era presidiata da numerose truppe e munita di imponenti fortificazioni. In citt\u00e0 si trovavano almeno 130.000 soldati protetti da postazioni difensive accuratamente costruite (che comprendevano anche 21 forti con alloggi per le truppe) progettate per resistere ai bombardamenti e unite tra loro per mezzo di gallerie.\nInoltre per prendere la citt\u00e0 bisognava tagliare il collegamento con Pillau, dove per\u00f2 si trovava il XXVIII corpo d'armata tedesco, pronto a contrattaccare in una situazione del genere.\nTre anelli concentrici di fortificazioni circondavano la citt\u00e0: l'anello esterno di difesa rafforzato da 12 forti, l'anello centrale nella periferia, e infine il centro della citt\u00e0, provvisto di una fortezza, mine antiuomo, barricate e postazioni anticarro, pi\u00f9 5 forti minori.\nI sovietici per prendere la citt\u00e0 concentrarono un ingente numero di pezzi d'artiglieria e mezzi aerei.\nFurono sostenuti dai sovietici due fronti principali: a Nord dove si trovavano la 39\u00aa e 43\u00aa armata sovietica, e a sud dove c'era l'11\u00aa armata. A nord-est poi si trovava la 50\u00aa armata, ma questa ebbe un ruolo marginale nel corso della battaglia.\nLa tattica era quella di attaccare contemporaneamente in diversi punti in modo da isolare le varie sacche di resistenza dal centro della citt\u00e0, e una volta raggiuntolo, le varie armate avrebbero attaccato contemporaneamente la fortezza.\nL'attacco.\nPrimo giorno: 6 aprile 1945.\nNella parte settentrionale del fronte l'attacco cominci\u00f2 all'alba. In mattinata la battaglia procedeva piuttosto bene per i sovietici visto che gi\u00e0 prima di mezzogiorno la 39\u00aa e la 43\u00aa armata avevano sfondato la prima linea di difesa tedesca e scosso gravemente la seconda in pi\u00f9 punti. Tuttavia nel pomeriggio, i progressi si fecero sempre pi\u00f9 lenti soprattutto a causa dei continui attacchi del XXVIII corpo d'armata tedesco. Inoltre, il forte 5, resisteva accanitamente nonostante i continui attacchi. Il comando sovietico diede ordine di circondarlo e continuare ad avanzare lasciando alle truppe di retrovia il tempo necessario per preparare un nuovo assalto. Al crepuscolo la 39\u00aa e la 43\u00aa smisero di avanzare attestandosi sulla nuova linea di combattimento.\nAnche sul fronte meridionale la battaglia era cominciata all'alba, con un bombardamento sistematico da parte dell'artiglieria dalla durata di tre ore. Successivamente, l'11\u00aa armata attacc\u00f2 sfondando immediatamente la prima linea di difesa, provata fortemente dai continui bombardamenti, e attaccando la seconda linea verso mezzogiorno. Qui, le forze sovietiche trovarono una pi\u00f9 forte resistenza. Tuttavia dopo tre ore riuscirono ugualmente a sfondare la linea di difesa in pi\u00f9 punti. Inoltre, intensi furono i combattimenti in prossimit\u00e0 del forte 8. Realizzato alla fine del XIX secolo, possedeva una notevole potenza di fuoco e, la presenza di muri molto spessi e di un profondo fossato rendeva un attacco frontale estremamente difficile. Nonostante il pesante bombardamento da parte dell'artiglieria, le difese del forte resistettero per tutto il giorno. Anche qui la battaglia fin\u00ec al crepuscolo concedendo ad entrambi gli eserciti la possibilit\u00e0 di radunare i soldati e portare le truppe di riserva in prima linea. Il primo giorno di battaglia ebbe esiti contrastanti, in quanto i sovietici non avanzarono quanto previsto a causa del cattivo tempo, che rendeva difficile il bombardamento di precisione da parte dell'artiglieria.\nSecondo giorno: 7 aprile 1945.\nDurante la notte le truppe tedesche tentarono pi\u00f9 volte di contrattaccare. Nonostante le pesanti perdite su entrambi i fronti gli attacchi della Wehrmacht furono respinti. Gli scontri pi\u00f9 aspri durante la notte avvennero nella penisola di Samland (dove si trovava il XXVIII corpo d'armata tedesco). All'alba le migliori condizioni meteorologiche favorirono i sovietici, i quali cominciarono a bombardare sistematicamente il centro della citt\u00e0 non solo con l'artiglieria ma anche con la 1\u00aa, la 3\u00aa e la 15\u00aa armata aerea supportata dall'aviazione della flotta baltica. Inoltre fu bombardata anche la testa di ponte nella penisola di Samland tenuta dal XXVIII corpo d'armata.\nNel frattempo sul fronte meridionale il forte 8 si dimostrava una forte sacca di resistenza. Dopo diversi attacchi frontali dall'esito negativo, i sovietici cambiarono tattica. Diverse centinaia di soldati coperti da cortine fumogene e supportati dai lanciafiamme per indebolire le posizioni di difesa nemiche, riuscirono ad attraversare il fossato e a dare inizio ad un'aspra battaglia all'interno del forte. Una volta che le difese esterne furono indebolite e che quindi all'interno del forte penetravano sempre pi\u00f9 soldati nemici, la guarnigione tedesca si arrese.\nDurante il giorno l'11\u00aa armata cerc\u00f2 di raggiungere il fiume Pregel ma fu rallentata nella zona centrale della citt\u00e0 dove la battaglia infuri\u00f2 casa per casa. Un combattimento particolarmente duro avvenne nella stazione ferroviaria dove l'accanita resistenza procur\u00f2 gravi perdite ai sovietici. Tuttavia verso sera, ogni resistenza fu neutralizzata, l'11\u00aa armata raggiunse il fiume Pregel chiudendo tutte le vie d'uscita a sud ai tedeschi rimasti nei forti del centro della citt\u00e0.\nA nord, anche il forte 5 si dimostr\u00f2 essere ben difeso. I genieri sovietici riuscirono a posizionare le mine alla base delle mura del forte e a farle saltare in aria, consentendo un attacco frontale. Il combattimento dur\u00f2 addirittura fino al giorno dopo, quando i pochi soldati tedeschi rimasti si arresero.\nVista l'accanita ed inutile resistenza delle sue truppe, il generale Otto Lasch, chiese ad Adolf Hitler il permesso di arrendersi ma la sua risposta fu quella di \"combattere fino all'ultimo uomo\".\nTerzo giorno: 8 aprile 1945.\nDurante la notte il fiume Pregel fu attraversato dall'11\u00aa armata e nonostante l'intenso fuoco nazista, le truppe sovietiche riuscirono a stabilire una solida una testa di ponte sulla sponda opposta. Proseguendo verso nord l'11\u00aa armata si incontr\u00f2 con le truppe del fronte settentrionale completando cos\u00ec l'accerchiamento del centro della citt\u00e0 e della penisola di Samland.\nNel pomeriggio, il Maresciallo Aleksandr Vasilevskij chiese ai difensori di arrendersi. Ma l'offerta fu rifiutata e i soldati tedeschi tentarono di rompere l'accerchiamento attaccando sia dal centro della citt\u00e0 sia dalla penisola di Samland. L'attacco per\u00f2 fu fermato grazie ai potenti aerei Ilyushin II che si dimostrarono devastanti dal momento che i tedeschi non erano in possesso di armi contraeree.\nAlla fine della giornata era chiaro che ogni tentativo di rompere l'accerchiamento sarebbe stato inutile: la vittoria dei sovietici era ormai abbastanza vicina, poich\u00e9 il centro della citt\u00e0 era sottoposto a pesanti bombardamenti e, di tutte le forze tedesche, vi erano rimasti intrappolati solo 40.000 uomini.\nQuarto giorno: 9 aprile 1945.\nDurante l'ultimo giorno di battaglia l'ultima linea di difesa croll\u00f2 e le truppe tedesche superstiti si resero conto che la battaglia era persa e che ogni tentativo di resistenza sarebbe stato inutile. Perci\u00f2 il generale Otto Lasch decise, di sua spontanea volont\u00e0, di non rispettare gli ordini di Hitler e di inviare alcuni soldati a trattare la resa.\nAlle 18:00 i soldati giunsero alle linee sovietiche e poco dopo fu inviata una delegazione dell'Armata Rossa al bunker del generale Otto Lasch.\nVerso mezzanotte i tedeschi si arresero.\nConclusioni.\nAlla fine della guerra quasi l'ottanta per cento della citt\u00e0 era stato distrutto, prima dalla Royal Air Force nei bombardamenti aerei dell'agosto 1944 e successivamente dalla battaglia dell'aprile 1945. Tutte le persone rimaste all'interno della citt\u00e0, si stima intorno a 20.000, furono espulse dai sovietici. Nel 1939 la popolazione era circa di 316.000 ma la fame, la guerra e le persone fuggite via nave durante il febbraio e il marzo del 1945 avevano ridotto considerevolmente il numero di abitanti. Dopo la guerra, la Prussia Orientale fu parzialmente annessa all'URSS e la citt\u00e0 di K\u00f6nigsberg fu rinominata Kaliningrad. Dopo l'espulsione dei tedeschi la citt\u00e0 fu ripopolata da russi e in minoranza da bielorussi e ucraini. La regione di Kaliningrad adesso \u00e8 parte del territorio della Federazione Russa."}
{"id": "1941982", "revid": "21880", "url": "https://it.wikipedia.org/wiki?curid=1941982", "title": "Goniatitida", "text": "Le goniatiti (Goniatitida) sono un ordine di molluschi cefalopodi estinti appartenenti agli ammonoidi.\nSi originarono nel corso del Devoniano inferiore (circa 400 milioni di anni fa) e vissero fino al termine del Permiano (circa 240 milioni di anni fa). I loro fossili sono stati ritrovati in Nordamerica, Europa, Africa del Nord e Australasia.\nDescrizione.\nTutte le goniatiti possedevano un guscio esterno, diviso internamente in camere da pareti definite setti, attraversate da un cordone parzialmente mineralizzato detto \"sifone\" o \"sifuncolo\", generalmente in posizione ventrale o sub-ventrale. I fori sifonali che attraversavano i setti si inflettevano verso l'apice della conchiglia (in direzione opposta all'apertura) formando \"colletti settali\" che si definiscono \"procoanitici\" (volti cio\u00e8 in direzione anteriore).\nL'animale viveva nell'ultima camera, la pi\u00f9 grande (camera di abitazione), mentre le camere interne erano probabilmente riempite di gas e liquido meno denso dell'acqua marina, che permetteva all'animale di controllare il proprio galleggiamento variandone la pressione per mezzo del sifone. La struttura generale della conchiglia delle goniatiti era molto simile a quella delle pi\u00f9 note ammoniti. Entrambi i gruppi erano verosimilmente costituiti da animali nectonici o necto-bentonici con conchiglia spiralata, occhi ben sviluppati, tentacoli prensili e un organo muscoloso a forma di imbuto, l\"'iponomo\", che permetteva loro di muoversi all'indietro espellendo violentemente l'acqua in avanti: tutti caratteri derivati dal gruppo progenitore di entrambi, i nautiloidi.\nIn generale le goniatiti erano di piccola o media taglia, il diametro della conchiglia oltrepassava raramente i quindici centimetri; la maggior parte delle forme non raggiungeva i cinque centimetri. La conchiglia era sempre planispirale, al contrario di alcune ammoniti del Cretaceo che svilupparono forme svolte (note come eteromorfe). La superficie esterna era spesso liscia; l'ornamentazione, ove presente, era per lo pi\u00f9 composta di pieghe, solchi e striature longitudinali, con andamento spirale. Sono spesso presenti invece delle \"costrizioni\".\nLe sottili pareti tra le camere interne del guscio sono chiamate setti (\"septa\"); quando la goniatite cresceva, spostava il suo corpo avanti nella camera di abitazione fino a raggiungere una posizione pi\u00f9 avanzata, in corrispondenza della quale il mantello secerneva il setto successivo (analogamente ai nautiloidi attuali, che \u00e8 stato possibile osservare in acquario durante la crescita). Le linee di sutura sono visibili sotto forma di una serie di strette linee ondulate sulla superficie del guscio, e individuano il decorso della linea di inserzione dei setti sulla parete esterna della conchiglia. La sutura \u00e8 composta dall'alternarsi di diversi elementi: \"lobi\" (inflessioni in direzione opposta all'apertura) e \"selle\" (inflessioni nella direzione dell'apertura). Le forme pi\u00f9 primitive dei \"Goniatitida\" (\"Agoniatitina\" e \"Anarcestina\") sono caratterizzate da una sutura molto semplice, con pochi elementi ad andamento arrotondato. A partire dal Devoniano Superiore (Frasniano), con la comparsa dei \"Goniatitina\", abbiamo la sutura \"goniatitica\" vera e propria, con andamento a \"zigzag\", dovuto a selle e lobi angolosi: il numero degli elementi tende anche a moltiplicarsi (anche se la maggior parte delle forme non supera i 7 lobi). Vi \u00e8 tuttavia le tendenza da parte di molte goniatiti, nel Carbonifero e soprattutto nel permiano, a sviluppare suture pi\u00f9 complesse, con lobi e selle frastagliati a somiglianza di alcune suture di tipo \"ceratitico\", \"filloceratitico\" e \"ammonitico\" che saranno poi tipiche degli ammonoidi mesozoici. Le suture dei nautiloidi, al confronto, erano pi\u00f9 semplici essendo diritte o solo leggermente curve; i successivi ammonoidi, invece, svilupparono tipologie di sutura sempre pi\u00f9 complesse, spesso con geometria frattale; l'interpretazione pi\u00f9 diffusa tra i ricercatori per queste suture via via pi\u00f9 complicate ipotizza che la struttura pi\u00f9 complessa dei setti servisse a rinforzare il guscio, permettendo cos\u00ec di alleggerire la parete esterna.\nStoria evolutiva.\nOriginatesi da antenati anarcestidi nel Devoniano inferiore, le goniatiti si diffusero e si svilupparono notevolmente nel corso di questo periodo. Al contrario di altri ammonoidi primitivi (come gli stessi anarcestidi e i climeniidi), le goniatiti passarono indenni attraverso l'estinzione di massa di fine Devoniano, e prosperarono nel Carbonifero per poi estinguersi solo a fine Permiano. Prima di scomparire, \u00e8 probabile che alcuni gruppi di goniatiti tardo-permiane abbiano dato origine polifileticamente a un gruppo noto come \"ceratiti\" (\"Ceratitida\"), dai quali \u00e8 piuttosto difficile distinguerle per la gradazione dei caratteri. Le ceratiti ebbero poi una notevole espansione nel Triassico e diedero origine alle ammoniti mesozoiche vere e proprie. Tra i generi di goniatiti pi\u00f9 noti, da ricordare \"Goniatites\", \"Gastrioceras\", \"Cheiloceras\", \"Peenoceras\", \"Nuculoceras\", \"Bisatoceras\", \"Tornoceras\", \"Sporadoceras\", \"Metalegoceras\".\nHabitat.\nLe goniatiti vivevano in ambienti marini a salinit\u00e0 normale, come quasi tutti i cefalopodi viventi o estinti; i loro fossili sono molto pi\u00f9 comuni in sedimenti cratonici o di \"shelf\", piuttosto che in sedimenti oceanici. Sembra quindi che le goniatiti vivessero in mari epicontinentali o comunque in ambiente marino neritico.\nNon vi sono prove che possano far supporre un preciso stile di vita (bentonico, nectonico, planctonico...), anche se da un punto di vista generale, la morfologia globosa e l'ombelico molto profondo della maggior parte delle forme fanno pensare ad una scarsa efficienza idrodinamica e ad una bassa velocit\u00e0 di nuoto. Le forme con conchiglia compressa d'altro canto sarebbero in accordo con abitudini pi\u00f9 francamente nectoniche. Non \u00e8 certo di cosa potessero nutrirsi le goniatiti: sono noti solo pochi apparati nutritivi di questi organismi, e notizie riguardanti il contenuto dello stomaco all'interno dei fossili sono ragionevolmente documentate solo per gli ammonoidi mesozoici. In ogni caso, sembra accertato che le goniatiti erano sprovviste delle mascelle a becco calcificate, tipiche dei nautiloidi; questo fatto \u00e8 stato citato come una prova che le goniatiti non avessero una dieta durofaga. L'assoluta maggioranza dei cefalopodi \u00e8 per\u00f2 costituita da carnivori predatori, e non vi sono particolari ragioni per supporre che le goniatiti facessero eccezione.\nDistribuzione.\nI fossili di goniatiti sono molto diffusi e sono particolarmente comuni in Nordamerica: in quasi tutto il territorio degli Stati Uniti sono noti i loro fossili. In particolare, in rocce di origine marina del Pennsylvaniano dell'Arkansas sono presenti veri e propri accumuli. I fossili di goniatiti si rinvengono particolarmente in rocce formatesi quando la zona ospitava mari interni dal clima tropicale o subtropicale. Accumuli di fossili sono stati rinvenuti anche in Irlanda e in vari bacini del Carbonifero in varie zone d'Europa, come anche in strati del Devoniano in Marocco. Le goniatiti, inoltre, sono spesso utilizzate come utili fossili guida per la datazione delle rocce.\nBibliografia.\nArkell W.J. et al., Treatise on Invertebrate Paleontology (edit. Moore R.C.), part L, Mollusca 4, Cephalopoda Ammonoidea, Geol. Soc. Am. e Univ. Kansas, 1957 (reprint 1968).\nTermier G. et Termier H., Paleontologie Marocaine II, Invertebr\u00e9s de l'Ere Primaire, fasc. III, Mollusques, Paris (Hermann &amp; C. edit.),1950"}
{"id": "1941986", "revid": "1776051", "url": "https://it.wikipedia.org/wiki?curid=1941986", "title": "Tales of Ithiria", "text": "Tales of Ithiria \u00e8 un album del 2008 scritto dal gruppo tedesco Haggard.\nLa traccia \"Hijo de la luna\" \u00e8 una cover del gruppo pop spagnolo Mecano.\nIl disco segna il primo lavoro della band in cui non vengono trattati fatti o personaggi storici realmente esistiti, ma (attraverso una struttura da concept album) una storia fittizia dai toni medievali scritta appositamente dal gruppo stesso\nL'album ha raggiunto la 37\u00aa posizione nella Media Control Charts tedesca."}
{"id": "1941987", "revid": "287204", "url": "https://it.wikipedia.org/wiki?curid=1941987", "title": "Tumkur", "text": "Tumkur \u00e8 una citt\u00e0 dell'India di 248.592 abitanti, capoluogo del distretto di Tumkur, nello stato federato del Karnataka. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 13\u00b0 20' 32 N e 77\u00b0 6' 6 E e ha un'altitudine di 821 .\nSociet\u00e0.\nEvoluzione demografica.\nAl censimento del 2001 la popolazione di Tumkur assommava a 248.592 persone, delle quali 129.215 maschi e 119.377 femmine. I bambini di et\u00e0 inferiore o uguale ai sei anni assommavano a 26.543, dei quali 13.505 maschi e 13.038 femmine. Infine, coloro che erano in grado di saper almeno leggere e scrivere erano 185.620, dei quali 101.978 maschi e 83.642 femmine."}
{"id": "1941994", "revid": "767487", "url": "https://it.wikipedia.org/wiki?curid=1941994", "title": "When Midnight Strikes!", "text": "When Midnight Strikes! \u00e8 il primo album degli Stigma, pubblicato dalla Pivotal Rockordings L.L.C nel Marzo del 2008."}
{"id": "1942000", "revid": "767487", "url": "https://it.wikipedia.org/wiki?curid=1942000", "title": "JFA (gruppo musicale)", "text": "I JFA (sigla di Jodie Foster's Army, in inglese \"esercito di Jodie Foster\") sono un gruppo skate punk formatosi nel 1981 a Phoenix. I componenti originali erano Brian Brannon (voce), Don \"Redondo\" Pendleton (chitarra), Michael Cornelius (basso), e Mike \"Bam-Bam\" Sversvold (batteria). La band \u00e8 annoverata tra i fondatori dello skate punk. Negli anni, i JFA hanno cambiato molti bassisti e batteristi, con Brannon e Pendleton come unici componenti fissi.\nStoria.\nI JFA furono formati intorno al marzo 1981 da Brian Brannon (voce), Don \"Redondo\" Pendleton (chitarra), Michael Cornelius (basso), e Mike \"Bam-Bam\" Sversvold (batteria). Il nome della band \u00e8 un'allusione a John Hinckley Jr., che aveva tentato di uccidere Ronald Reagan. \"Jodie Foster's Army\" era una canzone prima che la band la assumesse come nome.\nIl primo concerto della band fu un'apertura per i Black Flag ad un \"Industrial Dance\", uno dei primi concerti punk di Phoenix.\nLa Placebo Records pubblic\u00f2 il loro EP di debutto, \"Blatant Localism\" alla fine del 1981, a cui seguirono gli EP \"Valley of the Yakes\", \"JFA\", \"Mad Gardens\" e \"Live 1984 Tour\". La band fece un lungo tour nell'ovest degli Stati Uniti d'America e suon\u00f2 molti live. Il loro primo tour nazionale fu nell'estate del 1983 dopo l'uscita del loro primo album \"Valley of the Yakes\".\nIl bassista iniziale, Michael Cornelius, lasci\u00f2 la band nell'estate del 1984 prima del tour estivo, che dur\u00f2 nove settimane. Alan Bishop, dei compagni di etichetta The Sun City Girls, suon\u00f2 il basso nella band fino a quando Cornelius ritorn\u00f2 per la registrazione dell'album di \"Nowhere Blossoms\" del 1986.\nNel 1990, in seguito alla crisi della scena punk e al fallimento della Placebo Records, Brannon si trasfer\u00ec in California per lavorare al magazine \"Trasher\", ma il gruppo rimase attivo, pubblicando alcuni singoli e split su varie etichette. Attorno al 2000 il complesso si stabil\u00ec a Los Angeles, dove pubblic\u00f2 l'album \"Only Live Once\", dieci anni dopo \"Nowhere Blossoms\"."}
{"id": "1942004", "revid": "21880", "url": "https://it.wikipedia.org/wiki?curid=1942004", "title": "Clymeniida", "text": "I Clymeniida sono un ordine estinto di Cefalopodi con conchiglia esterna (\"ectococleati\"). La conchiglia \u00e8 composta da una parte (\"fragmocono\") con camerette separate da setti e da una camera d'abitazione (l'ultima camera, pi\u00f9 grande delle altre), in cui viveva il mollusco. Il fragmocono della conchiglia era dotato di una struttura a tubo (\"sifone\") che attraversa tutte le camere e permetteva all'animale di riempire le camere stesse di gas o liquido tramite un processo osmotico per controllare il galleggiamento dell'organismo. Si tratta di ammonoidi in senso lato (sottoclasse \"Ammonoidea\"). Rappresentano fossili guida per quanto riguarda il tardo Devoniano Superiore (Famenniano), perch\u00e9 si sviluppano ed estinguono entro tale intervallo stratigrafico.\nDescrizione.\nI \"Clymeniida\" sono caratterizzati tra gli altri \"Ammonoidea\" per avere il sifone in posizione dorsale, che decorre quindi lungo il margine interno della conchiglia. Nei primissimi giri il sifone si presenta in posizione ventrale per poi migrare rapidamente verso il dorso nei giri successivi. Il diametro del sifone si presenta decisamente pi\u00f9 grande (di circa il 33%) rispetto agli ammonoidi: si tratta probabilmente di un adattamento che rispondeva alla necessit\u00e0 di compensare la diminuzione di superficie dell'organo dovuta alla minore lunghezza (effetto derivante dalla posizione dorsale), per conservarne la funzionalit\u00e0 come scambiatore di fluidi. Sutura di tipo goniatitico, da arrotondata a moderatamente angolosa, generalmente priva di lobo esterno (ventrale), con lobi laterale e interno (dorsale). Protoconca molto grande rispetto agli altri ammonoidi, di forma sferoidale o ellissoidale, caratterizzata da una prosutura \"asellata\".\nLa parete della conchiglia \u00e8 anch'essa mediamente pi\u00f9 spessa e pesante rispetto a quella degli altri \"Ammonoidea\". La camera di abitazione \u00e8 piuttosto breve (brevidoma o mesodoma), sviluppata al massimo per un angolo di 280\u00b0 dall'apertura. La morfologia della conchiglia \u00e8 evoluta, priva di ornamentazione nelle forme pi\u00f9 primitive, e tende a sviluppare una gamma notevole di varianti, da evolute a involute, spesso con ornamentazione pronunciata a coste, nodi e spine. I generi delle famiglie \"Wocklumeriidae\" e \"Parawocklumeriidae\" (tuttora piuttosto enigmatici dal punto di vista paleoecologico), assumono spesso una forma trilobata o triangolare in veduta ombelicale (estremamente inconsueta tra gli ammonoidi), accentuata dalla presenza di costrizioni.\nTassonomia.\nL'origine di questo gruppo \u00e8 stata a lungo dibattuta per le sue peculiari caratteristiche. In origine (Munster, 1831), i \"Clymeniida\" vennero collocati tra i \"Nautiloidea\" seguendo come criterio primario la posizione del sifone. Questo primo filone di ricerca (Edwards, 1849) inseriva tra i \"Clymeniida\" anche forme di nautiloidi del Terziario, gli \"Aturiidae\", che oltre al sifone in posizione dorsale avevano sviluppato suture piuttosto complesse, che ricordano da vicino le suture goniatitiche. L'appartenenza agli \"Ammonoidea\" divenne un fatto accettato dalla maggior parte dei ricercatori solo alle fine del diciannovesimo secolo: questa identificazione era basata sia sull'evidenza stratigrafica della totale assenza di forme cronologicamente intermedie tra \"Clymeniida\" e \"Aturiidae\" che su studi dello sviluppo ontogenetico, che mettevano in evidenza la variazione della posizione del sifone nei primi stadi di sviluppo dell'organismo (Branco, 1890). Il gruppo origine dei \"Clymeniida\" all'interno degli \"Ammonoidea\" \u00e8 per\u00f2 stato a lungo oggetto di dibattito, anche per la scarsit\u00e0 di reperti fossili che testimoniassero forme intermedie. \nLa derivazione dei \"Clymeniida\" dai \"Goniatitina\" (famiglia \"Tornoceratidae\") \u00e8 stata proposta intorno agli anni settanta del ventesimo secolo (House, 1970) ed \u00e8 la tendenza oggi pi\u00f9 accreditata nell'ambito della ricerca.\nDistribuzione stratigrafica e areale.\nI \"Clymeniida\" compaiono alla fine del Famenniano medio ed hanno una radiazione molto rapida, differenziandosi gi\u00e0 nel Famenniano superiore nei tre sottordini \"Clymeniina\", \"Gonioclymeniina\" e \"Cyrtoclymeniina\", e diffondendosi a scala globale, per estinguersi altrettanto rapidamente alla transizione Devoniano-Carbonifero. Il loro sviluppo copre circa una decina di milioni di anni, con 64 generi. Tra i generi pi\u00f9 conosciuti si pu\u00f2 ricordare \"Clymenia\" , una forma discoidale evoluta, \"serpenticona\", debolmente compressa e liscia (priva di ornamentazione).\nQuesti cefalopodi sono molto diffusi in sedimenti carbonatici di piattaforma continentale, tanto che depositi di questo tipo sono noti nella letteratura geologica con il nome collettivo di \"calcari a Clymenia\" (o calcari a clymenie). Queste formazioni sono presenti in Europa occidentale (incluse, in Italia, la Sardegna e la Carnia), in Polonia, Repubblica Ceca e Russia, estremo oriente (Cina e Mongolia), Africa settentrionale (Marocco e Algeria), Madagascar e Americhe."}
{"id": "1942005", "revid": "125207204", "url": "https://it.wikipedia.org/wiki?curid=1942005", "title": "Yeardley Smith", "text": "Biografia.\n\u00c8 nota soprattutto per aver prestato la voce a Lisa Simpson, personaggio della serie animata \"I Simpson\", dal 1989 a oggi accanto a Dan Castellaneta, Pamela Hayden, Nancy Cartwright, Julie Kavner e Hank Azaria. Nella sesta puntata della trentaduesima stagione, appare come s\u00e9 stessa, diventando il secondo membro, dopo Dan Castellaneta, ad apparire nel cartone al di fuori del suo personaggio.\nNel 1998 recita nel film \"Qualcosa \u00e8 cambiato\".\nDoppiatrici italiane.\nDa doppiatrice \u00e8 sostituita da:"}
{"id": "1942012", "revid": "21880", "url": "https://it.wikipedia.org/wiki?curid=1942012", "title": "Anarcestina", "text": "Gli anarcestidi (Anarcestida), o anarcestini (Anarcestina), sono un gruppo di molluschi cefalopodi appartenenti agli ammonoidi, di cui furono i primi rappresentanti. Apparvero nel Devoniano inferiore (circa 400 milioni di anni fa) e si estinsero alla fine del periodo (circa 350 milioni di anni fa).\nDescrizione.\nQuesti animali si originarono dai bactritidi (Bactritida) durante il Devoniano inferiore, e mantennero alcune caratteristiche dei loro antenati (ad esempio la linea di sutura dei setti, estremamente semplice). Al contrario dei bactritidi, per\u00f2, gli anarcestidi possedevano conchiglie spiralate e arrotolate, e un sifone ventrale; queste due caratteristiche sono tipiche degli ammonoidi in genere, e per questo motivo gli anarcestidi sono considerati le prime ammoniti in senso lato. Come i bactritidi, gli anarcestidi possedevano linee di sutura molto semplici, con un grande lobo esterno e uno piccolo interno; in alcune specie vi era un lobo addizionale su ogni fianco (lobo laterale), di solito pi\u00f9 grande del lobo interno.\nLa maggior parte degli anarcestidi possedeva un'ornamentazione scarsa, di solito limitata a sottili coste sinuose prive di spine. La spiralatura della conchiglia era tipicamente convoluta, con una sezione compressa dorsoventralmente: il risultato era un aspetto compatto e globoso dell'intera conchiglia.\nL'apertura della conchiglia \u00e8 sprovvista di un rostro, ma possiede un seno iponomico molto simile a quello dell'attuale nautilo; \u00e8 probabile quindi che, come il nautilo, queste ammoniti primitive avessero un iponoma mobile attraverso il quale l'acqua poteva essere espulsa per propulsione e orientamento.\nEvoluzione.\nGli anarcestidi si originarono da antenati bactritidi nel corso del Devoniano ed ebbero una discreta diffusione per alcuni milioni di anni; scomparvero a causa dell'estinzione di massa di fine periodo, non prima di aver dato origine ad altri tre gruppi di ammonoidi: climeniidi (Clymeniida), prolecanitidi (Prolecanitida) e goniatitidi (Goniatitida). Il primo gruppo fu di scarso successo e scomparve anch'esso a fine Devoniano, mentre i prolecanitidi sopravvissero fino a Triassico inoltrato. Il terzo e pi\u00f9 grande gruppo era rappresentato dalle goniatiti e tutti i loro discendenti, che includevano tutte le ammoniti di Giurassico e Cretaceo.\nStile di vita.\nI fossili di anarcestidi sono relativamente abbondanti sedimenti originatisi in acque poco profonde e ossigenate, ad indicare che forse queste ammoniti preferivano gli ambienti costieri della piattaforma continentale. Il fatto che questi animali possedessero un seno iponomico indica che essi furono nuotatori attivi, ma la conchiglia di forma globosa rinvenuta nella maggior parte degli esemplari fa ipotizzare che gli anarcestidi non potessero raggiungere grandi velocit\u00e0."}
{"id": "1942013", "revid": "287204", "url": "https://it.wikipedia.org/wiki?curid=1942013", "title": "Mercedes-Benz C219", "text": "La sigla C219 identifica la prima serie della cosiddetta Classe CLS, un'autovettura di fascia alta prodotta dal 2004 al 2010 dalla Casa automobilistica tedesca Mercedes-Benz.\nStoria e profilo.\nNascita del modello.\nLa C219, nota anche come la prima serie della Classe CLS, rappresenta uno dei punti culminanti di quella febbrile attivit\u00e0 che tra la seconda met\u00e0 degli anni novanta del XX secolo e la prima met\u00e0 del decennio successivo ha coinvolto tutte le sfere di progettazione e sviluppo della Casa di Stoccarda. Tale attivit\u00e0 aveva gi\u00e0 dato modo di scoprire nuove nicchie di mercato (vedi la Classe A o la piccola Smart) ed in seguito avrebbe creato altri nuovi settori di mercato (come la Classe R).\nL'avvento della Classe CLS venne preannunciato gi\u00e0 al Salone dell'automobile di Francoforte del 2003, con la presentazione della concept Vision CLS, che anticipava gi\u00e0 il nome della nuova classe di vetture e che praticamente gi\u00e0 prefigurava perfettamente la vettura definitiva.\nPer il lancio sul mercato, per\u00f2 si sarebbe dovuto attendere ancora un anno, quando alla successiva\nedizione della kermesse tedesca sarebbe stata presentata la vettura definitiva.\nDesign ed interni.\nL'addio del designer Bruno Sacco, ritiratosi a vita privata dopo una brillante carriera pluridecennale alla Mercedes-Benz, non ha fatto s\u00ec che la Casa tedesca si rassegnasse ad una cos\u00ec pesante perdita, anzi. Come gi\u00e0 spiegato, ci si lanci\u00f2 alla scoperta di nuove nicchie di mercato da esplorare. Le linee della \"Vision CLS\", e dunque anche della \"C219\", vennero disegnate da Michael Fink, un estroso designer tedesco in forza alla Mercedes-Benz dal 1989 al 2001. Perci\u00f2 il disegno della nuova vettura era risalente gi\u00e0 ad alcuni anni prima, ma solo in seguito da tali disegni venne realizzata la vettura vera e propria.\nElegante ma anche sportiveggiante, la C219 era caratterizzata da un frontale piuttosto aggressivo e caratterizzato dai nuovi fari anteriori dall'inedito disegno \"ad L\". Al centro, la calandra a quattro listelli orizzontali sfoggiava il grande stemma della stella a 3 punte, mentre il paraurti era composto da una presa d'aria centrale di maggiori dimensioni, affiancata ai lati da due prese d'aria pi\u00f9 piccole che fungevano anche da alloggiamento per i piccoli fendinebbia.\nLa vista laterale \u00e8 forse quella pi\u00f9 particolare: sia il parabrezza con i relativi montanti anteriori, sia il lunotto con i suoi montanti posteriori, sono molto inclinati, in modo da donare una notevole sportivit\u00e0 alla vista d'insieme. Parabrezza e lunotto sono raccordati tra loro da un tetto dal disegno arcuato, che rende ancora pi\u00f9 filante il corpo vettura. Con il disegno di tale tetto, ben si integravano le superfici vetrate laterali, che nella loro totalit\u00e0 assumevano una forma a spicchio molto particolare. Al contrario delle tradizionali coup\u00e9 Mercedes-Benz, per\u00f2, la CLS \u00e8 dotata anche di un montante centrale, per non rischiare di compromettere la stabilit\u00e0 della vettura. Ed ancora, la vista laterale \u00e8 caratterizzata dalla lunga nervatura che parte dal passaruota anteriore e percorre tutta la fiancata un palmo sotto la linea di cintura, disegnando un profilo arcuato ad amplissimo raggio che si spegne appena arrivato all'altezza dei fari posteriori. Tale nervatura rende ancor pi\u00f9 personale e dinamica la vista laterale.\nLa coda, piuttosto corta ed affusolata, evidenzia il disegno dei fari posteriori, sempre triangolari come nella maggior parte della produzione Mercedes-Benz, ma evoluti in modo da risultare pi\u00f9 moderni. Il loro disegno viene parzialmente tagliato dalla linea di battuta del cofano posteriore, il quale presenta sulla sommit\u00e0 un profilo pi\u00f9 affilato e meno morbido, quasi a voler interrompere la fluidit\u00e0 delle linee con un tocco di aggressivit\u00e0 in pi\u00f9 che non guastava.\nEleganza, sportivit\u00e0 ed originalit\u00e0 si ritrovano anche nell'abitacolo, dove uno degli elementi pi\u00f9 originali sta nella plancia, ridisegnata e sovrastata da un pannello in legno che include anche il cruscotto. La strumentazione \u00e8 di tipo misto, che mescola cio\u00e8 alcuni strumenti di tipo analogico (tachimetro, contagiri ed orologio) con altri di tipo digitale (indicatore di livello carburante, termometro acqua e schermo del computer di bordo). In generale, l'abitacolo \u00e8 impostato secondo alcuni criteri americaneggianti, sia per quanto riguarda il disegno, sia per quanto riguarda l'esigenza di avere un ambiente interno decisamente confortevole.\nIl divano posteriore \u00e8 diviso in due posti singoli dal grosso tunnel centrale, il quale funge da consolle portaoggetti per gli occupanti posteriori, che possono disporre tra l'altro di due vani portaoggetti sistemati proprio sul tunnel: la vettura \u00e8 quindi omologata per 4 persone, proprio perch\u00e9 non offre in alcun modo la possibilit\u00e0 di avere un terzo posto di dietro.\nTecnica e motorizzazioni.\nLe prime novit\u00e0 tecniche della vettura stanno sui lamierati che costituiscono la filante carrozzeria della vettura e sono costituite dalla nuova tecnica di verniciatura a nanoparticelle, che rende pi\u00f9 resistente e duratura la verniciatura stessa.\nLa base meccanica della C219 \u00e8 la stessa della Classe E W211, in produzione da due anni al momento del debutto della prima generazione di CLS. Vengono per\u00f2 apportate delle migliorie e degli aggiornamenti in pi\u00f9 che nella normale berlina sono presenti solo nelle versioni di punta. Per cominciare, il passo \u00e8 stato allungato di 152 mm, cos\u00ec da aumentare l'abitabilit\u00e0 interna. Si continua poi con le sospensioni anteriori a quadrilatero ed il retrotreno di tipo multilink. Queste soluzioni sono di serie solo in quella che al debutto era la versione base (con motore V6 da 3,5 litri), mentre le versioni superiori montavano di serie le pi\u00f9 raffinate sospensioni pneumatiche Airmatic Dual Control. L'impianto frenante \u00e8 a dischi (di cui quelli anteriori sono autoventilanti), corredato da ABS, ESP, ASR (antislittamento) e il BAS, ossia l'assistente elettronico alla frenata. Lo sterzo a cremagliera \u00e8 dotato di un dispositivo idraulico di servoassistenza che varia la sensibilit\u00e0 al variare della velocit\u00e0 della vettura.\nAl suo debutto, la CLS era prevista in due motorizzazioni, entrambe a benzina:\nLe due motorizzazioni sono accoppiate ad un cambio automatico-sequenziale \"7G-Tronic\" a 7 rapporti.\nAllestimenti e dotazioni.\nLa CLS C219 ha debuttato in un unico livello di allestimento per ogni motorizzazione: la dotazione di serie era assai completa fin dalla versione meno costosa, ossia la \"CLS350\", la quale comprendeva tra l'altro: doppio airbag (conducente + passeggero anteriore), airbag laterali ed airbag a tendina, volante multifunzione con comandi impianto Hi-Fi, cerchi in lega da 17 pollici, climatizzatore automatico a 4 zone, computer di bordo, interni in pelle e servosterzo ad azione progressiva.\nLa \"CLS 500\" poteva contare anche su: navigatore satellitare (optional sulla \"CLS 350\"), cerchi in lega da 18 pollici e sospensioni pneumatiche attive Airmatic Dual Control (anche questa ottenibile sulla \"CLS350\" solo a pagamento).\nOptional per entrambe le versioni erano i fari anteriori bi-xeno, il Parktronic ed il tetto in cristallo ad apertura elettrica.\nEvoluzione.\nPoco dopo il debutto della CLS divenne gi\u00e0 possibile ordinare quella che sarebbe stata la versione di punta, ossia la CLS 55 AMG. Questo modello era equipaggiato da un potente V8 da 5,4 litri sovralimentato mediante compressore volumetrico ed in grado di erogare 476\u00a0CV di potenza massima. A tale motore venne accoppiato un cambio automatico-sequenziale Speedshift a 5 rapporti. Le prestazioni, come in ogni Mercedes-Benz rivisitata dalla AMG, erano rilevanti: nonostante la massa non indifferente (che a vuoto raggiunge i 1.845 kg) la vettura raggiunge i 250\u00a0km/h autolimitati, con una accelerazione da 0 a 100\u00a0km/h che viene coperto in 4\"7. La vettura viene inserita ufficialmente in listino nel gennaio del 2005.\nNel corso del 2005 viene introdotta anche la prima CLS a gasolio, ossia la CLS 320 CDI, spinta da un V6 da 3 litri turbodiesel common rail in grado di erogare 224\u00a0CV di potenza massima. Anche questa versione montava il cambio automatico-sequenziale a 7 rapporti previsto anche per la \"CLS 350\" e la \"CLS 500\".\nNel 2006 la gamma subisce alcune importanti modifiche: innanzitutto la \"CLS 350\" viene sostituita dalla CLS 350 CGI, equipaggiata con una nuova versione del V6 da 3,5 litri, caratterizzato dall'alimentazione ad iniezione diretta. Questo motore che qui vede il suo debutto, eroga 292\u00a0CV di potenza massima, 20 in pi\u00f9 rispetto al precedente V6 di pari cilindrata. Inoltre, la \"CLS500\" beneficia di un nuovo V8 da 5,5 litri e 388\u00a0CV, che va a sostituire il precedente 5 litri da 306\u00a0CV. Ed ancora, la \"CLS 55 AMG\" viene proposta anche con il pacchetto \"Performance\", consistente nel riposizionamento del limitatore di velocit\u00e0, in maniera tale da consentire alla vettura di raggiungere i 300\u00a0km/h di velocit\u00e0 massima. Questo per i primi mesi del 2006, dopodich\u00e9 la \"CLS 55 AMG\" esce di produzione, sostituita dalla CLS 63 AMG, spinta da un nuovo V8 da 6,2 litri in grado di erogare 514\u00a0CV e di spingere la vettura a 100\u00a0km/h da ferma in 4\"5. Questo nuovo modello si accommiata tra l'altro dal precedente cambio Speedshift a 5 rapporti per usufruire anch'esso del \"7G-Tronic\" a 7 rapporti previsto per il resto della gamma. Infine, la gamma stessa si sdoppia: quasi tutte le versioni sono previste in due allestimenti, denominati \"Chrome\" e \"Sport\". Fa eccezione solo la versione AMG, che per\u00f2 \u00e8 disponibile anch'essa come la precedente \"CLS 55 AMG\" nella pi\u00f9 prestante versione \"Performance\", con velocit\u00e0 di punta autolimitata a 300\u00a0km/h.\nMentre nel 2007 non vi sono state variazioni di rilievo, nel 2008 c'\u00e8 stato il restyling: esteticamente viene ritoccato il frontale, con una nuova calandra a due listelli anzich\u00e9 quattro, nuovi specchietti retrovisori esterni e nuovi fari posteriori leggermente ridisegnati e con tecnologia a led. La gamma beneficia dell'arrivo di una nuova versione entry-level, la CLS 280, spinta da un 3 litri V6 da 231\u00a0CV. Tale versione va a posizionarsi subito sotto la \"CLS 350 CGI\", rimasta a listino. Anche le altre versioni, comunque, rimangono in produzione, cos\u00ec come rimangono invariati i due livelli di allestimento \"Chrome\" e \"Sport\".\nNel 2009, la \"CLS 280\" cambia denominazione e diventa CLS 300, analogamente alla \"CLS 320 CDI\", ribattezzata \"CLS 350 CDI\". I motori, per\u00f2, non subiscono modifiche sostanziali.\nLa gamma cos\u00ec ottenuta non ha subito variazioni fino al 26 luglio del 2010, data in cui dalle linee di montaggio \u00e8 uscita l'ultima \"C219\". Nell'autunno seguente, verr\u00e0 introdotta la sua erede, contraddistinta dalla sigla di progetto C218.\nRiepilogo caratteristiche.\nDi seguito vengono riepilogate le versioni previste per la gamma CLS C219. I prezzi si riferiscono al livello di allestimento meno costoso ed al momento del debutto in Italia."}
{"id": "1942015", "revid": "182193", "url": "https://it.wikipedia.org/wiki?curid=1942015", "title": "Domenico Gramazio", "text": "Biografia.\nMembro del consiglio direttivo di AN alla Camera nel 1996.\nOltre al suo impegno nel campo dei problemi della sanit\u00e0, \u00e8 ricordato per essere stato uno degli artefici, il 24 gennaio 2008, della gazzarra nell'aula del Senato con la quale parte degli esponenti del centrodestra celebr\u00f2 la caduta del secondo governo Prodi: fu infatti Gramazio, insieme al collega Nino Strano, a introdurre in aula e consumare platealmente (offrendone anche ad altri senatori) una bottiglia di spumante e fette di mortadella a mo' di sberleffo verso l'esecutivo appena sfiduciato.\nCon Storace governatore della Regione Lazio, viene eletto presidente dell'Agenzia di Sanit\u00e0 Pubblica della Regione Lazio, ruolo dal quale si dimette nel 2006 a seguito di una serie di scandali.\nNel 2011, malgrado l'incompatibilit\u00e0 legata al doppio incarico, rientrer\u00e0 nella stessa agenzia nel ruolo di Presidente del Comitato Scientifico, suscitando cos\u00ec la reazione dell\u2019on. Giulia Rodano, consigliere regionale di Italia dei Valori, vicepresidente della Commissione Sanit\u00e0 della Regione Lazio, che cos\u00ec commentava: \u201cApprendiamo dalle agenzie che a guidare il comitato Scientifico dell\u2019Agenzia di Sanit\u00e0 Pubblica sar\u00e0 Domenico Gramazio. Ci congratuliamo con lui e ci chiediamo anche quali titoli e pubblicazioni abbia prodotto nella sua carriera per ottenere un incarico di cos\u00ec grande delicatezza, in cui sono necessarie tante competenze tecniche. In una giornata elettorale palesemente avversa alle amministrazioni di centrodestra, questa \u00e8 un\u2019ulteriore notizia che fa riflettere su come viene governata la Regione Lazio e in particolare la sanit\u00e0\u201d\nTorna agli onori della cronaca in occasione dello scandalo di Mafia Capitale quando il figlio Luca, gi\u00e0 capogruppo del Popolo della Libert\u00e0 in consiglio comunale a Roma poi della Regione Lazio, viene confinato agli arresti domiciliari anche per i rapporti con Massimo Carminati i cui genitori erano amici di Gramazio senior quando era dirigente del MSI; Luca verr\u00e0 condannato in appello a 8 anni e 8 mesi."}
{"id": "1942017", "revid": "287204", "url": "https://it.wikipedia.org/wiki?curid=1942017", "title": "Shimoga", "text": " \nShimoga \u00e8 una citt\u00e0 dell'India di 274.105 abitanti, capoluogo del distretto di Shimoga, nello stato federato del Karnataka. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 13\u00b0 55' 0 N e 75\u00b0 34' 0 E e ha un'altitudine di 568 .\nSociet\u00e0.\nEvoluzione demografica.\nAl censimento del 2001 la popolazione di Shimoga assommava a 274.105 persone, delle quali 140.107 maschi e 133.998 femmine. I bambini di et\u00e0 inferiore o uguale ai sei anni assommavano a 31.829, dei quali 16.263 maschi e 15.566 femmine. Infine, coloro che erano in grado di saper almeno leggere e scrivere erano 203.217, dei quali 109.121 maschi e 94.096 femmine.\nCultura.\nVi ha sede una locale Universit\u00e0."}
{"id": "1942019", "revid": "287204", "url": "https://it.wikipedia.org/wiki?curid=1942019", "title": "Ramanagara", "text": " \nRamanagara \u00e8 una citt\u00e0 dell'India di 79.365 abitanti, capoluogo del distretto di Ramanagara, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 12\u00b0 43' 0 N e 77\u00b0 17' 60 E e ha un'altitudine di 746 .\nSociet\u00e0.\nEvoluzione demografica.\nAl censimento del 2001 la popolazione di Ramanagara assommava a 79.365 persone, delle quali 41.084 maschi e 38.281 femmine. I bambini di et\u00e0 inferiore o uguale ai sei anni assommavano a 10.220, dei quali 5.328 maschi e 4.892 femmine. Infine, coloro che erano in grado di saper almeno leggere e scrivere erano 49.684, dei quali 27.359 maschi e 22.325 femmine."}
{"id": "1942037", "revid": "21880", "url": "https://it.wikipedia.org/wiki?curid=1942037", "title": "Ceratitida", "text": "I Ceratitida sono un ordine di ammoniti che derivano da Goniatitida da cui si irradiano diversificandosi in numerosi nuovi generi e tipi adattativi.\nPossiedono una diffusione che va dal Permiano al Triassico e presentano una sutura di tipo ceratitico e pi\u00f9 raramente goniatitico o ammonitico.\nDimensioni mediamente maggiori e ornamenti pi\u00f9 diversificati.\nTale ordine \u00e8 ancora oggetto di studi sistematici (come d'altronde la maggior parte di essi) dal momento che alcuni lo considerano come un sottordine dei Phylloceratida."}
{"id": "1942038", "revid": "1442080", "url": "https://it.wikipedia.org/wiki?curid=1942038", "title": "Campionato asiatico e oceaniano di pallavolo femminile 2005", "text": "Il XIII campionato asiatico e oceaniano di pallavolo femminile si \u00e8 svolto dal 1\u00ba all'8 settembre 2005 a Taicang, in Cina. Al torneo hanno partecipato 12 squadre nazionali asiatiche ed oceaniane e la vittoria finale \u00e8 andata per l'undicesima volta, la decima consecutiva, alla Cina.\nPodio.\nCampione.\nCina(Undicesimo titolo)\nSecondo posto.\nKazakistan\nTerzo posto.\nGiappone"}
{"id": "1942040", "revid": "131358", "url": "https://it.wikipedia.org/wiki?curid=1942040", "title": "SC Br\u00fchl", "text": ""}
{"id": "1942048", "revid": "18473736", "url": "https://it.wikipedia.org/wiki?curid=1942048", "title": "Marina di Linfreschi", "text": ""}
{"id": "1942053", "revid": "547992", "url": "https://it.wikipedia.org/wiki?curid=1942053", "title": "Luisella Boni", "text": "Talvolta \u00e8 stata accreditata con gli pseudonimi di Brigitte Corey o Luisa Boni.\nBiografia.\nHa interpretato numerosi film - spesso di sapore esotico o di genere peplum - e sceneggiati televisivi, fra cui, nel 1957, \"Orgoglio e pregiudizio\", riduzione dall'omonimo romanzo di Jane Austen.\nLa sua filmografia include, fra gli altri film, \"Il conquistatore di Maracaibo\", \"Tempi nostri\", \"La regina delle piramidi\" e \"Le diciottenni\".\nSporadica \u00e8 stata la sua attivit\u00e0 in teatro, pur avendo lavorato con il grande attore Memo Benassi. La si ricorda nel ruolo di Zerbinetta nel molieriano \"Le furberie di Scapino\", accanto a Vittorio Congia, Sergio Ciulli, Paolo Falace e Sandro Damiani, per la regia di Roberto Marcucci, andato in scena a met\u00e0 degli anni settanta.\nNota anche per diverse partecipazioni a sceneggiati televisivi molto seguiti.\nEra moglie del regista e sceneggiatore Daniele D'Anza."}
{"id": "1942061", "revid": "1414688", "url": "https://it.wikipedia.org/wiki?curid=1942061", "title": "Olimpiadi degli scacchi del 1982", "text": "Le Olimpiadi degli scacchi del 1982 si tennero a Lucerna, in Svizzera, dal 29 ottobre al 26 novembre. Comprendevano un torneo \"open\" e uno femminile.\nContestualmente fu tenuto un congresso della FIDE, nel corso del quale fu eletto come nuovo presidente Florencio Campomanes.\nPartecipanti.\nLe seguenti nazioni parteciparono ad entrambi i tornei:\nAl solo torneo \"open\" parteciparono inoltre:\nTorneo open.\nAl torneo \"open\" parteciparono 92 squadre in rappresentanza di 91 nazioni (la Svizzera present\u00f2 due squadre), per un totale di 545 giocatori (sei per quadra, di cui due riserve). La competizione fu disputata con il sistema svizzero, sulla lunghezza di 14 turni.\nIl torneo fu dominato dall'Unione Sovietica, che, guidata da Karpov e Kasparov, and\u00f2 in testa dopo il quinto turno, vincendo tutte le partite ad eccezione di un pareggio con i Paesi Bassi alla sesta partita. Al decimo turno, la lotta per le altre medaglie (i sovietici erano gi\u00e0 avanti di 4 punti) coinvolgeva un nutrito numero di squadre: tra queste, l'Inghilterra soffr\u00ec una serie di sconfitte negli scontri diretti, mentre l'Argentina perse le sue possibilit\u00e0 perdendo 4-0 contro i sovietici. Cecoslovacchia e Stati Uniti diventarono rispettivamente seconda e terza dopo l'undicesimo turno, restando in queste posizioni fino alla fine, mentre la Jugoslavia arriv\u00f2 a mezzo punto dagli statunitensi grazie alle vittorie nei confronti con inglesi e tedeschi; l'Ungheria, vincitrice quattro anni prima, non riusc\u00ec ad andare oltre il quinto posto a causa di diverse prestazioni deludenti.\nRisultati individuali.\nFurono assegnate medaglie ai giocatori di ogni scacchiera con le tre migliori percentuali di punti per partita.\nTorneo femminile.\nIl torneo femminile vide affrontarsi 45 squadre, tra cui due svizzere; la Repubblica Dominicana, pur iscritta, non arriv\u00f2 e fu rimossa dalla competizione dopo il primo turno. Quattro giocatrici componevano ogni squadra, di cui una riserva; un totale di 176 giocatrici fu iscritto. Come per il torneo maschile, la formula prevista fu il sistema svizzero, sulla lunghezza di 14 turni.\nL'Unione Sovietica vinse agevolmente, lasciando almeno un punto tra s\u00e9 e la squadra in seconda posizione a partire dal quarto turno; alle sue spalle si classificarono la Romania e l'Ungheria; quest'ultima ottenne il bronzo nonostante una sconfitta all'ultimo turno, grazie alla vittoria per 2,5-0,5 sulla Bulgaria al penultimo turno, che le permise di staccare la Polonia.\nRisultati individuali.\nFurono assegnate medaglie alle giocatrici di ogni scacchiera con le tre migliori percentuali di punti per partita."}
{"id": "1942062", "revid": "126257", "url": "https://it.wikipedia.org/wiki?curid=1942062", "title": "Plymouth Cricket", "text": ""}
{"id": "1942067", "revid": "365417", "url": "https://it.wikipedia.org/wiki?curid=1942067", "title": "Telli Baba", "text": "Nel corso dei secoli sono nate molte leggende intorno alla figura del santo. La prima racconta che il saggio partecip\u00f2 alla conquista di Costantinopoli e che fu poi martirizzato. La seconda, invece, che fu un soldato dell'esercito di Fatih Mehmet caduto durante una battaglia e la terza, infine, narra che una coppia di amanti si siano suicidati perch\u00e9 ostacolati dai genitori, contrari al matrimonio. Il corpo della ragazza fu seppellito nel luogo dell'eremitaggio mentre quello dell'uomo fu gettato in mare: questo spiegherebbe perch\u00e9 sulla tomba del saggio si rechino in preghiera sia le donne che i pescatori.\nIl piccolo eremitaggio di Telli Baba attira, infatti, tutte le ragazze desiderose di trovare marito: le fanciulle che si recano in pellegrinaggio dopo aver pregato, tagliano un filo d'argento che depongono sopra la tomba del saggio e ne conservano una piccola parte devotamente fin quando non trovano lo sposo. Le fanciulle tornano, in seguito, in abito da sposa a ringraziare Telli Baba e a riportargli il filo d'argento"}
{"id": "1942069", "revid": "73843", "url": "https://it.wikipedia.org/wiki?curid=1942069", "title": "Confessiones", "text": ""}
{"id": "1942072", "revid": "154893", "url": "https://it.wikipedia.org/wiki?curid=1942072", "title": "Adozione (disambigua)", "text": ""}
{"id": "1942075", "revid": "121492323", "url": "https://it.wikipedia.org/wiki?curid=1942075", "title": "Stephen Hillenburg", "text": "Dopo la sua morte, sono stati annunciati per \"SpongeBob\" due serie spin-off, una sull'infanzia di SpongeBob e una sull'infanzia di Squiddi e tre nuovi film.\nBiografia.\nDopo essersi diplomato alla Savanna High School, Hillenburg si iscrisse alla Humboldt State University dove si laure\u00f2 nel 1984 in interpretazione e progettazione di risorse naturali, con un accento sulle risorse marine. Nel 1992 ottenne un Master in Belle Arti in una laurea d'animazione sperimentale al \"California Institute of the Arts\". \u00c8 stato insegnante di biologia marina; ha lavorato come biologo marino dal 1984 al 1987, anno in cui decise di intraprendere la carriera di animatore.\nMor\u00ec il 26 novembre 2018 all'et\u00e0 di 57 anni, a causa di complicazioni date dalla patologia della SLA diagnosticatagli nel 2017.\nCarriera nell'animazione.\nHa fatto parecchi corti cinematografici, due dei quali premiati internazionalmente. Ha lavorato come direttore creativo per la serie \"La vita moderna di Rocko\". Per quanto riguarda la sua creatura pi\u00f9 famosa, SpongeBob, Hillenburg svilupp\u00f2 un concept per un nuovo show sulle creature marine, disegnando i personaggi basandosi su un suo precedente fumetto del 1989. Si concentr\u00f2 su una spugna, che inizialmente disegn\u00f2 con una forma \"naturale\", e ne cambi\u00f2 l'aspetto, facendola diventare quadrata perch\u00e9 visivamente pi\u00f9 divertente."}
{"id": "1942077", "revid": "767487", "url": "https://it.wikipedia.org/wiki?curid=1942077", "title": "Critters 3", "text": "Critters 3 \u00e8 un film del 1991 diretto da Kristine Peterson. Il film segna il debutto cinematografico dell'attore statunitense Leonardo DiCaprio.\nTrama.\nQualche tempo dopo gli eventi di \"Critters 2\", Charlie MacFadden si mette a rintracciare l'ultimo dei Critters. Una famiglia - composta da Annie (la protagonista), Johnny (il suo fratellino) e Clifford (il padre) - si ferma in un luogo di sosta per organizzare un picnic. A un certo punto compare Charlie che li mette in guardia del pericolo, ma Josh (figliastro di un avaro padrone di casa) dice alla famiglia di non credergli e che Charlie \u00e8 solo un povero pazzo. Mentre ci\u00f2 avviene, l'ultimo Critter depone delle uova sotto la macchina. La famiglia se ne va, incurante delle uova.\nPoco dopo il loro arrivo alla loro casa, le uova si schiudono e i nuovi Critters divorano il disonesto uomo della manutenzione della casa, Frank. Nel frattempo il patrigno di Josh arriva alla casa e appena entra Josh lo chiude nella stanza di Clifford, intrappolandolo con le creature. Il patrigno di Josh, quindi, viene divorato dai Critters.\nAnnie, Johnny, Clifford e Josh cercano di salvarsi dai Critters, ormai liberi. Dopo una lunga corsa, arrivano al tetto dell'edificio. Ma, a un certo punto, compaiono i Critters che li circondano. Quando stanno per essere divorati, arriva Charlie che distrugge i Critters, salvandoli. Il film termina con Charlie che trova due uova di Critters. Prima di distruggerle riceve una chiamata da Ug dove lo informa che \u00e8 proibito sterminare gli ultimi esemplari di una razza, per quanto pericolosa possa essere, e gli ordina di depositare le uova in un baccello di contenimento che sta per arrivare, ma quest'ultimo si schianta.\nSequel.\nCritters 4 \u00e8 il quarto ed ultimo film della serie."}
{"id": "1942079", "revid": "1684799", "url": "https://it.wikipedia.org/wiki?curid=1942079", "title": "Young Guns", "text": ""}
{"id": "1942085", "revid": "1543377", "url": "https://it.wikipedia.org/wiki?curid=1942085", "title": "Poole - HAL 9000", "text": "Poole - HAL 9000 \u00e8 una partita di scacchi presente nel film di Stanley Kubrick \"\", giocata tra l'intelligenza artificiale HAL 9000 e l'astronauta Frank Poole. La partita \u00e8 ispirata a un vero incontro di scacchi tenutosi ad Amburgo, nel 1910, tra Roesch e Willi Schlage.\nLa partita.\nFrank Poole - HAL 9000 (Partita spagnola, variante chiusa, Attacco Worrall)\nIl nero sacrifica il pedone.\nIl bianco casca nella trappola. La mossa corretta era 12. d4.\nIl nero vuole fare scacco matto incalzando con il cavallo.\nIl film mostra la scacchiera in questa posizione.\nIl bianco avrebbe dovuto muovere la donna in b7.\nNonostante l'errore di traduzione nel doppiaggio italiano il bianco muove il pezzo in e1.\nNella versione italiana, \"Knight\" (letteralmente cavaliere, negli scacchi il cavallo) viene confuso con il re."}
{"id": "1942091", "revid": "484362", "url": "https://it.wikipedia.org/wiki?curid=1942091", "title": "Guerra d'Ossezia", "text": ""}
{"id": "1942092", "revid": "124820260", "url": "https://it.wikipedia.org/wiki?curid=1942092", "title": "Gianluigi Marianini", "text": "Biografia.\nUomo di solida cultura (laureato in filosofia, giurisprudenza e diritto canonico), si fece conoscere sul piccolo schermo nel 1956, partecipando al quiz di Mike Bongiorno \"Lascia o raddoppia?\" in qualit\u00e0 di esperto di storia della moda e del costume.\n\u00c8 stato uno dei concorrenti pi\u00f9 popolari del fortunato gioco a premi: oltre a vincerne la finale, ha attirato l'attenzione con il suo personaggio di esteta dai gusti raffinati e dal fornito guardaroba, distaccato dalla realt\u00e0 e con la battuta sempre pronta.\nCon atteggiamento da \"viveur\", un eloquio raffinato ed aulico e il timbro di voce tra l'ecclesiale e il professorale, descriveva al suo \"dotto inquisitore\" - cos\u00ec definiva con malcelata ironia il presentatore Mike Bongiorno - le sue eccentriche ed eleganti \"vestimenta\" che esibiva in ogni puntata, per avviarsi poi al \"chiostro dei fosforescenti\", la cabina cio\u00e8 dei concorrenti al quiz (le cui menti dovevano sprizzare fosforo per rispondere alle domande). Una figura fuori dagli schemi che fu di grande richiamo per il pubblico televisivo di fine anni cinquanta. \nNel 1957 \u00e8 stato protagonista di alcuni episodi della rubrica pubblicitaria televisiva \"Carosello\", fungendo da \"testimonial\" del dentifricio Chlorodont.\nChiusa la parentesi televisiva, ha continuato a vivere all'insegna della pi\u00f9 completa libert\u00e0 (\"Vivo libero e alla giornata, seguendo interessi puramente ideali\"), dedicandosi in particolare ai problemi dello spirito, dell'occulto e della vita dopo la morte.\nFine esoterista, \u00e8 stato Gran Maestro di un Ordine Templare.\n\u00c8 diventato direttore di alcuni centri culturali (Centro Studi Don Sturzo, Circolo dei Ciclopi) e ha partecipato a svariati convegni e manifestazioni, in cui spesso era richiesto per la sua popolarit\u00e0 televisiva e per la sua competenza di studioso; \u00e8 inoltre stato ospite di numerose rassegne gastronomiche, costruendosi una fama di esperto del gusto, affermando scherzosamente che quello era l'unico modo in cui gli riusciva di mangiare a sbafo.\nInsieme all'amico violinista Guido Rimonda \u00e8 stato uno dei fondatori (1992) e presidente onorario dell'Orchestra Camerata Ducale, che con il Viotti Festival di Vercelli, incisioni discografiche e concerti in tutto il mondo, ha riscoperto e divulgato l'opera del celebre compositore e violinista piemontese del XVIII secolo Giovanni Battista Viotti.\nTra i suoi multiformi interessi, Marianini ha dato un piccolo spazio anche al mondo del cinema, principalmente come interprete. Nel 1961 figura nel \"cast\" del film avventuroso \"La Spada della Vendetta\", del regista Luigi De Marchi. Tra i lavori pi\u00f9 interessanti \u00e8 da segnalare la sua partecipazione al film grottesco del 1984 \"Massimamente Folle\" di Marcello Troiani.\nQuesto professore torinese \u00e8 stato scelto da Piero Chiambretti come \"figura storica\" della TV per il programma \"Prove tecniche di trasmissione\" (1989); nel 1995, quasi ottantenne, \u00e8 apparso ancora in gran forma in un altro programma chiambrettiano, \"Il laureato\", dove ha tenuto brillantemente testa alle battute del comico, dimostrandosi ancora una volta campione di una raffinata e tutta italiana \"arte di arrangiarsi\". Fu per qualche tempo professore di Lettere presso il collegio dei Rosminiani, ma abbandon\u00f2 ben presto quel lavoro per vivere come un gaudente d'altri tempi, come un \"bon vivant\" attratto nella sua vita dal mito della \u00abVenere multiforme\u00bb, come un esteta e un poeta dannunziano.\nQuando era professore presso il Collegio Rosmini, ebbe come allievo il giovane Mike Bongiorno, che viveva a Torino con la madre a seguito del divorzio dei genitori: qualche anno dopo, fu proprio Mike Bongiorno, alla ricerca di un personaggio che attirasse l'attenzione del pubblico sul suo neonato quiz televisivo \"Lascia o Raddoppia?\", a chiamarlo come concorrente.\n\u00c8 morto all'et\u00e0 di 91 anni, nella sua dimora di Vicoforte, nel cuneese.\n\u00c8 sepolto accanto alla moglie nel cimitero comunale di Mondov\u00ec."}
{"id": "1942093", "revid": "363629", "url": "https://it.wikipedia.org/wiki?curid=1942093", "title": "Elezioni dell'Assemblea nazionale tedesca del 1919", "text": "Le elezioni dell'Assemblea nazionale tedesca si svolsero il 19 gennaio 1919 e furono le prime consultazioni politiche della Repubblica di Weimar. Ad esse segu\u00ec la prima sessione dell'Assemblea nazionale che si adoper\u00f2 come assemblea costituente della neonata repubblica di Germania.\nLe elezioni si svolsero col sistema elettorale proporzionale: la nazione era stata divisa in 38 distretti, ognuno dei quali esprimeva un numero di seggi in proporzione al numero di abitanti. Non era prevista alcuna soglia di sbarramento e infatti partiti dal consenso molto limitato riuscirono ad ottenere seggi al Reichstag: i partiti molto piccoli furono premiati mentre quelli grandi furono sfavoriti. Ne consegu\u00ec una Camera frastagliatissima e molto debole (caratteristiche queste che i governi di Weimar pre-nazisti non persero mai o quasi mai).\nLe consultazioni furono un'incognita fino all'ultimo: si era conclusa da poche settimane la prima guerra mondiale e non era prevedibile quale sarebbe stata la reazione del popolo. L'affluenza fu dell'83% e la sinistra socialdemocratica del SPD, pur non presentandosi unita all'appuntamento, tent\u00f2 di sfondare: vinse, ma senza maggioranza assoluta.\nDopo che i risultati furono noti, Friedrich Ebert venne nominato presidente."}
{"id": "1942106", "revid": "110157", "url": "https://it.wikipedia.org/wiki?curid=1942106", "title": "Prem'er-Liga 2008", "text": "La Prem'er-Liga 2008 fu la diciassettesima edizione della massima serie del campionato russo di calcio (la settima con la denominazione di Prem'er-Liga); ha visto la vittoria finale del , laureatosi campione per la prima volta nella sua storia con tre giornate di anticipo sulla fine del torneo. Si tratta del terzo club non moscovita capace di aggiudicarsi il trofeo.\nStagione.\nNovit\u00e0.\nDalla Prem'er-Liga 2007 erano stati retrocessi il e il , mentre dalla Pervyj divizion 2007 erano stati promossi lo e il .\nFormula.\nLe sedici squadre partecipanti si sono affrontate in un girone all'italiana con partite di andata e ritorno per un totale di 30 giornate. La prima classificata al termine della stagione regolare era designata campione di Russia e ammessa alla fase a gironi della UEFA Champions League 2009-2010, assieme alla seconda classificata. La terza classificata veniva ammessa al terzo turno di qualificazione della UEFA Champions League. Le squadre quarta e quinta classificate venivano ammessa in UEFA Europa League 2009-2010, assieme alla vincitrice della Coppa di Russia. Le ultime due classificate erano retrocesse in Pervyj divizion.\nAvvenimenti.\nLa stagione \u00e8 iniziata il 14 marzo 2008 con la partita tra e , svoltasi a Groznyj e conclusasi con il punteggio di 3-0 in favore del Kryl'ja. Il primo gol del torneo \u00e8 stato realizzato da Evgenij Savin del Kryl'ja. Per via della partecipazione della al campionato europeo di calcio 2008, il campionato ha osservato un periodo di sosta tra il 16 maggio e il 5 luglio.\nClassifica finale.\nLegenda:\nNote:"}
{"id": "1942111", "revid": "71433", "url": "https://it.wikipedia.org/wiki?curid=1942111", "title": "Fireflies in the Garden", "text": ""}
{"id": "1942113", "revid": "1543377", "url": "https://it.wikipedia.org/wiki?curid=1942113", "title": "Vittoria d'Assia-Darmstadt", "text": "Fu la prima figlia di Luigi IV, granduca d'Assia e del Reno e della prima moglie, principessa Alice del Regno Unito di Gran Bretagna e Irlanda; sua sorella era la zarina Aleksandra F\u00ebdorovna, moglie dell'ultimo zar, Nicola II Romanov. Il primo nome le venne dato dalla madre in onore della nonna materna, la regina Vittoria del Regno Unito, ed il secondo in ricordo del nonno materno, principe Alberto di Sassonia-Coburgo-Gotha.\nLa madre mor\u00ec mentre il fratello e le sorelle erano ancora piccoli, il che la costrinse anticipatamente a prendersi delle responsabilit\u00e0 nei confronti dei suoi fratelli. Contrasse un matrimonio d'amore con il cugino del padre, principe Luigi di Battenberg, un ufficiale della \"Royal Navy\" del Regno Unito, e spese la maggior parte della sua vita coniugale in varie parti d'Europa, negli scali portuali del marito e visitando i molti parenti reali.\nDurante la Prima guerra mondiale, lei ed il marito abbandonarono i loro titoli nobiliari tedeschi e adottarono il cognome maggiormente anglofono Mountbatten, che era la semplice traduzione in inglese del tedesco Battenberg; nello stesso periodo due delle sue sorelle, che avevano sposato membri della famiglia reale russa, furono assassinate dai rivoluzionari comunisti. In famiglia Vittoria era considerata liberale all'apparenza, limpida, pratica e brillante.\nLei era la nonna materna del principe Filippo, duca di Edimburgo, il marito della regina Elisabetta II.\nBiografia.\nInfanzia ed educazione.\nVittoria nacque la domenica di Pasqua al castello di Windsor alla presenza della nonna materna, la regina Vittoria; venne battezzata con rito luterano nelle braccia della regina il 27 aprile. Pass\u00f2 la sua infanzia a Bessungen, in Germania, ma quando aveva tre anni la famiglia and\u00f2 ad abitare il nuovo palazzo a Darmstadt, dove condivise una stanza con la sorella pi\u00f9 piccola, Ella, fino all'et\u00e0 adulta. Ricevette un'elevata educazione privata e, per tutta la vita, fu un'avida lettrice.\nDurante l'invasione prussiana dell'Assia nel giugno 1866 venne mandata in Inghilterra, assieme alla sorella Ella, a vivere con la nonna fino al momento in cui le ostilit\u00e0 non finirono con l'assorbimento dell'Assia-Kassel (o Assia-Cassel) e parte dell'Assia-Darmstadt nella Prussia. Durante la guerra franco-prussiana del 1870 furono allestiti degli ospedali militari al piano terra del palazzo; Vittoria ricord\u00f2 di quel periodo l'aiuto alla madre nelle cucine e la scottatura che si procur\u00f2 sul braccio con della zuppa calda, nonch\u00e9 il freddo intenso di quell'inverno. Nel 1872, al fratello di diciotto mesi di Vittoria, Frittie, venne diagnosticata l'emofilia. La diagnosi giunse come uno \"shock\" all'interno delle famiglie regnanti d'Europa; erano passati vent'anni da quando la regina Vittoria diede alla luce un figlio emofiliaco, il principe Leopoldo, duca di Albany, e questo era il primo indizio che la patologia del sangue nella famiglia reale era ereditario. L'anno seguente Frittie cadde da una finestra su uno scalino di pietra e mor\u00ec: fu la prima di molte tragedie famigliari che tormentarono Vittoria.\nNel 1878 Vittoria contrasse la difterite. La sorella Ella venne immediatamente allontanata dalla loro stanza e fu l'unica della famiglia a scampare alla malattia. Per molti giorni la madre assistesse Vittoria e gli altri membri della famiglia, ma una sorella, Marie, mor\u00ec. Appena tutti sembrarono riprendersi la madre di Vittoria si ammal\u00f2 e mor\u00ec il 14 dicembre, anniversario della morte del principe Alberto. Nella veste di figlia maggiore, Vittoria assunse in parte il ruolo di madre per i bimbi pi\u00f9 piccoli e di compagna per il padre. In seguito scrisse: \u00abLa morte di mia madre fu una perdita irreparabile [...] La mia fanciullezza fin\u00ec con la sua morte, perch\u00e9 io divenni la pi\u00f9 grande e la pi\u00f9 responsabile.\u00bb\nMatrimonio.\nAgli incontri di famiglia, Vittoria aveva spesso incontrato il cugino \"Sua Altezza Serenissima\" principe Luigi di Battenberg, un membro di un ramo morganatico della famiglia reale assiana che adott\u00f2 la nazionalit\u00e0 britannica e serviva come ufficiale nella \"Royal Navy\". Nell'autunno del 1882 si incontrarono nuovamente a Darmstadt e si fidanzarono l'estate seguente.\nRinviate leggermente le nozze a causa della morte del Duca di Albany, Vittoria spos\u00f2 il principe Luigi il 30 aprile 1884 a Darmstadt. Il padre di lei non approvava per\u00f2 l'unione: a suo avviso il genero aveva pochi soldi e lo avrebbe privato della compagnia della figlia, visto che la coppia, naturalmente, avrebbe vissuto all'estero in Gran Bretagna. Nonostante questo, Vittoria, che aveva uno spirito indipendente, si cur\u00f2 ben poco del dispiacere del padre. Sorprendentemente, la stessa sera il padre di Vittoria spos\u00f2 segretamente la sua amante non blasonata, Alessandrina de Kolemine, l'ex moglie dell'incaricato d'affari russo a Darmstadt. Il matrimonio con una donna non nobile e divorziata lasci\u00f2 di stucco i reali d'Europa riuniti tanto che, attraverso diplomatici e pressioni famigliari, il granduca fu costretto a richiedere l'annullamento del matrimonio.\nVittoria e la sua famiglia vissero in una serie di case a Chichester, Walton-on-Thames, Schloss Heiligenberg e Jugenheim. Quando il principe Luigi stava prestando servizio con la flotta del Mediterraneo, lei spese qualche inverno a Malta. Nel 1887, Vittoria contrasse la febbre tifoide, ma, dopo essere stata accudita dal marito durante la malattia, si riprese sufficientemente per partecipare in giugno a Londra alle celebrazioni del giubileo d'oro della regina Vittoria. Lei era appassionata di scienze e tracci\u00f2 una mappa geologica di Malta ed inoltre partecip\u00f2 a scavi archeologici sia sull'isola che in Germania. In volumi rilegati in pelle lei teneva meticolosamente nota dei libri che leggeva, il che rivelava un'ampia gamma di interessi, compresa la filosofia socialista.\nInsegnava personalmente ai propri figli e spiegava loro le nuove idee ed invenzioni del suo tempo; diede personalmente lezioni al figlio minore, Luigi, fino all'et\u00e0 di dieci anni. Egli disse della madre che era\nNel 1906 vol\u00f2 su un dirigibile Zeppelin, e ancora pi\u00f9 temerariamente, in seguito vol\u00f2 su un biplano bench\u00e9 \u00abnon fosse stato costruito per trasportare passeggeri, e noi ci appollaiammo saldamente su un piccolo sgabello alle spalle dell'aviatore.\u00bb Fino al 1914 Vittoria visit\u00f2 regolarmente i propri parenti all'estero, tanto in Germania quanto in Russia, comprese le due sorelle che si erano sposate all'interno della famiglia reale russa: Ella, che si era maritata con il granduca Sergej Aleksandrovi\u010d Romanov, e Alix, moglie dello zar Nicola II di Russia. Vittoria fu una delle parenti di Alix che tent\u00f2 di persuaderla a uscire dalla sfera di influenza di Rasputin. Allo scoppio della guerra tra Germania e Gran Bretagna nel 1914, Vittoria e la figlia Luisa erano in Russia a Ekaterinburg. Con treni e traghetti viaggiarono fino a San Pietroburgo e da l\u00ec, attraverso Tornio, a Stoccolma; navigarono fino a Bergen, Norvegia, su \u00abl'ultima nave\u00bb di ritorno in Gran Bretagna.\nUltimi anni e morte.\nIl principe Luigi venne forzato a rassegnare le dimissioni dalla marina militare all'inizio della guerra, quando le sue origini tedesche divennero motivo d'imbarazzo; durante gli anni della guerra la coppia si ritir\u00f2 a Kent House sull'isola di Wight, che Vittoria aveva ricevuto dalla zia, la principessa Luisa, duchessa di Argyll. Vittoria si lament\u00f2 delle forzate dimissioni del marito con il governo \u00abin cui riponeva ben poco rispetto e fiducia\u00bb. Lei non si fidava del Primo Lord dell'Ammiragliato, Winston Churchill, in quanto lo riteneva inaffidabile \u2013 una volta aveva preso in prestito un libro e non lo aveva restituito. La continua ostilit\u00e0 dell'opinione pubblica nei confronti della Germania, spinse il re Giorgio V del Regno Unito a rinunciare ai suoi titoli tedeschi, e, allo stesso tempo, il 14 luglio 1917, Luigi e Vittoria rinunciarono ai loro, assumendo come loro cognome la versione anglicizzata di Battenberg: Mountbatten. Tre giorni dopo Luigi venne nobilitato dal re come marchese di Milford Haven. Durante il conflitto, due sorelle di Vittoria, Alessandra, zarina di Russia, ed Elisabetta, granduchessa di Russia, furono assassinate nella rivoluzione russa, ed il fratello, Ernesto Luigi, granduca d'Assia, fu deposto. Nella sua ultima visita in Russia nel 1914, Vittoria pass\u00f2 dalla casa ad Ekaterinburg, in cui Alix fu uccisa. Il corpo di Alessandra non venne mai ritrovato durante la vita di Vittoria, mentre nel gennaio 1921, dopo un lungo e travagliato viaggio, il corpo di Elisabetta fu sepolto a Gerusalemme alla presenza di Vittoria.\nPi\u00f9 tardi, quello stesso anno, il marito di Vittoria mor\u00ec a Londra. Dopo averla incontrata al Club Navale e Militare a Piccadilly, si lament\u00f2 di non sentirsi molto bene e Vittoria lo persuase a riposarsi in una stanza che aveva prenotato in una \"d\u00e9pendance\" del club. Chiam\u00f2 un dottore, che gli prescrisse alcuni medicinali e Vittoria usc\u00ec per comprarli da un farmacista in zona. Quando fu di ritorno Luigi era morto. Nella sua vedovanza, tre anni dopo la fine della guerra, Vittoria si trasfer\u00ec in una graziosa residenza a Kensington Palace e, secondo le parole del suo biografo, \u00abdivenne una figura matriarcale centrale nelle vite dei reali sopravvissuti d'Europa\u00bb. Nel 1930, la figlia maggiore, Alice, ebbe un esaurimento nervoso e le venne diagnosticata una schizofrenia. Nel decennio successivo Vittoria fu largamente responsabile dell'istruzione ed educazione del suo nipote Filippo, durante la separazione dei genitori e l'internamento della madre. Il principe Filippo ricord\u00f2, \u00abho voluto molto bene a mia nonna e lei mi era sempre d'aiuto. Era molto buona con i bambini [...] Aveva un approccio pratico con loro. Li trattava nel modo giusto \u2013 una giusta combinazione di razionalit\u00e0 ed emozioni.\u00bb\nNel 1937 il fratello di Vittoria, Ernesto Luigi, mor\u00ec; subito dopo la cognata vedova mor\u00ec in un incidente aereo ad Ostenda, assieme al figlio ed alla sua famiglia (tutti nipoti di Vittoria). Una nipote di Vittoria, la principessa Cecilia di Grecia e Danimarca (figlia di Alice di Battenberg, primogenita di Vittoria), aveva sposato un nipote di Vittoria (figlio di Ernesto Luigi), Giorgio Donato d'Assia. Loro e i due giovani figli, Luigi ed Alessandro, furono tutti uccisi nell'incidente. Cecilia era incinta in quel momento ed il feto, nato morto, venne ritrovato tra le macerie. La figlia pi\u00f9 giovane di Cecilia, Giovanna, che non era sull'aereo, fu adottata dallo zio principe Luigi d'Assia e del Reno, ma la piccola sopravvisse solo per diciotto mesi ai suoi genitori, morendo nel 1939 di meningite.\nUn'altra tragedia segu\u00ec ben presto quando il figlio di Vittoria, Giorgio, mor\u00ec di un cancro alle ossa l'anno seguente. La nipote, Lady Pamela Hicks, ricord\u00f2 le lacrime della nonna. Nella Seconda guerra mondiale, Vittoria fu costretta dai bombardamenti a lasciare Kensington Palace, ed alloggi\u00f2 per un po' di tempo al Castello di Windsor assieme a re Giorgio VI. Il figlio Luigi e due dei suoi nipoti prestavano servizio nella \"Royal Navy\", mentre i suoi parenti tedeschi combattevano sull'altro fronte. Pass\u00f2 la maggior parte del suo tempo leggendo e preoccupandosi per i figli; la figlia Alice era rimasta nella Grecia occupata e non fu in grado di comunicare con la madre per quattro anni, nel culmine della guerra. Dopo la vittoria degli Alleati, al figlio Luigi venne offerta la carica di vicer\u00e9 dell'India, ma lei era fortemente contraria al fatto, sapendo che ricoprire quella posizione sarebbe stato difficile e pericoloso. Egli accett\u00f2 comunque.\nSi ammal\u00f2 di bronchite (fum\u00f2 fino all'et\u00e0 di sessant'anni) a casa del figlio Luigi a Broadlands, nello Hampshire, nell'estate del 1950. Dicendo che \u00ab\u00e8 meglio morire a casa\u00bb, Vittoria ritorn\u00f2 a Kensington Palace, dove mor\u00ec. Venne sepolta quattro giorni pi\u00f9 tardi nella chiesa di St. Mildred, a Whippingham sull'isola di Wight.\nDiscendenza.\nLa principessa Vittoria d'Assia e Luigi di Battenberg ebbero quattro figli:\nEredit\u00e0.\nCon l'aiuto della sua dama di compagnia, baronessa Sophie Buxhoeveden, Vittoria scrisse un memoriale mai pubblicato, conservato nell'archivio Mountbatten all'Universit\u00e0 di Southampton, che rimane un interessante fonte per gli storici reali. Una selezione di lettere della regina Vittoria alla nipote sono state pubblicate con i commenti di Richard Hough ed un'introduzione a cura della nipote di Vittoria, Patricia Mountbatten.\nIl figlio di Vittoria la ricord\u00f2 con affetto: \u00abMia madre capiva le cose al volo, era molto loquace, determinata e polemica. Con il suo magnifico cervello affinava lo spirito delle persone\u00bb. La nipote la credeva \u00abformidabile, ma che non metteva mai soggezione [...] una donna molto onesta, ricca di buonsenso e modestia.\u00bb Vittoria scrisse il suo tipicamente schietto epitaffio alla fine della sua vita nelle lettere e nelle conversazioni con il figlio:"}
{"id": "1942116", "revid": "76963", "url": "https://it.wikipedia.org/wiki?curid=1942116", "title": "Tetsuji Tamayama", "text": "Biografia.\nTetsuji Tamayama \u00e8 l'ultimo di quattro figli e ha tre sorelle maggiori. Incoraggiato dal suo senpai Takashi Kashiwabara, si \u00e8 affacciato alla sua carriera di attore televisivo e cinematografico. Ha cominciato la sua carriera come modello per \"CHECKMATE\" e molte altre riviste di moda. Dopo essersi diplomato, Tetsuji ha esordito come attore nel 1999 sul piccolo schermo nella serie TV \"Naomi\", debuttando successivamente al cinema nel 2001 con il ruolo di \"GaoSilver\" nel film \"Hyakujuu Sentai Gaoranger\" aprendo cos\u00ec la sua carriera ad altre scritture per altri film e serie televisive come \"Casshern\", \"Tokyo Love Cinema\" (2003) e \"ROCKERS\" che lo hanno reso famoso al pubblico giapponese.\nNel 2002 entra a far parte del cast di Koi ni utaeba, musical diretto da Sh\u016bsuke Kaneko, nel 2004 recita in Koibumi-biyori, adattamento cinematografico dell'omonimo manga di George Asakura (autrice conosciuta in Italia per la collana Cuori Colpiti, pubblicata dalla Flashbook).\nIn Italia \u00e8 stato conosciuto grazie al ruolo di Takumi Ichinose, bassista dei \"Trapnest\" nei due live action dell'anime \"Nana\"."}
{"id": "1942120", "revid": "21880", "url": "https://it.wikipedia.org/wiki?curid=1942120", "title": "Lytoceratina", "text": "I Lytoceratina Hyatt, 1889, sono un sottordine di Ammoniti presenti a partire dal Giurassico fino alla grande estinzione di massa avvenuta nel Cretaceo.\nHanno una conchiglia generalmente evoluta, con giri poco ricoprentesi, ombelico pi\u00f9 o meno ampio e giri a sezione pi\u00f9 o meno tondeggiante; per\u00f2 pu\u00f2 essere svolta o addirittura eteromorfa.\nI modelli conchigliari possono essere lisci o talvolta costati; quando \u00e8 presente il guscio spesso ricristallizzato in calcite, presentano una striatura che non si ripete generalmente sul modello calcareo. Hanno suture settali di tipo ammonitico, con lobi spesso arborescenti, complessi, formula: E L U2 U1v U1d Is. Si tratta di una sutura caratteristica che distingue i Lytoceratina dagli altri ammoniti, Phylloceratina e Ammonitina, particolarmente per il lobo interno, che Wiedmann e Kullman (1981) hanno definito Is (= settale); tale lobo pu\u00f2 abbracciare il precedente con due rami simmetrici, che sono la parte terminale del lobo, spesso, cruciforme.\nTassonomicamente il sottordine Lytoceratina comprende per Arkell e al. (1957), nel \"Treatise\", quattro superfamiglie: Lytoceratoidea, Ancyloceratoidea, Turrilitoidea e Scaphitoidea. Per Hoffmann (2015), che ha rivisto i Lytoceratoidea, essa comprende la fam. Lytoceratidae e quella dei Tetragonitidae. La prima raggruppa forme prevalentemente del Giurassico, la seconda quelle del Cretacico. Pi\u00f9 precisamente i Lytoceratoidea comprendono varie sottofamiglie; nell'ordine presentato da Hoffmann: Pleuroacanthitinae, Ectocentritinae, Lytoceratinae, Megalytoceratinae e Alocolytoceratinae, quella dei Tetragonitidae: Gaudryceratinae, Tetragonitinae e Gabbionoceratinae.\nIl genere rappresentativo del sottordine \u00e8 il \"Lytoceras Suess, 1865\"; poi si ricorda il Macroscaphites del Cretaceo, mentre un genere molto importante per la stratigrafia giurassica italiana (precisamente per il piano Hettangiano) \u00e8 il \"Pleuroacanthites\" Canavari 1883, che caratterizza l'Hettangiano superiore, trovato nei calcari grigi (ad Angulati) della zona di La Spezia.\nPer ulteriori osservazioni si pu\u00f2 consultare la Discussione di questa voce.\nBibliografia\nArkell W. J., Kummel B. and Wright C. W. (1957) - Mesozoic Ammonoidea. in \"Treatise on Invertebrate Paleontology, part L, Ammonoidea\". (R.C. Moore edit.) Geol. Soc. Am. and Univ. Kansas press. Lawrence, Meriden and New York.\nWiedmann J. and Kullmann J. (1981) - Ammonoid Sutures in Ontogeny and Phylogeny. Special vol., No 18, \"The Ammonoidea\" edit House M.R. and Senior J. R., Academic press, London and New York.\nHoffmann R. (2015) - Treatise online, n. 70, part L, Revised, vol. 3B, Chap. 3: Lytoceratoidea. KU Pal. Inst., the Univ. Kansas , Lawrence, I S S N 2153 - 4012."}
{"id": "1942122", "revid": "767487", "url": "https://it.wikipedia.org/wiki?curid=1942122", "title": "Shark Attack - Squali all'attacco", "text": "Shark Attack - Squali all'attacco \u00e8 un film per la televisione del 1999, diretto da Bob Misiorowski.\nTrama.\nUn biologo marino viene rapito da due assassini che lo gettano in pasto agli squali. Il giorno dopo Steven, un altro biologo, arriva in una citt\u00e0 africana dove incontra la sua amica Corinne; i due raggiungono il porto dove Steven salva un bambino che era caduto dalla sua canoa mentre stava per finire mangiato da uno squalo.\nPoco tempo dopo il dottor Miley e i suoi scienziati catturano uno squalo e scoprono che contiene il corpo di Mark (il biologo apparso all'inizio del film). Steven, venuto a conoscenza della sua morte, inizia subito le indagini con il pescatore Chris immergendosi in acqua con Corinne. Sul punto di risalire in superficie restano per\u00f2 intrappolati in una rete acquatica, ma dopo qualche sforzo, riescono a salire in superficie. Qui i due scoprono di essere nella terra degli indigeni: Chris rivela che soltanto loro hanno il diritto di catturare gli squali. Tornati a casa Steven conosce in signor Roddes, il capo della citt\u00e0. Una notte, Steven, per capire perch\u00e9 gli squali siano cos\u00ec aggressivi decide di ritornare nella terra degli indigeni con la sua squadra per catturare uno squalo bianco.\nTornati a casa Roddes informa i due che gli squali sono diventati pi\u00f9 feroci che mai. Steven scopre che in giro c'\u00e8 una malattia genetica che sta facendo ammalare molte persone, per cui Steven decide di immergersi insieme a Corinne in una gabba antisqualo per controllare, ma mentre cercano di aprire i barili per far uscire le bolle, vengono attaccati da tre squali bianchi; mentre risalgono, la gabbia comincia a bloccarsi, per\u00f2 alla fine i due riescono a risalire. Chris dice loro che mentre tirava su la gabbia qualcosa lo aveva colpito alle spalle. Qualche ora pi\u00f9 tardi una donna viene morsa alla gamba da uno squalo ma fortunatamente Steven si tuffa scacciando via lo squalo. Ritornati a casa i due decidono di andare a letto, quando all'improvviso ricompaiono gli stessi assassini di Mark che rapiscono i due per gettarli in pasto agli squali: i due riescono a salvarsi facendosi credere morti.\nLa mattina dopo, i due avvisano Roddes dell'accaduto: mentre cercano di rilassarsi, vengono scoperti dagli agenti di polizia e sono costretti a fuggire insieme a Chris. Per risolvere la situazione Steven decide di infiltrarsi di nascosto nel laboratorio del dottor Miley con Corinne per caricare tutti i dati sul suo dischetto. Vengono per\u00f2 scoperti dal dottore: Miley si sorprende nel vederlo e ordina di dagli il dischetto, che lei getta nell'acquario e poi scappa. Steven riesce a scappare, ma Corinne rimane intrappolata. Con il dischetto pieno di dati, Steven e Chris fuggono in barca mettendosi in salvo.\nSteven viene chiamato dal dottor Miley per un incontro con Roddes: dovr\u00e0 venire da solo, altrimenti uccideranno Corinne. Non avendo altra scelta, Steven accetta, ma Chris gli dice che vorrebbe tornare a pescare e che ha gi\u00e0 un piano per mandarlo da solo. Roddes e Miley sono infatti complici ed hanno organizzato l'assassinio di Mark. I due irrompono quindi nella casa di Roddes cercando dei documenti importanti nel suo armadio; Steven scopre che il problema \u00e8 il petrolio. Dopo la scoperta i due avvisano tutti del problema, convincendo le persone della citt\u00e0 ad unire le loro forze per andare a salvare Corinne. Steven, arrivato all'incontro, abbraccia Corinne e informa Roddes che ha scoperto il suo piano. Arrivano i rinforzi di Steven e combattono con gli uomini di Roddes: dopo una sparatoria, Roddes uccide Miley e scappa in elicottero, inseguito da Steven, i quali entrambi cadono in acqua mentre l'elicottero si schianta. Un enorme squalo bianco attacca i due mentre cercano di salire su una boa galleggiante. Steven riesce a salire e aiuta anche Roddes ma \u00e8 troppo tardi: anche lui viene divorato dallo squalo.\nCritica.\nFantafilm scrive che si tratta di un \"banale fanta-horror televisivo imbastito su una sceneggiatura farraginosa nella quale si intrecciano superficiali rimandi alle questioni della sperimentazione sugli animali e della tutela dell'ambiente: un prodotto di routine realizzato in fretta per cavalcare il successo di \"Deep Blue Sea\".\"\nSequel.\nIl film ha avuto tre sequel: \"Shark Attack 2\", \"\" e \"Shark Invasion\"."}
{"id": "1942124", "revid": "363629", "url": "https://it.wikipedia.org/wiki?curid=1942124", "title": "Elezioni parlamentari in Germania del 1920", "text": "Le elezioni legislative tedesche del 1920 furono le seconde consultazioni politiche della Repubblica di Weimar e si tennero il 6 giugno. Quando si conclusero, partirono i preparativi per l'inizio della prima legislatura del Reichstag.\nNonostante il crollo del Partito Socialdemocratico (SPD), che quasi dimezz\u00f2 i propri consensi pur rimanendo il primo partito, si pu\u00f2 affermare che il Paese che usc\u00ec da questa tornata elettorale fosse in prevalenza di sinistra: SPD, USPD (socialdemocratici indipendenti, veri vincitori di queste consultazioni) e KPD (comunisti) insieme superarono il 41% sia dei voti che dei seggi.\nL'affluenza fu del 79.2%. Dopo che vennero resi noti i risultati, si decise di proseguire con la presidenza di Friedrich Ebert."}
{"id": "1942134", "revid": "767487", "url": "https://it.wikipedia.org/wiki?curid=1942134", "title": "Lytoceras", "text": "Lytoceras \u00e8 un genere di molluschi cefalopodi estinto appartenente alle ammoniti, comunemente noti come litocerati.\nVisse principalmente nel Giurassico inferiore (185-170 milioni di anni fa), ma resti di forme molto simili sono note fino al Cretaceo superiore (70 milioni di anni fa). I suoi resti sono molto diffusi e si rinvengono in tutto il mondo, anche a latitudini estreme (Groenlandia, Alaska). Molti fossili, tuttavia, sono stati ritrovati in Europa (Italia, Francia, Inghilterra).\nDescrizione.\nQuesta ammonite era dotata di una conchiglia planispirale (avvolta cio\u00e8 in una spirale piana) e molto evoluta, senza alcun ricoprimento dei giri (\"serpenticona\"); l'ombelico, quindi, era molto ampio e poco profondo, con pareti ombelicali arrotondate e margine poco netto. La sezione dell'ultimo giro era sub-circolare. L'ornamentazione era costituita da sottili strie d'accrescimento, talora da sottili coste (\"costellae\") diritte, dall'andamento regolare. In alcune forme queste coste erano intervallate da costrizioni che attraversavano senza interrompersi la regione ventrale. La linea di sutura era di tipo ammonitico, con lobi e selle molto frastagliati; con almeno due lobi laterali bifidi, di cui uno molto pronunciato.\nHabitat.\nCome molte altre ammoniti successive, il litocerato era una forma nectonica, capace cio\u00e8 di nuoto attivo; ci\u00f2 sarebbe provato dalla forma della conchiglia. \u00c8 probabile che il litocerato fosse un predatore attivo, diffuso soprattutto nei depositi di mare profondo, nelle basse latitudini dell'antico oceano Tetide ma capace anche di colonizzare altri ambienti.\nClassificazione.\nQuesta ammonite primitiva si svilupp\u00f2 probabilmente da antenati come le ceratiti o \"Phylloceras\", per poi diffondersi nei mari di tutto il mondo in breve tempo. Alcune forme di litocerato raggiunsero taglie notevoli, nell'ordine di qualche decina di centimetri. Tra le forme pi\u00f9 note, da ricordare \"Lytoceras cornucopia\" e \"Lytoceras fimbriatum\". Si presume che queste ammoniti fossero alla base di tutte le altre ammoniti del Giurassico e del Cretaceo, e che abbiano dato origine direttamente anche ad alcuni esemplari di ammoniti svolte (ad es. \"Macroscaphites\")."}
{"id": "1942137", "revid": "24443", "url": "https://it.wikipedia.org/wiki?curid=1942137", "title": "Mount Amak", "text": ""}
{"id": "1942144", "revid": "767487", "url": "https://it.wikipedia.org/wiki?curid=1942144", "title": "Daniel Raschle", "text": ""}
{"id": "1942151", "revid": "111826009", "url": "https://it.wikipedia.org/wiki?curid=1942151", "title": "Minoru Honda", "text": "Minoro Honda era un coltivatore e un astrofilo. Honda ha scoperto dodici comete tra il 1940 e il 1968, tra di esse degna di menzione la cometa periodica 45P/Honda-Mrkos-Pajdu\u0161\u00e1kov\u00e1. \u00c8 conosciuto anche per la scoperta di dodici novae.\nQuando l'inquinamento luminoso afflisse l'osservatorio di Seijin-Sanso, vicino alla citt\u00e0 di Kurashiki, la moglie di Honda, Satoru Honda, spese l'indennit\u00e0 di pensionamento per comprare un nuovo sito in montagna.\nUna delle frasi pi\u00f9 famose di Minoru Honda \u00e8 quella che disse al pi\u00f9 giovane Kaoru Ikeya, prima che questi scoprisse la sua prima cometa:\nScoperte.\nScoperte in ordine cronologico.\nRiconoscimenti.\nGli asteroidi 3904 Honda e 8485 Satoru sono stati cos\u00ec chiamati in onore di Honda e della moglie. Il nome della localit\u00e0 sede dell'osservatorio \u00e8 ricordato dall'asteroide 11442 Seijin-Sanso.\nNel 1948 gli \u00e8 stata assegnata la 227\u00b0 medaglia Donohoe , nel 1949 gli furono assegnate la 232\u00b0 e la 240\u00b0 medaglie Donohoe. Nel 1970 gli fu assegnata la \"Amateur Astronomers Medal\" della \"Amateur Astronomers Association of New York\" .\nGli \u00e8 stata assegnata inoltre la \"M\u00e9daille du Centenaire\" della Soci\u00e9t\u00e9 Astronomique de France ."}
{"id": "1942158", "revid": "767487", "url": "https://it.wikipedia.org/wiki?curid=1942158", "title": "Shark Attack 2 - Lo squalo bianco", "text": "Shark Attack 2 \u00e8 un film del 2000, diretto da David Worth. Il film \u00e8 il sequel di \"Shark Attack\". Il film \u00e8 seguito da \"\". \u00c8 un film direct-to-video conosciuto anche come Lo squalo bianco.\nTrama.\nUna donna, Samanta, e sua sorella vengono attaccate da uno squalo bianco durante un'immersione. La sorella di Samanta viene divorata, ma la sorella riesce a cavare alla bestia un occhio. La notizia dello squalo arriva all'acquario Water World, dove il signor Michael Francisco lo vuole esporre come attrazione. Nick, uno dei suoi dipendenti, si prende la responsabilit\u00e0 di catturarlo, insieme agli amici John e Marc. Lo squalo viene catturato ed esposto, ma Nick nota alcuni particolari insoliti, come la coda esageratamente grande o la pinna caudale troppo alta, cos\u00ec decide di fare all'animale delle analisi del DNA. Il giorno dopo il Water World apre e alla visita partecipa anche Samanta, che precedentemente ha cercato di sparare allo squalo mentre era nella vasca, ma era stata fermata da Nick.\nFrancisco, intento a impressionare gli spettatori, decide di dar da mangiare allo squalo, ma Ken, l'addetto alla nutrizione, rimane col piede impigliato in una corda e viene trascinato nella vasca della bestia, che lo smembra e lo divora davanti al pubblico. Lo squalo riesce a scappare dall'acquario e Francisco licenzia Nick. Il giorno dopo, Roy, un naturalista della televisione, viene incaricato di cacciare lo squalo, e anche Nick, Marc, John e Samanta vogliono ucciderlo. Il mattino seguente Nick rivela che lo squalo \"assassino\" aveva un trasmettitore sul dorso, ma Roy ha gi\u00e0 catturato uno squalo, purtroppo quello sbagliato. La sera Nick e Samanta, che intanto si sono innamorati, scoprono una grotta dove sei enormi squali vivono in collettivit\u00e0.\nNick ha poi gli esiti delle analisi del DNA dello squalo: i globuli bianchi sono tre volte pi\u00f9 numerosi, il metabolismo \u00e8 molto pi\u00f9 veloce, la mentalit\u00e0 di gruppo si \u00e8 sviluppata e la crescita dell'animale \u00e8 precoce, le stesse caratteristiche vengono scovate nello squalo di Roy. Una gara di surf in pensiero gi\u00e0 da giorni viene quasi annullata da Nick, ma Francisco non vuole e decide di dar luogo alla gara, con delle reti anti-squalo. Roy e i suoi amici cercano di fermare gli squali, ma i compagni del naturalista vengono divorati. Le sei bestie perforano le reti ed entrano nel luogo della gara, sbranando e ferendo molte persone, tra cui Marc e John.\nIl giorno seguente Roy, Nick e Samanta decidono di collaborare per abbattere gli squali. Si equipaggiano con una pistola 9mm dalla potenza penetrante, con una bomba a timer e una bomba a detonazione. I tre si immergono, sfuggendo ai vari attacchi da parte degli squali. Il timer \u00e8 stato attivato nella grotta degli squali, ma Roy viene trascinato da uno dei grossi pesci nella grotta. Lo squalo \"assassino\" si dirige verso Samanta, ma Nick, con la 9mm penetrante, perfora il cranio dello squalo, uccidendolo. I due innamorati tornano sulla nave, per poi scoprire che Roy \u00e8 miracolosamente sopravvissuto."}
{"id": "1942160", "revid": "729019", "url": "https://it.wikipedia.org/wiki?curid=1942160", "title": "Lufthansa Airport Express", "text": "Il Lufthansa Airport Express \u00e8 un prestigioso treno che dal 1982 al 1993 ha effettuato servizio viaggiatori per conto di Lufthansa tra l'Aeroporto di Francoforte sul Meno e la stazione ferroviaria di D\u00fcsseldorf, nella Repubblica Federale Tedesca.\nPur non appartenendo ufficialmente alla rete Trans Europ Express, la Ferrovia Federale Tedesca consider\u00f2 il Lufthansa Airport Express come treno TEE, assegnando alle quattro coppie giornaliere le numerazioni , , e .\nStoria.\nIl servizio ferroviario, definito \"Volo a quota zero\" in quanto era contraddistinto da numero di volo come quello delle aerolinee, ebbe origine il 28 marzo 1982 quando, allo scopo di realizzare economie sul traffico aereo interno e decongestionare gli aeroporti di Francoforte sul Meno, Colonia-Bonn e D\u00fcsseldorf, la compagnia aerea tedesca Lufthansa stabil\u00ec un accordo commerciale con la Ferrovia Federale Tedesca (DB) per l'effettuazione di quattro coppie di treni giornalieri tra la stazione sotterranea dell'aeroporto di Francoforte e quella di D\u00fcsseldorf&lt;ref name=\"TEE2008/398\"&gt;.&lt;/ref&gt;.\nVennero approntati allo scopo i tre lussuosi e futuristici elettrotreni della serie 403 in grado di fornire 127 posti a sedere con tavolinetti a scomparsa per i pasti serviti a bordo dal personale, tutto Lufthansa (eccetto il macchinista e il capotreno). \nGli elettrotreni furono ridipinti per l'occasione con uno schema di coloritura in giallo e grigio.\nNel primo decennio di attivit\u00e0 vennero trasportati oltre un milione e mezzo di passeggeri, con un risparmio per la compagnia di circa il 40% del costo rispetto al corrispondente servizio aereo e un quoziente di puntualit\u00e0 che era stabile al 98%. Il posto a bordo era riservato ai clienti in possesso di biglietto aereo. Negli anni novanta il treno venne effettuato anche con carrozze e locomotive dei gruppi 103 e 111 \nNel 1991 vennero trasportati circa passeggeri tuttavia inizi\u00f2 il calo delle presenze a bordo scendendo al di sotto del 60% dei posti offerti; ci\u00f2 condusse alla decisione di sopprimere il servizio. Le ultime corse furono effettuate il 22 maggio 1993.\nPercorso e fermate.\nI Lufthansa Airport Express erano contraddistinti dalla numerazione Lufthansa a cui si affiancava quella della DB , 63/64, 65/66 e 67/68, che li considerava come treni Trans Europ Express (TEE) nonostante non appartenessero in alcun modo al raggruppamento o alla rete TEE.\nLe quattro coppie di treni collegavano a intervalli di tre o quattro ore nell'arco della giornata le stazioni di Francoforte Aeroporto, Bonn Hbf, Colonia Hbf, Colonia Deutz e D\u00fcsseldorf Hbf, coprendo il percorso di in 2 ore e 20 minuti per la relazione pi\u00f9 veloce e 2 ore e venticinque minuti per la pi\u00f9 lenta , con una velocit\u00e0 commerciale da 105 a , il cui valore piuttosto modesto era determinato dall'intenso traffico e dalla tortuosit\u00e0 della linea della riva sinistra del Reno che non permetteva agli elettrotreni ET 403 di sviluppare la velocit\u00e0 massima di &lt;ref name=\"TEE2008/398-399\"&gt;.&lt;/ref&gt;."}
{"id": "1942164", "revid": "6923", "url": "https://it.wikipedia.org/wiki?curid=1942164", "title": "Gran Premio motociclistico di San Marino 2007", "text": ""}
{"id": "1942165", "revid": "287204", "url": "https://it.wikipedia.org/wiki?curid=1942165", "title": "Specie di Salticidae (Q-Z)", "text": "Di seguito sono descritte tutte le specie della famiglia di ragni Salticidae il cui nome scientifico \u00e8 compreso fra la lettera \"Q\" e la lettera \"Z\", note al 13 luglio 2008.\nRafalus.\n\"Rafalus\" \nRarahu.\n\"Rarahu\" \nRhene.\n\"Rhene\" \nRhetenor.\n\"Rhetenor\" \nRhombonotus.\n\"Rhombonotus\" \nRhondes.\n\"Rhondes\" \nRhyphelia.\n\"Rhyphelia\" \nRishaschia.\n\"Rishaschia\" \nRogmocrypta.\n\"Rogmocrypta\" \nRomitia.\n\"Romitia\" \nRudra.\n\"Rudra\" \nSaaristattus.\n\"Saaristattus\" \nSadies.\n\"Sadies\" \nSaitidops.\n\"Saitidops\" \nSaitis.\n\"Saitis\" \nSaitissus.\n\"Saitissus\" \nSalpesia.\n\"Salpesia\" \nSalticus.\n\"Salticus\" \nSandalodes.\n\"Sandalodes\" \nSaraina.\n\"Saraina\" \nSarinda.\n\"Sarinda\" \nSarindoides.\n\"Sarindoides\" \nSassacus.\n\"Sassacus\" \nSchenkelia.\n\"Schenkelia\" \nScopocira.\n\"Scopocira\" \nScoturius.\n\"Scoturius\" \nSebastira.\n\"Sebastira\" \nSelimus.\n\"Selimus\" \nSemiopyla.\n\"Semiopyla\" \nSemnolius.\n\"Semnolius\" \nSemora.\n\"Semora\" \nSemorina.\n\"Semorina\" \nServaea.\n\"Servaea\" \nSibianor.\n\"Sibianor\" \nSidusa.\n\"Sidusa\" \nSigytes.\n\"Sigytes\" \nSiler.\n\"Siler\" \nSiloca.\n\"Siloca\" \nSimaetha.\n\"Simaetha\" \nSimaethula.\n\"Simaethula\" \nSimilaria.\n\"Similaria\" \nSimonurius.\n\"Simonurius\" \nSimprulla.\n\"Simprulla\" \nSitticus.\n\"Sitticus\" \nSobasina.\n\"Sobasina\" \nSoesiladeepakius.\n\"Soesiladeepakius\" \nSoesilarishius.\n\"Soesilarishius\" \nSondra.\n\"Sondra\" \nSonoita.\n\"Sonoita\" \nSparbambus.\n\"Sparbambus\" \nSpartaeus.\n\"Spartaeus\" \nSpilargis.\n\"Spilargis\" \nStagetillus.\n\"Stagetillus\" \nStenaelurillus.\n\"Stenaelurillus\" \nStenodeza.\n\"Stenodeza\" \nStergusa.\n\"Stergusa\" \nStertinius.\n\"Stertinius\" \nStichius.\n\"Stichius\" \nStoidis.\n\"Stoidis\" \nSumampattus.\n\"Sumampattus\" \nSynageles.\n\"Synageles\" \nSynagelides.\n\"Synagelides\" \nSynemosyna.\n\"Synemosyna\" \nTabuina.\n\"Tabuina\" \nTacuna.\n\"Tacuna\" \nTaivala.\n\"Taivala\" \nTalavera.\n\"Talavera\" \nTamigalesus.\n\"Tamigalesus\" \nTanybelus.\n\"Tanybelus\" \nTanzania.\n\"Tanzania\" \nTara.\n\"Tara\" \nTaraxella.\n\"Taraxella\" \nTariona.\n\"Tariona\" \nTarne.\n\"Tarne\" \nTarodes.\n\"Tarodes\" \nTasa.\n\"Tasa\" \nTatari.\n\"Tatari\" \nTauala.\n\"Tauala\" \nTelamonia.\n\"Telamonia\" \nTerralonus.\n\"Terralonus\" \nThammaca.\n\"Thammaca\" \nTheriella.\n\"Theriella\" \nThianella.\n\"Thianella\" \nThiania.\n\"Thiania\" \nThianitara.\n\"Thianitara\" \nThiodina.\n\"Thiodina\" \nThiratoscirtus.\n\"Thiratoscirtus\" \nThorelliola.\n\"Thorelliola\" \nThrandina.\n\"Thrandina\" \nThyene.\n\"Thyene\" \nThyenillus.\n\"Thyenillus\" \nThyenula.\n\"Thyenula\" \nTitanattus.\n\"Titanattus\" \nToloella.\n\"Toloella\" \nTomobella.\n\"Tomobella\" \nTomocyrba.\n\"Tomocyrba\" \nTomomingi.\n\"Tomomingi\" \nToticoryx.\n\"Toticoryx\" \nTrite.\n\"Trite\" \nTrydarssus.\n\"Trydarssus\" \nTullgrenella.\n\"Tullgrenella\" \nTulpius.\n\"Tulpius\" \nTusitala.\n\"Tusitala\" \nTutelina.\n\"Tutelina\" \nTuvaphantes.\n\"Tuvaphantes\" \nTylogonus.\n\"Tylogonus\" \nUdalmella.\n\"Udalmella\" \nUdvardya.\n\"Udvardya\" \nUgandinella.\n\"Ugandinella\" \nUluella.\n\"Uluella\" \nUroballus.\n\"Uroballus\" \nUrogelides.\n\"Urogelides\" \nUxuma.\n\"Uxuma\" \nVailimia.\n\"Vailimia\" \nVatovia.\n\"Vatovia\" \nVeissella.\n\"Veissella\" \nViciria.\n\"Viciria\" \nVinnius.\n\"Vinnius\" \nViroqua.\n\"Viroqua\" \nWallaba.\n\"Wallaba\" \nWanlessia.\n\"Wanlessia\" \nWedoquella.\n\"Wedoquella\" \nWesolowskana.\n\"Wesolowskana\" \nXenocytaea.\n\"Xenocytaea\" \nXuriella.\n\"Xuriella\" \nYacuitella.\n\"Yacuitella\" \nYaginumaella.\n\"Yaginumaella\" \nYaginumanis.\n\"Yaginumanis\" \nYamangalea.\n\"Yamangalea\" \nYepoella.\n\"Yepoella\" \nYllenus.\n\"Yllenus\" \nYogetor.\n\"Yogetor\" \nZebraplatys.\n\"Zebraplatys\" \nZenodorus.\n\"Zenodorus\" \nZeuxippus.\n\"Zeuxippus\" \nZulunigma.\n\"Zulunigma\" \nZuniga.\n\"Zuniga\" \nZygoballus.\n\"Zygoballus\" "}
{"id": "1942172", "revid": "121756208", "url": "https://it.wikipedia.org/wiki?curid=1942172", "title": "Albanese (cognome)", "text": "Albanese \u00e8 un cognome di lingua italiana.\nVarianti.\nAlbanesi, Albanesij.\nDiffusione.\nCognome diffuso soprattutto nell'Italia meridionale e nell'Italia settentrionale. Secondo un rilevamento statistico effettuato nel 2000 dalla Seat Pagine Gialle, il cognome Albanese con 6.271 occorrenze rientrava tra i primi 200 cognomi italiani pi\u00f9 frequenti (192\u00ba posto).\nEtimologia.\nDeriva dal termine \"albanese\", cio\u00e8 \"originario dell'Albania\". Ma pu\u00f2 anche derivare da localit\u00e0 italiane che hanno come toponimo \"Albano\", \"albanus\", dal latino \"albus\" (\"bianco\"), pi\u00f9 il suffisso latino \"-ensis\", che indica appartenenza, con il significato di \"nativo o abitante di Albano\".\nStoria.\nIl cognome Albanese nacque come soprannome dato a persone di origine albanese, o perch\u00e9 venivano direttamente dall'Albania o perch\u00e9 originari delle colonie albanesi dell'Italia meridionale. Il cognome si diffuse nel periodo delle repubbliche marinare, quando, specialmente a Venezia, vennero arruolati soldati fra gli albanesi. In altri casi, il cognome pu\u00f2 essere di origine toponomastica e derivare da localit\u00e0 italiane che hanno come toponimo \"Albano\": Albano di Lucania in provincia di Potenza, Albano Sant'Alessandro in provincia di Bergamo, Albano Vercellese in provincia di Vercelli, Albano Laziale in provincia di Roma.\nAraldica.\nTra i cognomi di questo gruppo, gli Albanesij hanno il titolo di \"nobili generici\"."}
{"id": "1942181", "revid": "339392", "url": "https://it.wikipedia.org/wiki?curid=1942181", "title": "Cristob\u00e0l", "text": ""}
{"id": "1942182", "revid": "287204", "url": "https://it.wikipedia.org/wiki?curid=1942182", "title": "Dario Guzzon", "text": "Biografia.\nDario Guzzon, \u00e8 uno dei tre componenti del gruppo di fumettisti che si firma EsseGesse, noto dagli anni Cinquanta per aver inaugurato la produzione di storie in \u00e9quipe, scambiandosi a seconda delle esigenze il ruolo di sceneggiatore, matite e chine. I personaggi pi\u00f9 celebri da loro creati: \"Il Grande Blek\", \"Capitan Miki\", \"Il Comandante Mark\", \"Alan Mistero\", pubblicati con successo sia in Italia sia all'estero.\nDiplomato maestro elementare, Guzzon frequenta la scuola d'arte dal 1946 al 1948, poi la Libera Accademia di Belle Arti, dove insegnano i pittori torinesi Micheletti, Bercetti, Stroppa e Tribaudino.\nNel 1948 inizia a lavorare per l'editrice torinese Taurinia, che gli affida le copertine illustrate a mezza tinta (china diluita) per la rivista \"Piccina\", un periodico nato sulla scia di \"Grand H\u00f4tel\". Qui incontra Pietro Sartoris, anch'egli insegnante elementare ai suoi primi passi nel fumetto. I due iniziano subito a lavorare in tandem.\nQuando la Taurinia chiude, Guzzon e Sartoris si trasferiscono a Milano dove trovano da disegnare alle Edizioni Alpe dell'editore Giuseppe Caregaro, che affida a Guzzon alcuni episodi per la testata \"Cucciolo\". Altro lavoro arriva dall'editore Tristano Torelli, quando i due incontrano Giovanni Sinchetto, il terzo torinese. I tre artigiani factotum decidono di formare un trio chiamandosi con la sigla EsseGesse, ottenuta dalle iniziali dei loro cognomi.\nI primo loro personaggio in team viene pubblicato nel 1950 sul settimanale torinese \"La Gazzetta dei Piccoli\": \"Olenwald, il Nibelungo\", seguito da \"Kinowa\" e i pi\u00f9 noti Blek e Miki per la Dardo di Milano dell'editore Gino Casarotti.\nGuzzon, l'ultimo dei tre a scomparire, chiude la carriera realizzando i numeri annuali dello speciale per la Bonelli Editore de \"Il Comandante Mark\", con la collaborazione di Lina Buffolente, fino al 1995 (lasciando poi a lei la continuazione della serie), 'Signora del fumetto italiano' con la quale tenter\u00e0 pure, dal 1994, un ultimo nostalgico rilancio dei classici Blek e Miki nel formato originale in striscia."}
{"id": "1942186", "revid": "1310927", "url": "https://it.wikipedia.org/wiki?curid=1942186", "title": "Sociedad An\u00f3nima Deportiva Am\u00e9rica", "text": "La Sociedad An\u00f3nima Deportiva Am\u00e9rica, meglio nota come Am\u00e9rica de Cali \u00e8 una societ\u00e0 calcistica colombiana. La societ\u00e0 \u00e8 stata fondata nel 1927 ed \u00e8 una delle societ\u00e0 calcistiche colombiane ad aver vinto di pi\u00f9 sia in campo nazionale che in quello internazionale. La societ\u00e0 ha vinto 14 campionati nazionali e ha raggiunto per quattro volte la finale della Copa Libertadores e dal suo settore giovanile sono usciti alcuni dei calciatori pi\u00f9 importanti della Colombia.\nStoria.\nGli Inizi.\nNel 1918, alcuni studenti che frequentavano il Colegio Santa Librada fondarono l'\"America F.C.\", per competere contro le altre scuole. La squadra vinse la Copa Centenario Batalla de Boyac\u00e1 nel 1919. La maglia del club era di colore azzurro a strisce bianche, calzoncini azzurri, e calzettoni a strisce orizzontali bianche e azzurre che si ispiravano a quelli del club argentino del .\nL'Am\u00e9rica de Cali fu fondata il 13 febbraio 1927 in uno dei quartieri pi\u00f9 poveri di Cali. Dopo essere stati espulsi dal campionato regionale, l'Am\u00e9rica decise di viaggiare attraverso il paese per confrontarsi con altri club colombiani. Il 16 febbraio 1948, l'Am\u00e9rica divenne il primo club professionistico colombiano, contribuendo in modo significativo all'istituzione del campionato nazionale colombiano.\nI primi campionati.\nL'Am\u00e9rica, nonostante il suo ruolo importante nel calcio nazionale non raggiunse il secondo posto fino al 1960 e non ottenne la qualificazione alla Copa Libertadores fino al 1969. Nel 1979, con l'assunzione dell'allenatore Gabriel Ochoa Uribe, l'Am\u00e9rica supera il periodo stentato degli inizi: nei 12 anni in cui Ochoa Uribe rimase in carica, l'Am\u00e9rica vinse i suoi primi 7 campionati nazionali. L'Am\u00e9rica raggiunse inoltre la finale della Copa Libertadores tre volte consecutivamente tra il 1985 e il 1987, perdendo tutte le volte.\nIl titolo del 1979 e le stagioni successive.\nIl 19 dicembre 1979, l'Am\u00e9rica vinse il suo primo titolo nazionale, nel giorno conosciuto come \"Aquel 19\", dal titolo di una canzone di Alberto Beltran. I fans festeggiarono a lungo il titolo, atteso per anni, ottenuto sconfiggendo l'Uni\u00f3n Magdalena. Prima della vittoria del titolo nazionale, i maggiori successi del club erano stati la vittoria per 5-0 contro i rivali cittadini del Deportivo Cali, la stagione terminata con 0 sconfitte nel 1967, i secondi posti nel 1960 e nel 1969 e il piazzamento nella Coppa Libertadores 1970.\nDopo soli tre anni dalla conquista del primo titolo nazionale, l'Am\u00e9rica de Cali andava verso la conquista del secondo. In un giorno freddo e grigio, la squadra era a Bogot\u00e0 per la partita contro i Millonarios. La vittoria arriv\u00f2 per un goal a zero, e, grazie anche ai risultati delle altre squadre pretendenti, l'Am\u00e9rica vinse il titolo.\nNel 1983 il club aveva rinnovato la rosa on occasione della Copa Libertadores.Daniel Teglia, Claudio Casares, Willington Ortiz, Rafael \"Vallenato\" Agudelo, Henry Alape, Jorge Porras, e Luis Antonio Marcollata erano i rinforzi principali, insieme ai brasiliani Ademir Praticio e Coccota. L'eliminazione in semifinale della squadra non influenz\u00f2 i giocatori che vinsero comunque il titolo nazionale. Willington Ortiz e Juan Manuel Battaglia segnarono 40 reti in due formando un attacco devastante che contribu\u00ec alla conquista del titolo di quell'anno.\nCon le stesse impostazioni tattiche, l'America de Cali vinse il suo quarto titolo, sempre sotto la guida di Gabriel Ochoa Uribe. Nel 1985, dopo una stagione di grandi successi, il club si trov\u00f2 nuovamente ad avere l'opportunit\u00e0 di vincere il titolo all'ultima giornata, nella partita contro l'Atl\u00e9tico Junior. America de Cali schier\u00f2 due trequartisti come Roberto Caba\u00f1as e Alex Escobar, e pass\u00f2 in vantaggio; l'Atl\u00e9tico Junior opponeva una fiera resistenza e si rendeva pericoloso, ma alla fine l'Am\u00e9rica vinse 1-0 conquistando il quinto titolo.\nNel 1986 l'Am\u00e9rica vinse il quinto titolo consecutivo superando il precedente record di quattro stabilito dai Millonarios. La vittoria del titolo, arrivata durante il match contro i rivali del Deportivo Cali, fu salutata con entusiasmo dai tifosi.\nanni novanta.\nIl campionato del 1989 venne sospeso a causa dell'omicidio dell'arbitro \u00c1lvaro Ortega. Nel 1990, l'America de Cali vinse il titolo, l'ultimo di Gabriel Ochoa Uribe. Dopo la partenza di Uribe, Francisco Maturana assume la guida del club, che nel 1992 porta alla conquista dell'ottavo titolo della sua storia, assistito da Diego Uma\u00f1a. Cinque anni dopo l'Am\u00e9rica conquista il campionato pi\u00f9 lungo mai disputato in Colombia (un anno e mezzo), quello del 1996-1997 vincendo in finale contro l'Atl\u00e9tico Bucaramanga.\nNel 1996, l'Am\u00e9rica fu classificata al secondo posto dall'IFFHS tra le squadre di club, preceduta dalla . Nel 1999, il club raggiunge la finale del campionato nazionale contro l'Atl\u00e9tico Nacional, perdendo ai rigori. Nel 1999 la squadra vince il suo primo titolo internazionale, la Coppa Merconorte.\nLa quarta finale di Libertadores.\nNel 1996 l'Am\u00e9rica de Cali raggiunge nuovamente la finale di Copa Libertadores, nuovamente affrontando il River Plate. La prima partita giocata a Cali viene vinta dall'Am\u00e9rica per 1-0 grazie ad un gol di Antony de \u00c1vila, che si prese cos\u00ec una momentanea rivincita dalla finale del 1986. Al ritorno \u00d3scar C\u00f3rdoba si rese protagonista nei due gol segnati da Hern\u00e1n Crespo con due errori che di fatto consegnarono la coppa al River.\nAnni Novanta.\nNel 1995, la Corporaci\u00f3n Deportiva Am\u00e9rica subiva gli effetti dell\"'Ordine Esecutivo 12978\",conosciuto in Colombia come \"Lista Clinton\". A causa di connessioni con i cartelli della droga, gli Stati Uniti d'America imposero alle societ\u00e0 di non avere rapporti diretti d'affari con l'Am\u00e9rica de Cali.\nDa allora, i problemi economici della societ\u00e0 diventarono gravi, con 2 milioni di dollari di debito., sopravvivendo solo grazie agli incassi dello stadio e alla vendita di materiale ufficiale del club, oltre alla cessione dei principali giocatori.\nNuovo Millennio.\nL'inizio del XXI secolo fu un momento positivo dal punto di vista sportivo per la squadra: infatti l'Am\u00e9rica conquist\u00f2 3 titoli nazionali consecutivi.\nNel 2000 conquist\u00f2 il suo decimo titolo.\nNel 2001 conquist\u00f2 il suo undicesimo titolo, sconfiggendo in finale l'Independiente Medell\u00edn.\nNel 2002 la squadra vinse il suo dodicesimo titolo: l'Am\u00e8rica vinse il Torneo Apertura, il primo torneo \"corto\" ad assegnare il titolo nazionale in base al nuovo formato adottato, battendo nella finale l'Atl\u00e9tico Nacional.\nNel 2008 l'Am\u00e9rica, sotto la guida di Diego Uma\u00f1a assistito dal vice Alex Escobar, si qualific\u00f2 per la finale del campionato in entrambi i tornei della stagione; nella finale del Torneo Apertura affront\u00f2 il Boyac\u00e1 Chic\u00f3 venendo sconfitta solo ai rigori. Nella finale del Torneo Finalizaci\u00f3n affront\u00f2 l'Indipendiente Medell\u00ecn, vincendo sia la gara d'andata che quella di ritorno, conquistando il suo 13\u00ba campionato e diventando all'epoca la squadra ad aver conquistato pi\u00f9 titoli in ambito nazionale a pari merito con i Millonarios di Bogot\u00e0, ora a quota 14.\nRivalit\u00e0.\nAm\u00e9rica de Cali vs Deportivo Cali.\nQuesta partita \u00e8 chiamata \"el cl\u00e1sico vallecaucano\", ovvero \"Derby di Valle del Cauca\". I due club messi insieme hanno conquistato 20 titoli rendendo Cali una delle citt\u00e0 pi\u00f9 significative per il calcio colombiano. La prima partita ebbe luogo nel 1931, con una sconfitta dell'Am\u00e9rica contro il Cali Football Club per 0-1. A causa dell'arbitraggio discusso furono pubblicati articoli di protesta.\nNel 1969, il Deportivo Cali sconfisse l'America e vinse il titolo.\nNel 1986 e nel 1992 avvenne invece il contrario.\nAm\u00e9rica de Cali vs Atl\u00e9tico Nacional.\nDal 1979, Am\u00e9rica e Nacional hanno disputato 15 finali. La pi\u00f9 recente risale al 2002, durante la quale l'Am\u00e9rica sconfisse il Nacional in entrambe le partite conquistando il dodicesimo titolo.\nAm\u00e9rica de Cali vs Millonarios.\nQuesti due club hanno 25 titoli in due. La rivalit\u00e0 inizi\u00f2 negli anni settanta; nella finale del 1982, l'Am\u00e9rica de Cali sconfisse i Millonarios nello stadio El Campin, vincendo il secondo titolo.\nAm\u00e9rica de Cali vs Santa Fe.\nQuesta rivalit\u00e0 \u00e8 la pi\u00f9 recente ed \u00e8 stata originata da trasferimenti di giocatori del Santa Fe all'Am\u00e9rica per prezzi relativamente bassi. Nella finale della Coppa Merconorte 1999 l'Am\u00e9rica sconfisse proprio il Santa Fe ai rigori. L'11 maggio 2005, durante un match allo stadio El Campin, le due tifoserie si scontrarono e una persona mor\u00ec durante la rissa.\nTifosi.\nLa maggior parte dei gruppi di tifosi si sono costituiti negli anni settanta: i nomi sono \"Estrella Roja\", \"El Reloj\", \"Sentimiento Rojo\" e \"Aquel 19\" tra gli altri. La maggior parte dei gruppi sono ancora attivi e sono situati nella sezione est dello stadio. Nel 1991 nasce \"La Furia Roja\", gruppo di tifosi dei quartieri poveri di Cali che si caratterizza per la sua assidua presenza nelle trasferte. Nel 1997, \u00e8 stata fondata la barra brava di \"Baron Rojo Sur\".\nDivisa.\nL'Am\u00e9rica inizialmente vestiva una casacca a strisce bianche e azzurre, simile a quella del Racing Club di Avellaneda; successivamente il club pass\u00f2 ad una divisa rossa e blu. Dal 1927 al 1931,le divise erano rosse con calzoncini bianchi o bianche con calzoncini rossi.\nStemma.\nIl primo scudetto del club, quando il calcio in Colombia inizi\u00f2 con i club dilettantistici, era conosciuto a met\u00e0 degli anni '30, questo scudetto era la mappa del Sud America in riferimento al nome della squadra che si era affermata come \"'America FC' \", \u00e8 stato utilizzato fino al 1939.\nIl simbolo del diavolo apparve per la prima volta sullo stemma dell'Am\u00e9rica nel 1940 a causa della credenza che i giocatori del club giocassero \"come diavoli\" in campo. Durante il periodo in cui Gabriel Ochoa Uribe guidava il club, il diavolo era ritenuto sconveniente, e fu rimosso per un periodo per ragioni religiose. In quel lasso di tempo lo stemma recava il numero di stelle corrispondente al numero di campionati vinti al posto del diavolo.\nNel 1992, il simbolo diabolico fu completamente rimosso. In occasione dei 70 anni di storia, il diavolo riapparse sulle divise e nel 2007, per celebrare gli 80 anni del club, il diavolo \u00e8 temporaneamente tornato nello stemma, recando la scritta \"1927-2007\" e le 12 stelle.\nStrutture.\nStadio.\nLo stadio dell'Am\u00e9rica \u00e8 intitolato a Pascual Guerrero, fu costruito dal 1935 al 1937 e inaugurato nel 1937. Lo stadio \u00e8 stato utilizzato per varie competizioni, come la Copa Am\u00e9rica 2001 o i VI Giochi panamericani, nel 1971. Lo stadio ha una capienza di 45.195 spettatori, ed ospita anche le partite dei rivali cittadini del Deportivo Cali."}
{"id": "1942198", "revid": "339392", "url": "https://it.wikipedia.org/wiki?curid=1942198", "title": "Super League Svizzera", "text": ""}
{"id": "1942200", "revid": "1186766", "url": "https://it.wikipedia.org/wiki?curid=1942200", "title": "Alba (cognome)", "text": "Alba \u00e8 un cognome di lingua italiana.\nVarianti.\nAlbo, Albi, D'Alba e D'Albis.\nAlterati e derivati.\nAlbano, Albani, Albanelli, Albanis.\nComposti.\nAlbachiara, Albagiara, Albamonte.\nCorrispondenti in altre lingue.\nNelle aree di lingua spagnola \u00e8 diffuso l'omonimo cognome \u00c1lba, al quale fa capo anche una storica famiglia.\nDiffusione.\nAlba \u00e8 diffuso nell'Italia meridionale, soprattutto in Puglia e in Sicilia e a ci\u00f2 pu\u00f2 aver contribuito la sovrapposizione del cognome spagnolo \u00c1lba; Albano invece \u00e8 diffuso un po' in tutta l'Italia ma \u00e8 concentrato soprattutto a Napoli. Albo \u00e8 presente nel Sud e in Sicilia, il composto Albagiara invece \u00e8 sardo. Inoltre il cognome Alba \u00e8 attestato al nord, particolarmente nell'alto vicentino dove \u00e8 presente nelle forme Dall'Alba e Alba dal quale quest'ultimo deriva. In questo caso Dall'Alba e Alba non derivano dal latino Albus (bianco), bens\u00ec dal medio alto tedesco \"albes\", \"albe\" \"alpe\" , che vuol dire \"pascolo di montagna\". Le prime forme del cognome si trovano in San Ulderico di Tretto, anticamente Comune autonomo, ora sotto il comune di Schio (VI). Il cognome poi piano piano venne latinizzato e venetizzato nelle forme \"a d'albes\", \"ab alba\", \"dal Alba\" per giungere nella sua attuale forma \"Dall'Alba\". Quanto detto sopra vale per il cognome Dall'Alba. Il cognome Dall'Alba \u00e8 ora presente anche in Brasile nel distretto di Rio Grande do Sul dove sono presenti anche molte comunit\u00e0 venete. Qui emigrarono i primi coloni Dall'Alba (Luigi Dall'Alba) provenienti da San Rocco di Tretto. Ora ritorniamo a parlare del cognome Alba derivante da Dall'Alba. Nel 1630 l'Italia del nord \u00e8 stata falcidiata dalla peste con citt\u00e0 e campagne del veneto che subirono devastazioni di uomini donne e bambini. Si calcol\u00f2 una perdita superiore al 30%. I grandi proprietari terrieri della pianura vicentina cercarono lavoranti presso le comunit\u00e0 montane che maggiormente furono risparmiate dal morbo. Scesero quindi in pianura, nel comune di Montecchio Precalcino, Sebastian Dall'Alba (nato a S. Ulderico il 28.11.1596) con i figli Odorico e Joanem, nel giro di due decenni, questi Dall'alba vennero poi registrati come \"Alba\", ecco spiegato l'origine del cognome Alba del vicentino. (Scritto da Alba Remigio residente in Villafranca di Verona il 19 maggio 2016).\nEtimologia.\nAlba pu\u00f2 derivare o dal nome femminile Alba, o da vari toponimi Alba diffusi un po' in tutta Italia (come per esempio Alba in Piemonte o Alba Adriatica); Albano invece pu\u00f2 derivare o dal nome di persona Albano oppure \u00e8 un etnico legato alle varie localit\u00e0 di nome Albano (come Albano Laziale, Albano Sant'Alessandro, Albano Vercellese, Albano di Lucania) o ancora \u00e8 un soprannome dovuto all'origine albanese del capostipite come nel caso degli Albani di Montefeltro. Infine, Albo deriva dal paese di Albi in provincia di Catanzaro.\nStoria.\nSulla diffusione dei cognomi Alba e Albano pu\u00f2 aver influito nel Medioevo il culto di alcuni santi con questo nome: sant'Alba martire in Africa, Albano da Magonza, Albano d'Inghilterra e sant'Albano compagno di san Maurizio martire. Gli Albani di Montefeltro derivano il proprio cognome dalla contrazione di \"Albanesi\", soprannome dato loro in virt\u00f9 del loro capostipite, Filippo Lazj, profugo dall'Albania dopo la morte nel 1468 di Giorgio Castriota Scanderbeg e l'occupazione di quel paese da parte dei turchi.\nAraldica.\nAlcuni cognomi di questo gruppo appartengono a famiglie nobili (nobili, conti e duchi) e precisamente: Alba, Albamonte, Albamonte Siciliano, Albani e Albany. Motti degli Albani sono: \"Robur ab astris\", cio\u00e8 \"la forza viene dalle stelle\", \"Aliis non sibi clemens\", cio\u00e8 \"clemente con gli altri ma non con s\u00e9 stesso\" (allusione a papa Clemente XI) e \"pensa al fine\"."}
{"id": "1942201", "revid": "320578", "url": "https://it.wikipedia.org/wiki?curid=1942201", "title": "FC UGS Gen\u00e8ve", "text": ""}
{"id": "1942205", "revid": "913245", "url": "https://it.wikipedia.org/wiki?curid=1942205", "title": "Kerron Stewart", "text": "Biografia.\nNel 2007 partecipa ai Mondiali di Osaka ottenendo un 7\u00ba posto sui 100 metri piani ed una medaglia d'argento con la staffetta 4\u00d7100 metri giamaicana.\nNel 2008 vince il titolo nazionale giamaicano sui 100 m col tempo di 10\"80, presentandosi alle Olimpiadi di Pechino come una delle possibili protagoniste. Ai Giochi olimpici vince la medaglia d'argento sui 100 metri dietro a Shelly-Ann Fraser e a pari merito con Sherone Simpson, ottenendo cos\u00ec uno storico podio tutto giamaicano nella prova regina della velocit\u00e0. A questa medaglia, va poi ad aggiungersi anche il bronzo sui 200 m col tempo di 22\"00. \u00c8 protagonista anche alle IAAF World Athletics Final di Stoccarda dello stesso anno, arrivando seconda sui 100 m e terza sui 200 m.\nIl 10 luglio 2009 al Golden Gala di Roma ottiene il suo nuovo primato sui 100 m con 10\"75, terzo miglior tempo di sempre di un'atleta giamaicana sui 100 m piani, preceduta dalle sole Shelly-Ann Fraser (10\"73) e Merlene Ottey (10\"74).\nNel mese di agosto, ai Mondiali di Berlino vince l'argento sui 100 m, preceduta nuovamente dalla connazionale Shelly-Ann Fraser; in questa occasione Kerron Stewart eguaglia il suo primato personale di 10\"75. All'argento della prova individuale va poi ad aggiungersi l'oro conquistato con la staffetta 4\u00d7100 metri."}
{"id": "1942209", "revid": "38120", "url": "https://it.wikipedia.org/wiki?curid=1942209", "title": "Furi Kura", "text": ""}
{"id": "1942216", "revid": "6923", "url": "https://it.wikipedia.org/wiki?curid=1942216", "title": "Rifugio Schiazzera", "text": "Il rifugio Alpe Schiazzera \u00e8 un rifugio situato nel comune di Vervio (SO), in Val Saiento, nelle Alpi Retiche occidentali, a 2079\u00a0m s.l.m.\nStoria.\nNato dalla ristrutturazione di un'antica caserma della Guardia di finanza.\nGestione.\nIl rifugio \u00e8 interamente gestito da volontari dell'Operazione Mato Grosso."}
{"id": "1942217", "revid": "767487", "url": "https://it.wikipedia.org/wiki?curid=1942217", "title": "Chiesa orientale (Middelburg)", "text": "La chiesa orientale (in olandese \"Oostkerk\") \u00e8 una chiesa protestante di Middelburg, nei Paesi Bassi.\n\u00c8 una chiesa barocca con pianta centrale ottagonale e cupola, dichiarata Rijksmonument nel 1966.\nStoria e descrizione.\nLa chiesa venne disegnata da Bartholomeus Drijfhout e Pieter Post nel 1647; e costruita fra il 1648 e il 1667.\nDopo la morte di Drijfhout, nel 1651, l'edificio venne continuato da architetto Arent van 's Gravezande da Leida, gi\u00e0 autore della \"Marekerk\" di Leida.\nAll'interno sono due vetrate del 1664 e due pulpiti, uno del XVII e l'altro XVIII secolo. Un organo barocco, bianco, venne realizzato nel 1781 dai fratelli de Rijckere da Kortrijk e ampliato nel 1782 e 1783 da J. Reichner e J. van Overbeek."}
{"id": "1942220", "revid": "767487", "url": "https://it.wikipedia.org/wiki?curid=1942220", "title": "Banane al cioccolato", "text": "Banane al cioccolato \u00e8 un film pornografico del 1986 diretto da Riccardo Schicchi.\nDescrizione.\nQuinta pellicola diretta dal regista di Augusta e terzo pornografico interpretato dall'attrice Ilona Staller, ebbe un grande successo di pubblico. Il film \u00e8 caratterizzato da una successione di scene di sesso interrazziale interpretate dall'attrice ungherese.\nPrima delle scene di sesso l'attrice incita i suoi telespettatori al sesso protetto e a volte, tra una scena e l'altra, si prodiga in consigli su una sana e gradevole educazione sessuale."}
{"id": "1942222", "revid": "767487", "url": "https://it.wikipedia.org/wiki?curid=1942222", "title": "Boyfriend (Alphabeat)", "text": "Boyfriend \u00e8 il terzo della pop band danese Alphabeat e che ha riscosso uno straordinario successo in tutta Europa.\nIl Video.\nIl video presenta una mano che finge di suonare un pianoforte e che poi disegna."}
{"id": "1942232", "revid": "36426", "url": "https://it.wikipedia.org/wiki?curid=1942232", "title": "Chiesa di Santa Barbara (Villacidro)", "text": "La parrocchiale di Santa Barbara \u00e8 il luogo di culto cattolico principale di Villacidro. Sorge in piazza Santa Barbara, nel nucleo storico dell'abitato.\nStoria e descrizione.\nNelle sue parti pi\u00f9 antiche, la chiesa attuale risale al XVI secolo. Nel 1670 iniziarono i lavori di restauro, voluti dall'arcivescovo di Cagliari Pietro Vico, per mano del genovese Domenico Spotorno, attivo negli stessi anni anche nei restauri del duomo di Cagliari. Il tempio, trasformato in stile barocco, continu\u00f2 ad essere arricchito anche nel XVIII secolo, quando, nel 1767, Villacidro pass\u00f2 alla diocesi di Ales e divenne sede di una residenza dei vescovi di Ales.\nLa chiesa di Santa Barbara \u00e8 caratterizzata esternamente dalla facciata, con terminale a doppia inflessione, o \"a cappello di carabiniere\", affiancata a sinistra dall'alto campanile. Quest'ultimo, a canna quadra, venne eretto tra il 1639 e il 1756, anno in cui venne completata l'attuale copertura, a cupola su tamburo ottagonale. Il portale bronzeo (1992) presenta le raffigurazioni della Madonna, dei santi Barbara e Sisinnio e di alcuni luoghi simbolo di Villacidro, come la cascata di \"Sa Spendula\".\nL'interno \u00e8 a pianta rettangolare, con navata unica voltata a botte e tre cappelle intercomunicanti per lato, queste ultime coperte da cupole semisferiche. La \"cappilla mayor\" (presbiterio) \u00e8 in stile gotico catalano; a pianta rettangolare, presenta volta a crociera stellare costolonata. L'elegante altare maggiore in marmi policromi e la balaustra che lo precede, sono opere settecentesche di Giovanni Battista e Domenico Spazzi. Nel paliotto dell'altare sono tre medaglioni in marmo bianco, raffiguranti in bassorilievo santa Barbara, san Pietro apostolo e san Sisinnio, mentre nella nicchia centrale \u00e8 custodita una statua lignea di santa Barbara. Dietro l'altare si trova in coro ligneo settecentesco. Risalgono al XVIII secolo anche il pulpito e il fonte battesimale, marmorei, e l'organo (1757).\nAll'interno della chiesa si trovano le tombe di due vescovi di Ales-Terralba, monsignor Michele Antonio Aymerich (morto nel 1806) e monsignor Giuseppe Stanislao Paradiso (morto nel 1822), entrambi morti a Villacidro."}
{"id": "1942233", "revid": "404338", "url": "https://it.wikipedia.org/wiki?curid=1942233", "title": "Alberi (cognome)", "text": "Alberi \u00e8 un cognome di lingua italiana. \nVarianti.\nAlbero, Albera, Albari, Albore, Arbora, Arbore, Arborio (pronuncia \"arb\u00f2rio\"), D'Albero (tutti tranne Arborio con l'accento sulla \"a\" iniziale).\nAlterati e derivati.\nAlberelli (pron. \"alber\u00e8lli\"), Alberini, Alberino, Alberoni (pron. \"alber\u00f3ni\"), Alberone (pron. \"alber\u00f3ne\"), Alberione (pron. \"alberi\u00f3ne\"), Alberani, Alboreto (pron. \"albor\u00e9to\"), Albor\u00e9, Albrieux.\nCorrispondenti in altre lingue.\nAl cognome italiano Alberi e suoi derivati corrisponde il cognome francese Albrieux.\nDiffusione.\nCognome diffuso in tutta Italia, specialmente al Sud; Alberione \u00e8 piemontese, cos\u00ec come presente in Piemonte e Liguria \u00e8 Albrieux.\nEtimologia.\nDeriva dal termine italiano \"albero\" (anticamente \"arbore\"), sia nel significato generico, sia nel vecchio significato specifico di pioppo bianco (detto localmente anche \"arbore\" o \"albaro\"). Alberione potrebbe derivare anche dal nome di origine germanica Adalbero (da \"adal\" \"nobile\" e \"bera\" \"orso\").\nStoria.\nIl cognome Alberi e simili fu attribuito a persone provenienti da diverse localit\u00e0 italiane con nomi come Albero, Alberi, Albera, Castel dell'Albero, Alberone, Albereto, ma anche a persone che lavoravano nel settore dell'arboricoltura e della lavorazione e commercio del legname.\nAraldica.\nAlcuni cognomi di questo gruppo appartengono a famiglie nobili (nobili, patrizi e duchi) e precisamente: Albora, Albori e Arborio. Il motto degli Albori \u00e8 \"Fidelitate et assiduitate\", cio\u00e8 \"con fedelt\u00e0 e assiduit\u00e0\", quello degli Albrieux \u00e8 \"Fructus et flores in odorem suavitatis\", cio\u00e8 \"frutti e fiori dall'odore soave\"."}
{"id": "1942235", "revid": "38120", "url": "https://it.wikipedia.org/wiki?curid=1942235", "title": "La Tata", "text": ""}
{"id": "1942243", "revid": "1086846", "url": "https://it.wikipedia.org/wiki?curid=1942243", "title": "Udinese Calcio 2001-2002", "text": "Questa voce raccoglie le informazioni riguardanti l'Udinese Calcio nelle competizioni ufficiali della stagione 2001-2002."}
{"id": "1942254", "revid": "131358", "url": "https://it.wikipedia.org/wiki?curid=1942254", "title": "Daniel Eduardo Raschle Matucheski", "text": ""}
{"id": "1942255", "revid": "1965179", "url": "https://it.wikipedia.org/wiki?curid=1942255", "title": "Scettri egizi", "text": "Gli scettri egizi erano simboli del potere unitamente alle corone, sia divine che regali, ai copricapi ed ai flabelli.\nVi erano anche altri simboli come la coda del toro e gli ur\u00e8i.\nGli scettri, che includono come simbologia anche i \"bastoni\", erano simboli di dominio secolare ed insegne del potere divino con finalit\u00e0 apotropaiche fin dall'epoca predinastica ed erano in uso al sovrano, alle divinit\u00e0, ai sacerdoti e successivamente ai nobili.\nHekat (Heqa, Heq).\nS38-t:Z1\n\"\u1e25\u1e333t\"\nBastone di forma corta con un'estremit\u00e0 arcuata, decorato a bande blu, indicava il potere della sovranit\u00e0 e come tale era ad uso del sovrano o di chi comunque detenesse un potere come alti ufficiali.\nIn origine era il lungo bastone per i pastori e divenne successivamente il simbolo di una civilt\u00e0 basata principalmente sull'allevamento e l'agricoltura.\nEra considerato oggetto sacro gi\u00e0 nei \"Testi delle piramidi\" e compare nell'iconografia per la prima volta a Busiri, tra le mani del dio Anditi o Anzti e ad Abido nella tomba U547 del periodo Naqada II. Lo scettro hekat pi\u00f9 antico \u00e8 stato ritrovato nella tomba di U-j sempre ad Abido ed era fatto in avorio.\nNekhekh (Nekhaka, nekhkhut).\nn:Aa1*Aa1-S45\n\"n\u1e2b\u1e2b\"\nEra un corto bastone alla cui estremit\u00e0 superiore venivano fissate corte strisce di stoffa, fermate con dei distanziali.\nLa radice di nekhekh \u00e8 \"nekh\" che aveva il significato di protezione e dalla quale deriv\u00f2 il significato magico di difesa. Era generalmente usato dal sovrano durante le cerimonie solenni dell'incoronazione e nelle feste giubilari Heb-Sed entrambe con rituali di rinnovamento.\nSi \u00e8 anche ipotizzato che fosse la stilizzazione del geroglifico \"mes\" che significa generare, indicando cos\u00ec nel sovrano una fonte di vita.\nAnche la sua origine \u00e8 molto antica, appare infatti citato nei \"Testi delle piramidi\" e compare nei rituali del sovrano Den della I dinastia.\nSimbolo del dio Anditi \u00e8 spesso chiamato, pi\u00f9 comunemente, \"flagello\", oppure \"scacciamosche\".\nInsegne osiriane.\n\u00c8 l'unione dello scettro \"hekat\" con il \"nekhekh\" e diventer\u00e0 l'emblema faraonico per eccellenza, sia in vita che in morte poich\u00e9 il sovrano era l'incarnazione vivente del dio Osiride.\nIl significato magico scaturisce dalla posizione che entrambi gli scettri avevano.\nInfatti le mani che li reggevano erano incrociate ed a loro volta anche le aste degli scettri erano incrociate.\nQuesto doppio incrocio formava un rombo, richiamante il caduceo, con il magico significato del \"doppio nodo egizio\"\nindicante l'equilibrio tra forze contrarie.\nUas (Was).\nV4-s-S40\n\"w3s\"\nLo scettro uas era un bastone con una forcella all'estremit\u00e0 inferiore e nella parte superiore, leggermente ricurva, la testa stilizzata di un animale. Poteva essere lungo o corto ed era il bastone in genere pi\u00f9 raffigurato perch\u00e9 usato da quasi tutte le divinit\u00e0, dal sovrano e successivamente, anche dai nobili. Compare nelle pitture e nei rilievi anche come supporto perch\u00e9 era considerato il pilastro che sosteneva il cielo. \nAveva un significato feticistico di origine sciamanica africana e serviva come connessione per veicolare alla madre terra le energie provenienti dal cielo ed in senso pi\u00f9 generico apportava potenza e fortuna.\nQuesto scettro era usato dalle divinit\u00e0 maschili spesso unito all'ankh, simbolo di vita, e al pilastro djed indicante stabilit\u00e0, come mostra sovente l'iconografia di Osiride e Ptah e successivamente anche dal sovrano, che era l'incarnazione del dio.\nComparve come geroglifico vero e proprio nell'Alto Egitto, la cui capitale era \"Uasit\" , che significava \"Citt\u00e0 dello scettro\" successivamente chiamata Tebe e della quale divenne l'emblema. \nIl canide posto in cima al bastone, non \u00e8 stato mai identificato, forse perch\u00e9 estinto, ma resta comunque il significato totemico perch\u00e9 rappresentava di sicuro un dio oppure un'ipostasi di Seth.\nRecenti studi hanno identificato nell'uas il \"compasso del dio\" poich\u00e9 risulta essere un dispositivo per poter tracciare lo shen, ossia due cerchi concentrici e se ne ipotizza il suo utilizzo nel campo delle costruzioni.\nUadj (Wadj).\nM13-Z1:O1\n\"w3d\"\nLo scettro uadj, o wadj, era formato da un gambo con fiore di papiro ed era solitamente usato dalle divinit\u00e0 femminili come Iside, Hathor, Neith, Sekhmet e Uadjet dea cobra protettrice del Basso Egitto.\nL'origine \u00e8 predinastica, significava vigore e nella magia egizia era portatore di eterna giovinezza e freschezza.\nEra anche un amuleto in feldspato che veniva portato al collo dei vivi e dei morti come scritto nei \"Testi dei sarcofagi\" e nel \"Libro dei morti\".\nUsir.\nF12\n\"wsr\"\nMolto importante anche se poco presente nell'iconografia, lo scettro usir portava all'estremit\u00e0 superiore la testa di sciacallo rappresentate il dio Anubi, cos\u00ec come rappresentato nel tempio di Abu Simbel.\nIndicava una grande potenza rituale dal potere magico profondo e nascosto, associata ai \"Misteri osiriaci\" degli Iniziati nel Regno dei Morti.\nRichiamava l'importante momento della resurrezione e la trasformazione del corpo mortale in quello eterno.\nDjam (Tcham, Dam, Giam).\nI10:D36-m-R19 \n\"\u1e0f\u02c1m\"\nLo scettro djam era il bastone degli dei con il manico piegato, una forcella a forma di U capovolta all'altra estremit\u00e0 ed era una variante ondulata dell'asta dello scettro \"was\", indicata con il geroglifico: S41\nRappresentava sia la vita che la morte ed era di rango divino portato solo dal dio Amon, Osiride e dal dio Anubi che lo detiene quando accompagna il defunto al giudizio finale.\nL'immagine di questo scettro \u00e8 estremamente rara.\nNell'antica origine era un bastone in uso ai pastori, uso che si protrae a tutt'oggi. Infatti la forcella finale serviva per bloccare i serpenti che vivevano numerosi nel deserto.\nNel mondo divino trasformava il dio Osiride in \"pastore degli uomini\", cos\u00ec come Anubi diveniva \"pastore di anime\" e il dio Amon assumeva il titolo di \"pastore dell'universo\".\nAba (Ab).\nD40-D58-G29-S42\n\"\u02c1b3\"\nAntichissimo scettro, dalla sommit\u00e0 a forma di paletta allungata, originario di Abido era gi\u00e0 in uso nell'Antico Regno ed indicato, nella linea 866 dei \"Testi delle piramidi\".\nAveva un significato prettamente di comando perch\u00e9 era un bastone da guerra ma, in altre circostanze, era anche chiamato \"Ab\" con il significato di offrire.\nAlla grafia di questo scettro \u00e8 unito un determinativo che indica un altro scettro, il \"sekhem\", nel quale si evolver\u00e0.\nSekhem.\nS42-Z1\n\"S\u1e2bm\"\nUlteriore evoluzione dello scettro \"aba\" prese il nome sekhem verso la XVIII dinastia.\nAveva sempre la forma di paletta allungata ed aveva un significato magico e religioso. Come lo scettro \"usir\", indicava l'intensit\u00e0 delle magie nascoste, ma pi\u00f9 in particolare individuava la forza che agiva.\nDa \"sekhem\" deriva il nome della dea leonessa Sekhmet detta \"La potente\".\nEra generalmente usato dai sacerdoti per trasmettere il magico potere agli adepti ed era uno dei simboli di Anubi e Osiride, divinit\u00e0 dell'Oltretomba.\nA partire dalla III dinastia lo scettro apparve, nell'iconografia, anche tra le mani di visir e personaggi di alto rango, soprattutto se raffigurati nell'esercizio delle loro funzioni e dei quali rappresentava l'autorit\u00e0.\nNella tomba di Ramses VI, dentro uno shen, vi \u00e8 rappresentato il bastone \"sekhem\" nominato come \"il bastone del potere di Atum\".\nKherep.\nD36-D58-G29-S42\n\"\u1e2brp\"\nOriginariamente era la classica mazza dalla testa cilindrica che fu successivamente appiattita, divenendo una variante dello scettro Aba. Indicava sempre un'autorit\u00e0 estesa anche nel campo delle grandi costruzioni edili. \nQuesto scettro \u00e8 chiaramente indicato nel fregio di Hesyra,conservato al Museo del Cairo proveniente dalla sua tomba della IV dinastia ed indica che il defunto aveva un ruolo importante come \"Capo dei medici dentisti di corte\" e \"Scriba reale\".\nAut (Awt).\nS39\n\"3wt\"\nQuesto scettro era molto semplice ed era appena ricurvo all'estremit\u00e0 superiore. \nSulle propriet\u00e0 di questo bastone si conosce poco perch\u00e9 eredit\u00e0 della cultura egizia preistorica con probabili origini sciamaniche.\nAmes.\nG1-F31-S29-S44\n\"3ms\"\nQuesto scettro era sostanzialmente una mazza reale di legno e definita \"quella che intimidisce le Due Terre\". Di origine arcaica derivava da un bastone da cerimonia sacra.\nNecierty.\nR8-Z1-R8-X1:D21:X1*Z4-U19 \"n\u1e6frty\"\nIl necierty, detto anche \"nechereti\", era uno strumento di uso funebre ispirato all'ascia dei carpentieri poich\u00e9 in origine la cerimonia era espletata su una statua del defunto.\nEra caratterizzato da un manico in avorio, da una forma a gomito e da una lama all'estremit\u00e0 larga e piatta.\nVeniva utilizzato specialmente durante la Cerimonia di apertura della bocca, oltre all'ur-hekaw, e con esso si toccava la faccia del defunto per restituirgli i sensi cos\u00ec come illustrato nella XXVI scena della cerimonia.\nUr-Hekaw (Ur-Hekau).\nG36:D21-V28-D28:Z2-U19\n\"wr-\u1e25k3w\"\nLo scettro Ur-Hekaw, detto anche ur-heka, che significa \"Grande di magia\" era usato in epoca arcaica nei rituali magici di invocazione delle divinit\u00e0 ed apparteneva generalmente ad Iside, divinit\u00e0 suprema della magia.\nEra quindi un bastone magico a forma di serpente, aveva l'impugnatura di legno e terminava con la testa del rettile o di ariete.\nIn epoche successive divenne uno strumento usato dai sacerdoti nelle cerimonie funebri del rito di Apertura della bocca con il quale veniva toccata la mummia e le restituiva la vita.\nNel Papiro di Ani \u00e8 rappresentato un sacerdote officiante la cerimonia di trasmissione della forza vitale al defunto per mezzo del bastone ur-hekaw cos\u00ec come illustrato nella XXVII scena del \"Rituale dell'Apertura della bocca\".\n\u00c8 molto simile allo strumento funebre usato nella cerimonia di apertura della bocca il cui nome \u00e8 \"Seb ur\" che significa \"grande strumento di ferro\".\nKhopesh.\nIl Khopesh era uno scettro a forma di spada ricurva ad imitazione della spada orientale che gli Egizi adattarono e perfezionarono. Generalmente realizzato in bronzo non deve essere confuso con una spada, arma da taglio vera e propria. \u00c8 rappresentato spesso a partire dal Nuovo Regno, tra le mani di Amon che ne omaggia il sovrano in pegno di vittoria.\nHedj.\nTra gli emblemi di regalit\u00e0 e simboli di potere \u00e8 da annoverarsi anche il hedj T3 \"hd\" ossia l'arcaica mazza cerimoniale e rituale usata dai sovrani protodinastici, cio\u00e8 delle prime due dinastie, e derivante da un bastone da guerra.\nEra costituita generalmente da una testa in pietra calcarea in origine a forma di disco e successivamente in forma piriforme, con un foro per l'inserimento dell'impugnatura di legno.\nQuelle a forma di disco sono in diorite bianca e nera e la loro forma pi\u00f9 che di disco \u00e8 da definirsi come tronco di cono.\nI reperti pi\u00f9 antichi che raffigurano il hedj sono le immagini del Re Scorpione e Narmer (v. c.d. \"Mazza dello Scorpione\") ma venne rappresentato anche nelle dinastie successive.\nL'origine era di sicuro pi\u00f9 antica in quanto le teste di mazza cerimoniale risalenti al periodo predinastico sono state ritrovate ad Ieracompoli nel tempio dedicato al dio falco Horus. Sono decorate con scene simboliche soprattutto di carattere religioso, come la festa Heb-Sed, oppure regale.\nInfatti con il trascorrere del tempo il hedj si trasformava da arma ad oggetto rituale molto usato nei sacri riti del sorgere del sole e grazie alla sua potente magia proteggeva il sovrano da ogni negativit\u00e0 tanto che dopo l'unificazione delle Due Terre diveniva il simbolo della legittimit\u00e0 a governare il nuovo emergente Stato dell'antica Valle del Nilo."}
{"id": "1942260", "revid": "104458", "url": "https://it.wikipedia.org/wiki?curid=1942260", "title": "Imperatore d'Oriente", "text": ""}
{"id": "1942267", "revid": "124833144", "url": "https://it.wikipedia.org/wiki?curid=1942267", "title": "Abbas Fahdel", "text": ""}
{"id": "1942272", "revid": "339392", "url": "https://it.wikipedia.org/wiki?curid=1942272", "title": "Olympiacos BC", "text": ""}
{"id": "1942275", "revid": "1543377", "url": "https://it.wikipedia.org/wiki?curid=1942275", "title": "Repubblica di Lemko-Rusyn", "text": "La Repubblica di Lemko-Rusyn o \"Ruska Narodna Respublika Lemkiv\" \u00e8 stata fondata a Florynka il 5 dicembre 1918, a seguito della I Guerra Mondiale, dopo lo scioglimento dell'Austria-Ungheria. Fu uno stato ucraino russofilo, che originariamente aveva l'intento di unificazione con una Russia democratica, e si oppose all'unione con la Repubblica Nazionale dell'Ucraina Occidentale; fino a quel momento tale territorio austro-ungarico confinava con la Russia, padrona della Polonia. Non essendo stata possibile l'unione con la Russia (data l'indipendenza della Polonia), si \u00e8 tentato l'unione alla Rutenia Carpatica sulle pendici meridionali del Carpazi come provincia autonoma della Cecoslovacchia. La repubblica era guidata dal Presidente del Consiglio Nazionale Centrale, il medico Jaroslav Kacmarcyk. Fu invasa dall'esercito polacco nel marzo del 1920. Il suo destino \u00e8 stato suggellato dalla pace di Riga pi\u00f9 tardi in quello stesso anno.\nQuesto Stato dovrebbe essere distinto da quello di breve durata della Repubblica di Koma\u0144cza, posto pi\u00f9 ad oriente. Questo \u00e8 stato un piccolo stato ucrainofilo, che esistette dal novembre del 1918 al 23 gennaio 1919."}
{"id": "1942284", "revid": "1543377", "url": "https://it.wikipedia.org/wiki?curid=1942284", "title": "NGC 6352", "text": "NGC 6352 (noto anche come C 81) \u00e8 un ammasso globulare visibile nella costellazione dell'Altare.\nOsservazione.\nSi individua 1,5\u00b0 a nord-ovest della stella , subito a sud della coda dello Scorpione; si trova in pieno nella fascia luminosa della Via Lattea. Si pu\u00f2 individuare, seppure con difficolt\u00e0, con un binocolo in un cielo molto nitido; le prime stelle, di magnitudine 13,4, possono iniziare ad essere risolte solo con un telescopio da 150\u2013200\u00a0mm di apertura. Nei dintorni di quest'oggetto sono presenti ricchi campi stellari.\nCaratteristiche.\nNGC 6352 \u00e8 uno degli ammassi globulari meno concentrati, essendo di classe XI su una scala da I a XII; la sua et\u00e0 \u00e8 invece stimata sui 14,5 miliardi di anni, similmente ad altri ammassi pi\u00f9 famosi come 47 Tucanae, di cui sembra possedere anche una simile metallicit\u00e0. A tal proposito va ricordato che quest'ammasso \u00e8 uno dei pi\u00f9 ricchi in metalli che si conoscano: se in genere le stelle degli ammassi globulari hanno una quantit\u00e0 di ferro (relativa all'idrogeno) di 1/100 rispetto alla quantit\u00e0 del Sole, questo sembra averne circa 1/50, vale a dire 50 volte pi\u00f9 ricco in ferro della gran parte dei globulari conosciuti.\nNGC 6352 \u00e8 inoltre uno degli ammassi pi\u00f9 interni, trovandosi nella parte dell'alone galattico interno, e dista dal centro galattico circa 10.800 anni luce."}
{"id": "1942290", "revid": "104458", "url": "https://it.wikipedia.org/wiki?curid=1942290", "title": "Tedeschi in Estonia", "text": ""}
{"id": "1942295", "revid": "17204", "url": "https://it.wikipedia.org/wiki?curid=1942295", "title": "Conditional turn based", "text": ""}
{"id": "1942299", "revid": "1714743", "url": "https://it.wikipedia.org/wiki?curid=1942299", "title": "Giustino (H\u00e4ndel)", "text": "Giustino (\"Justin\", HWV 37) \u00e8 un'opera lirica di Georg Friedrich H\u00e4ndel su un libretto anonimo, rivisto da Nicol\u00f2 Beregan e Pietro Pariati. La prima rappresentazione dell'opera avvenne al Royal Opera House, Covent Garden a Londra, il 16 febbraio 1737 diretta dal compositore con Domenico Annibali, Gioacchino Conti ed Anna Maria Strada.\nL'opera di Haendel si rif\u00e0 all'omonima opera di Vivaldi, seguendo lo stesso libretto, ma eliminando il personaggio di Andronico-Flavia e rivisitandolo.\nTrama.\nAtto I.\nDurante i festeggiamenti per il matrimonio tra Arianna e Anastasio, Amanzio consiglia all'imperatore di smetterla di pensare all'amore. Infatti il nemico Vitaliano sta avanzando. In quel momento entra l'ambasciatore da parte Vitaliano, Polidarte, che comunica le condizioni di pace: la guerra cesser\u00e0 se Anastasio conceder\u00e0 al nemico Arianna. Anastasio ovviamente si adira, e parte contro il nemico, dicendo addio alla moglie; ma Arianna, innamorata troppo del marito, decide di seguirlo nell'esercito.\nIn un campo, il pastore Giustino \u00e8 insoddisfatto del suo ruolo, e vorrebbe mostrare il suo valore. Mentre si addormenta, compare su un carro alato la Fortuna che gli preannuncia ricchezze e onori. Appena si sveglia soccorre una ragazza, Leocasta, e la salva dall'orso che la inseguiva. Leocasta lo ringrazia e rivela di essere sorella dell'imperatore, e conduce il pastore al cospetto di Anastasio. Anastasio tuttavia \u00e8 triste perch\u00e9 ha saputo che Arianna \u00e8 stata catturata. Giustino si offre di liberarla.\nVitaliano intanto, ammaliato da Arianna, le offre il regno in cambio della salvezza, ma lei rifiuta, ancora fedele al marito.\nAtto II.\nArianna viene legata su una rupe, lasciata in balia di un mostro che vuole divorarla. Giustino arriva e riesce a salvarla, e la riporta da Anastasio. Leocasta manifesta in un'aria il suo amore impossibile verso Giustino (\"Sventurata navicella\").\nVitaliano \u00e8 caduto prigioniero di Anastasio, che ricopre di onori Giustino, suscitando l'ira di Amanzio, che giura vendetta. Vitaliano viene condotto ai piedi di Arianna, alla quale, prima di morire, chiede di rivolgergli uno sguardo amoroso. Arianna rifiuta sdegnata e Vitaliano viene condotto via.\nAtto III.\nVitaliano riesce ad evadere dalla sua prigione, e giura vendetta.\nAmanzio manifesta la sua invidia nei confronti di Giustino all'imperatore Anastasio, al quale dona una cintura. L'imperatore accetta il dono, che regala all'imperatrice. Arianna, a sua volta, dona la cintura a Giustino, per ringraziarlo. Amanzio assiste a questa scena e rivela tutto all'imperatore. Anastasio condanna a morte Giustino, che protesta la sua fedelt\u00e0. Leocasta si infuria per il tradimento di Giustino ma sente di amarlo ancora, e lo libera dalla sua prigione.\nGiustino si addormenta in un paesaggio montuoso, e viene raggiunto da Vitaliano, deciso ad eliminarlo. Ma in quel momento la terra trema, e il fantasma del padre di Vitaliano gli ordina di non ucciderlo, dato che Giustino \u00e8 suo fratello. Giustino si sveglia e scopre la sua parentela regale, e col fratello mette in atto il piano per rovesciare il vile Amanzio.\nAmanzio infatti ha preso potere e ha fatto catturare Anastasio, Arianna e Leocasta. Mentre l'usurpatore si gode il trono, entrano Giustino, Vitaliano con Polidarte e i suoi armati che lo bloccano. Amanzio viene imprigionato, e Anastasio torna sul trono, ringraziando Giustino. Perdona Vitaliano e concede a Giustino il trono come co-imperatore e la mano di Leocasta. L'opera si conclude nel tripudio generale."}
{"id": "1942305", "revid": "767487", "url": "https://it.wikipedia.org/wiki?curid=1942305", "title": "Montanalestes", "text": "Montanalestes \u00e8 un genere di mammifero estinto vissuto nel Nordamerica durante il Cretaceo inferiore.\nL'animale, di cui \u00e8 stata ritrovata la mandibola, comprensiva di quattro premolari e tre molari, differisce dagli altri mammiferi primitivi come \"Kermackia\" e \"Aegialodon\" classificati nel raggruppamento denominato Tribosphenida (che comprende i mammiferi che partoriscono piccoli, e non uova, come i Metatheria, gli Eutheria e le forme arcaiche non chiaramente inseribili in una delle due infraclassi): in questi animali la dentatura presenta l'ultimo premolare modificato a livello di paraconidi e metaconidi, per farlo funzionare come molare, e solo tre molari. La dentatura di \"Montanalestes\" risulta invece pi\u00f9 compatibile con quella del genere \"Prokennalestes\", contemporaneo esponente degli Asioryctitheria vissuto in Mongolia e questa similitudine lo avvicinerebbe in maniera decisa agli Eutheria. Tuttavia \"Montanalestes\" si presenta gi\u00e0 privo del canale di Meckel (ci\u00f2 che rimane nella mandibola della cartilagine embrionale che la forma) caratteristica invece presente nel \"Prokennalestes\" ma assente poi nelle forme successive di quell'ordine e di tutti i mammiferi attuali.\nAl momento della sua scoperta nel 1999, il ricercatore Cifelli non ha inserito \"Montanalestes\" negli Eutheria giudicando eccessiva la distanza fra i due generi e per non dover teorizzare una rapida radiazione geografica ed evolutiva come invece sembra essere accettata oggi dopo la scoperta di altri numerosi generi provenienti dalla Russia, dall'Uzbekistan ma anche da pi\u00f9 lontano come il Deccan dell'India.\nAccettare la presenza di un esponente degli Eutheria gi\u00e0 110 milioni di anni fa (nella demarcazione fra Albiano e Aptiano) in Nordamerica (precisamente nella formazione Cloverly in Montana) apre le porte a nuove discussioni sulla portata di quella rapida radiazione e sulle possibili parentele con altri mammiferi comparsi successivamente in quelle zone.\nA complicare leggermente questa possibilit\u00e0 \u00e8 la presenza nella mascella del \"Montanalestes\" di un osso che mostra una depressione resa ruvida dalla presenza continua di una cavit\u00e0 coronoidea (un piccolo osso aggiuntivo): questa caratteristica \u00e8 al momento considerata basale (cio\u00e8 inedita, non riscontrata prima in nessun altro genere) per gli Eutheria."}
{"id": "1942309", "revid": "104458", "url": "https://it.wikipedia.org/wiki?curid=1942309", "title": "Baroni baltici", "text": ""}
{"id": "1942312", "revid": "104458", "url": "https://it.wikipedia.org/wiki?curid=1942312", "title": "Baltico-tedeschi", "text": ""}
{"id": "1942313", "revid": "71433", "url": "https://it.wikipedia.org/wiki?curid=1942313", "title": "Pappa e Ciccia (serie televisiva)", "text": ""}
{"id": "1942323", "revid": "1369234", "url": "https://it.wikipedia.org/wiki?curid=1942323", "title": "S\u00fcper Lig 2008-2009", "text": "La S\u00fcper Lig 2008-09 \u00e8 stata la 51\u00aa edizione della massima divisione turca. \u00c8 iniziata il 22 agosto 2008 e si \u00e8 conclusa il 31 maggio 2009.\nVerdetti.\n Campione di Turchia"}
{"id": "1942324", "revid": "104458", "url": "https://it.wikipedia.org/wiki?curid=1942324", "title": "Germanici del Baltico", "text": ""}
{"id": "1942327", "revid": "104458", "url": "https://it.wikipedia.org/wiki?curid=1942327", "title": "\u010cudi", "text": ""}
{"id": "1942334", "revid": "889336", "url": "https://it.wikipedia.org/wiki?curid=1942334", "title": "Fritz Laband", "text": "Carriera.\nClub.\nNato in Alta Slesia, dal 1936 al 1945 gioc\u00f2 con l'Hindenburg 09. Alla fine della seconda guerra mondiale, la sua famiglia fu una degli Heimatvertriebener (ted: \"espulsi\") che dovette andare in Germania Est. Nella Repubblica Democratica Tedesca si aggreg\u00f2 all'Anker Wismar, con cui vinse nel 1949 il titolo di campione del Meclemburgo.\nSempre con il Wismar, gioc\u00f2 la DDR-Oberliga 1949-1950 prima di passare, nel 1950, ai tedeschi occidentali dell'. Con l'HSV gioc\u00f2 143 presenze prima di trasferirsi, nel 1956, al , con cui termin\u00f2 la carriera l'anno successivo.\nNazionale.\nCon la pot\u00e9 vantare quattro presenze e fece il suo debutto contro la il 25 aprile 1954. Sempre nello stesso anno, vinse il , giocando durante la rassegna le due partite contro la (4-1; 7-2) e il quarto di finale contro la (2-0).\nMor\u00ec a 56 anni ad Amburgo a causa di un cancro alla laringe."}
{"id": "1942338", "revid": "767487", "url": "https://it.wikipedia.org/wiki?curid=1942338", "title": "Michelle's Song", "text": "Michelle's Song \u00e8 un brano composto e interpretato dall'artista britannico Elton John. Il testo \u00e8 di Bernie Taupin.\n\u00c8 una delle tracce di spicco dell'album Friends Soundtrack; questa in particolare \u00e8 molto orchestrata, la melodia \u00e8 dolce e la voce di Elton \u00e8 molto calda. Il testo di Taupin parla ancora dell'amore tra i due protagonisti del film. Curiosamente, la canzone e l'intera colonna sonora ebbero uno straordinario successo rispetto all'omonimo film (decisamente un flop). Alla chitarra \u00e8 presente Caleb Quaye, alla batteria Nigel Olsson e al basso Dee Murray (sarebbe stata questa la Elton John Band, se Quaye non avesse poi deciso di proseguire la sua carriera con gli \"Hookfoot\"). Comunque tutte le tracce sono di ottimo livello."}
{"id": "1942347", "revid": "104458", "url": "https://it.wikipedia.org/wiki?curid=1942347", "title": "Tedeschi baltici", "text": ""}
{"id": "1942348", "revid": "115751", "url": "https://it.wikipedia.org/wiki?curid=1942348", "title": "Fiamma olimpica di Torino 2006", "text": ""}
{"id": "1942357", "revid": "201394", "url": "https://it.wikipedia.org/wiki?curid=1942357", "title": "Double Live Gonzo!", "text": "Double Live Gonzo! \u00e8 il primo album dal vivo di Ted Nugent, registrato in vari concerti. Sono presenti tutte le canzoni pi\u00f9 famose dei primi tre album."}
{"id": "1942363", "revid": "830939", "url": "https://it.wikipedia.org/wiki?curid=1942363", "title": "Tim Krabb\u00e9", "text": "Biografia.\nTim Krabb\u00e9 \u00e8 nato ad Amsterdam. I suoi scritti sono stati pubblicati da importanti periodici nei Paesi Bassi. \u00c8 noto ai lettori olandesi per il suo romanzo \"De Renner\" (\"La corsa\"), pubblicato per la prima volta nel 1978. Un altro suo romanzo famoso, scritto nel 1984, \u00e8 \"Het Gouden Ei\" (\"L'uovo d'oro\"), da cui \u00e8 stato tratto un film di successo, \"The Vanishing\" (\"Scomparsa\", 1988), di cui Krabb\u00e9 ha scritto la sceneggiatura. Un remake americano \u00e8 stato realizzato nel 1993, \"The Vanishing - Scomparsa\", con Kiefer Sutherland e i premi Oscar Sandra Bullock e Jeff Bridges.\nKrabb\u00e9 \u00e8 anche un ex campione di scacchi ed \u00e8 famoso per i suoi scritti sugli scacchi e per il suo sito web dedicato agli scacchi. Nel 1972 \u00e8 stato l'autore di un problema di scacchi con una torre impegnata in un arrocco in verticale, prima che questa mossa, detta arrocco Pam-Krabb\u00e9, fosse proibita ufficialmente. Nella classifica FIDE Krabb\u00e9 ha un punteggio Elo di 2274. .\nSuo nonno era Hendrik Maarten Krabb\u00e9 (Londra, 4 maggio 1868 - Amsterdam, 22 dicembre 1931) pittore molto conosciuto e suo padre era il pittore Maarten Krabb\u00e9 (Laren, 22 febbraio 1908 - Amsterdam, 18 febbraio 2005).\nKrabb\u00e9 \u00e8 fratello dell'attore Jeroen Krabb\u00e9 e dell'artista pittore/designer Mirko Krabb\u00e9 ed \u00e8 lo zio di Martijn Krabb\u00e9, un presentatore radiofonico e televisivo famoso nei Paesi Bassi."}
{"id": "1942365", "revid": "767487", "url": "https://it.wikipedia.org/wiki?curid=1942365", "title": "Young Guns II - La leggenda di Billy the Kid", "text": "Young Guns II - La leggenda di Billy the Kid (\"Young Guns II\") \u00e8 un film del 1990 diretto da Geoff Murphy, sequel di \"Young Guns - Giovani pistole\" del 1988. Il film mantiene lo stesso cast del precedente film: Emilio Estevez, Kiefer Sutherland, Lou Diamond Phillips, Christian Slater, e vede la partecipazione di William Petersen nel ruolo di Pat Garrett.\nLa trama del film segue la vita di Billy the Kid (interpretato da Emilio Estevez) negli anni che seguirono alla guerra del bestiame della contea di Lincoln, durante la quale Billy era parte dei \"Regolatori\"\u00a0\u2014 un gruppo di sei abili pistoleri in cerca di vendetta per John Tunstall\u00a0\u2014 e gli anni che precedettero la sua morte. Il film \u00e8 raccontato da Brushy Bill Roberts, un uomo che negli anni quaranta dichiar\u00f2 di essere il vero Billy the Kid.\nBench\u00e9 il film non sia del tutto fedele alla realt\u00e0 storica, vengono riportati alcuni degli eventi pi\u00f9 importanti relativi alla morte di Billy secondo le documentazioni, incluso il discorso con il governatore Lew Wallace, la sua cattura per via dell'amico Pat Garrett che lo trad\u00ec, e la sua fuga.\nTrama.\nNel 1950, l'avvocato Charles Phalen viene contattato da un anziano di nome \"Brushy Bill\" Roberts. Brushy Bill dice a Phalen che sta morendo e vuole ricevere un perdono che gli \u00e8 stato promesso 70 anni prima dal governatore del New Mexico, sostenendo di essere davvero William H. Bonney alias \"Billy The Kid\", che \"tutti\" sanno essere stato ucciso da Pat Garrett nel 1881. Phalen quindi chiede se Bill ha qualche prova che \u00e8 il famoso fuorilegge.\nLa storia di Brushy Bill inizia con i restanti Regolatori che si sono separati. Billy \u00e8 entrato a far parte di una nuova banda con \"Arkansas\" Dave Rudabaugh e Pat Garrett. Il governatore del New Mexico ha emesso mandati per gli arresti di coloro che sono coinvolti nelle guerre della contea di Lincoln, tra cui Billy, Doc Scurlock e Jose Chavez y Chavez, che vengono trascinati in citt\u00e0 e incarcerati in attesa di impiccagione.\nNel frattempo, Billy incontra il nuovo governatore Lew Wallace che accetta di perdonare Billy se testimonia contro la fazione Dolan-Murphy. Ben presto Billy scopre di essere stato ingannato per essere stato arrestato senza alcuna possibilit\u00e0 di testimoniare contro i suoi vecchi nemici. Dopo essere fuggito, Billy, con l'aiuto di Rudabaugh e Garrett, posa come un linciaggio per far uscire Doc e Chavez dalla prigione. Quando la banda sfugge con successo a Lincoln, Billy menziona il Merlo messicano (un sentiero rotto solo pochi altri e sa che porta in Messico). Garrett decide di non andare con la banda e invece apre una pensione. Rudabaugh, chiaramente in competizione con Billy, vuole guidare la banda. Mentre corrono verso il confine insieme al contadino Henry William French e al 14enne Tom O'Folliard, il barone del bestiame John Simpson Chisum e il governatore Wallace si avvicinano a Garrett per offrirgli il lavoro come sceriffo della Contea di Lincoln e $ 1000 per usare tutte le risorse di cui ha bisogno per dare la caccia a Bonney e ucciderlo. Garrett \u00e8 d'accordo, e formando un gruppo, inizia la sua ricerca della banda. Chisum \u00e8 stato avvicinato da Billy nel film e Chisum ha rifiutato di aiutare. Quindi, Billy ruba alcuni dei suoi bovini per ottenere denaro che possono usare per arrivare in Messico.\nBilly e la banda arrivano presto nella citt\u00e0 di White Oaks, dove incontrano l'ex compagna, Jane Greathouse, che gestisce un bordello locale. Pi\u00f9 tardi quella notte, la folla del linciaggio della citt\u00e0 viene per la banda ed \u00e8 intenzionata a impiccarsi. Il vice Carlisle cerca di negoziare un accordo, \"gli indiani\" (Chavez) per un giro sicuro. Billy rifiuta l'offerta e spinge il deputato fuori dalla porta, che viene poi accidentalmente ucciso dalla folla del linciaggio. Garrett presto rintraccia Billy al bordello, ma \u00e8 troppo tardi. In risposta ai rifiuti di Jane, Garrett usa il suo nuovo potere come sceriffo della Contea di Lincoln per dichiarare il suo bordello una \"casa del peccato\", e lo brucia. Jane decide di spogliarsi nuda per umiliare i cittadini e lasciare la citt\u00e0. Nel frattempo, Billy e la sua banda vengono continuamente rintracciati dal gruppo di Garrett, sfuggendo di poco alla cattura, ma Tom (scambiato per Billy) viene presto ucciso da Garrett. Mentre si nascondono, Billy ammette che il Merlo messicano non esiste; era solo una pedina per riunire la banda e continuare a cavalcare. Doc \u00e8 arrabbiato e cerca di andarsene a casa, ma viene colpito da uno degli uomini di Garrett e si sacrifica per consentire ai suoi amici di sfuggire a un'imboscata.\nBilly the Kid viene presto riportato a Lincoln da Garrett e viene condannato a morte per impiccagione. Viene quindi visitato da Jane Greathouse, che organizza di lasciare una pistola in una dependance. Billy usa la pistola per uccidere due guardie e fugge nell'Old Fort Sumner. Quando arriva, Dave ha abbandonato il gruppo per recarsi in Messico e Chavez sta morendo per una ferita da proiettile subita durante l'imboscata che ha ucciso Doc. Durante la notte, Garrett trova Billy disarmato. Billy chiede a Garrett di lasciarlo correre in Messico e dire alle autorit\u00e0 che lo ha ucciso. Garrett rifiuta perch\u00e9 ritiene che Billy non sarebbe in grado di resistere al ritorno negli Stati Uniti (il che porterebbe alla morte di Garrett per aver mentito). Billy si gira, costringendo Garrett a sparargli alla schiena, cosa che non fa. Al mattino, viene messa in scena una falsa sepoltura per Billy, e il cavallo di Garrett viene visto catturato da una figura sconosciuta (implicito essere Billy). Brushy Bill ammette di non aver mai rubato un cavallo a qualcuno che non gli piaceva, e ammette inoltre che non gli piaceva solo Garrett, lo amava. Phalen, convinto che Brushy Bill sia Billy the Kid, accetta di aiutarlo.\nL'epilogo rivela che l'Arkansas Dave fu decapitato quando raggiunse il Messico per scoraggiare altri fuorilegge dall'attraversamento del confine; Il libro di Garrett che descriveva dettagliatamente la sua ricerca di Billy fu un triste fallimento e alla fine fu ucciso e ucciso nel 1908; Brushy Bill si incontr\u00f2 con il governatore del New Mexico, ma nonostante la conferma di diversi amici sopravvissuti del Kid, fu screditato e mor\u00ec meno di un mese dopo; se Brushy Bill fosse o meno Billy the Kid rimane un mistero. Il colpo finale mostra a Billy che punta la sua pistola verso un bersaglio fuori dallo schermo, dicendo al bersaglio \"Ti render\u00f2 famoso\".\nCollegamenti con altri film.\nJames Coburn, interprete di John Chisum, ebbe il ruolo di Pat Garrett in Pat Garrett e Billy Kid."}
{"id": "1942366", "revid": "22475", "url": "https://it.wikipedia.org/wiki?curid=1942366", "title": "Nikos Gal\u012bs", "text": "\u00c8 uno dei pi\u00f9 affermati cestisti della pallacanestro europea: con la nazionale greca ha conquistato l'oro agli Europei 1987 e l'argento nel 1989; con l'Aris Salonicco ha vinto 8 edizioni del campionato greco e 7 Coppe di Grecia, pi\u00f9 una con la maglia del Panathinaikos.\nCaratteristiche tecniche.\nGalis giocava come guardia tiratrice, ed \u00e8 ricordato per essere un realizzatore implacabile e costante. Le sue eccezionali medie realizzative erano dovute alla sua grande abilit\u00e0 di penetrazione sotto canestro e al suo eccellente gioco in post, con cui compensava la sua statura non eccezionale. Il suo tiro in salto dalla media distanza, che eseguiva impeccabilmente anche sotto pressione, era la sua arma principale e gli permetteva di realizzare molti canestri in ogni partita.\nOltre all'abilit\u00e0 sotto canestro era capace di giocare anche come playmaker, dimostrandosi un passatore e un creatore di gioco abile e decisivo nei momenti importanti.\nAltro suo punto di forza era una resistenza fisica e mentale straordinaria, che gli permetteva di giocare ad altissimi livelli per l'intera partita o per tutta la durata della manifestazione. Ad esempio durante l'europeo 1987 (il punto pi\u00f9 alto della sua carriera, in cui fu MVP e miglior realizzatore) gioc\u00f2 sette partite in nove giorni, venendo sostituito solo una volta negli ultimi minuti della seconda partita e senza mai calare di rendimento.\nBiografia.\nNato a Union City, nel New Jersey, figlio di George Georgalis e Stella Georgalis, entrambi immigrati greci (originari di Rodi e Nisyros) di modeste condizioni economiche. Da piccolo inizi\u00f2 a praticare il pugilato seguendo le orme del padre, che praticava tale disciplina in giovent\u00f9. Abbandon\u00f2 la boxe in seguito alle preoccupazioni della madre, che un giorno lo vide tornare da un allenamento con la faccia tumefatta per i colpi ricevuti. Inizi\u00f2 quindi a praticare la pallacanestro e si iscrisse alla Union Hill High School di Union City, dove ebbe il primo contatto con il basket scolastico americano.\nCarriera.\nEsordi statunitensi.\nDopo il liceo s'iscrisse alla Seton Hall University, militando nella squadra di pallacanestro. Nelle prime due stagioni venne usato costantemente come riserva, principalmente per via del fisico non al livello di quello degli altri giocatori. A partire dal terzo anno ebbe pi\u00f9 spazio in squadra e le sue medie crebbero vistosamente arrivando ai 27,5 punti per partita nella sua stagione da \"senior\", che gli permisero di essere il terzo miglior marcatore del torneo nazionale dietro Lawrence Butler e Larry Bird. Quell'anno vinse anche l'Haggerty Award come miglior giocatore dell'area di New York. Per via di questi risultati decise di tentare la carriera professionistica e si rese eleggibile per il draft NBA. Il coach Bill Raftery, che lo allen\u00f2 a Seton Hall disse pi\u00f9 volte che Galis era il miglior giocatore da lui allenato nella sua carriera.\nNel Draft 1979 fu scelto dai Boston Celtics al 4\u00ba giro come 68\u00aa scelta assoluta. Si aggreg\u00f2 alla squadra ma, a causa di un infortunio rimediato nel pre-campionato estivo, la franchigia scelse di non ingaggiarlo preferendogli Gerald Henderson; rimasto quindi senza contratto Galis decise di andare a giocare in Grecia, terra dei suoi antenati. Red Auerbach, leggenda dei Boston Celtics e all'epoca dirigente della squadra, dichiarer\u00e0 anni dopo che il mancato ingaggio di Galis fu il pi\u00f9 grande errore della sua carriera.\nGrecia.\nGalis si trasfer\u00ec all'Aris di Salonicco nel 1979. Anche Panathinaikos e Olympiakos si mostrarono interessate a ingaggiare la giovane guardia, ma i dirigenti dell'Aris dimostrarono il maggior interesse a tesserare colui che sarebbe diventato a breve il capitano e trascinatore della squadra, coadiuvato da Panagi\u014dt\u012bs Giannak\u012bs e Slobodan Suboti\u0107.\nNel 1982, in occasione di un'amichevole tra la Grecia e i North Carolina Tar Heels, squadra NCAA dell'omonimo college, Galis affront\u00f2 il giovane Michael Jordan, mettendo a referto 24 punti.\nPer tutta la sua carriera con la maglia dell'Aris mantenne una media stabilmente sopra i 30 punti per partita, vincendo per undici volte consecutive (1981-1991) il titolo di miglior realizzatore del campionato. Si aggiudic\u00f2 otto volte il campionato (1983, 1985, 1986, 1987, 1988, 1989, 1990 e 1991), sei coppe di Grecia (1985, 1987, 1988, 1989, 1990 e 1992) e fu per otto volte il miglior marcatore dell'Eurolega, arrivando alla Final Four in tre occasioni (1988, 1989 e 1990) con il grande rammarico di non riuscire mai a superare la semifinale.\nNonostante la mancata vittoria nella massima competizione internazionale, l'Aris Salonicco e i suoi giocatori divennero incredibilmente popolari in tutta Europa per il loro stile di gioco estremamente efficace, determinato e combattivo. Oltre al fatto di essere partiti da una realt\u00e0 sottosviluppata come quella della pallacanestro greca dei primi anni '80, considerata all'epoca \"terzo mondo\" della disciplina. In patria Galis divenne una sorta di eroe nazionale, i suoi risultati resero il basket popolare come non lo era mai stato, e le loro partite venivano trasmesse in televisione ottenevano indici di ascolto da record.\nA met\u00e0 degli anni '80 ricevette nuovamente delle proposte dall'NBA. Prima dai Celtics e poi dai New Jersey Nets ma decise di rifiutare perch\u00e9 l'approdo in NBA avrebbe comportato l'addio alla nazionale (fino al 1989 i professionisti dell'NBA non potevano giocare nei tornei FIBA), che per Galis contava pi\u00f9 di qualunque altra cosa.\nNel 1992 entr\u00f2 in polemica con la dirigenza dell'Aris e decise a malincuore di trasferirsi al Panathinaikos di Atene, dove gioc\u00f2 le ultime tre stagioni della carriera. Qui le sue medie scesero vistosamente, principalmente a causa dell'et\u00e0 che avanzava e del fisico calante.\nNazionale.\nHa debuttato con la nel 1980, in occasione delle qualificazioni al torneo olimpico di Mosca 1980. Partecip\u00f2 alla sua prima manifestazione importante in occasione degli europei dell'anno seguente, dopo essere stato il trascinatore della sua squadra nelle qualificazioni con una media di 28,1 punti. Nel torneo disput\u00f2 tutte le otto partite della sua nazionale, l'esperienza tuttavia non fu positiva in quanto la debole formazione greca giunse al nono posto (su dodici partecipanti), Galis chiuse comunque il torneo con 20,5 punti per partita di media.\nLa Grecia si qualific\u00f2 all'europeo 1983, ma anche stavolta l'andamento del torneo fu negativo, chiudendo al penultimo posto. Galis tuttavia vinse il titolo di miglior marcatore del torneo (33,6 punti di media) e venne inserito nel miglior quintetto del torneo.\nDopo aver fallito la qualificazione alle olimpiadi 1984 e agli europei 1985, Galis partecip\u00f2 al suo primo campionato mondiale nel 1986, in questo torneo la squadra greca inizi\u00f2 ad emergere, Galis fu il miglior marcatore del torneo con 33,7 punti di media. La sua fama internazionale crebbe ulteriormente l'anno seguente, quando si aggiudic\u00f2 l'europeo grazie al successo in finale contro l'Unione Sovietica e in cui venne nominato MVP e fu nuovamente il miglior realizzatore con ben 37,0 punti per partita di media. Due anni dopo la Grecia dovette invece arrendersi in finale alla fortissima Jugoslavia di Dra\u017een Petrovi\u0107; nella semifinale Galis sigl\u00f2 45 degli 81 punti della propria nazionale ancora contro i sovietici, in un testa a testa che vide il successo ellenico per 81-80. Nonostante la sconfitta in finale Galis fu nuovamente inserito nel miglior quintetto del torneo e vinse il suo terzo titolo di miglior marcatore (35,6 punti). Dopo aver saltato per infortunio il mondiale 1990, l'anno seguente partecip\u00f2 al suo quinto campionato europeo, ultima competizione internazionale della sua carriera, chiudendo al quinto posto ma aggiudicandosi per la quarta volta il titolo di miglior realizzatore (record tuttora imbattuto) con 32,4 punti di media.\nComplessivamente ha vestito la maglia della nazionale greca in 168 occasioni (nono posto in classifica) marcando 5.129 punti (secondo in classifica dietro Panagi\u014dt\u012bs Giannak\u012bs con 5.301; va detto per\u00f2 che Giannakis ha giocato pi\u00f9 del doppio delle partite di Galis: 168 contro 351), con una media di 30,5 punti per partita (primo posto in classifica). In occasione del Torneo Acropolis 1991 gioc\u00f2 anche una partita con la maglia di una improvvisata \"Nazionale dei Balcani\" in una partita contro il \"Resto d'Europa\", realizzando 22 punti.\nIn tutta la carriera Galis ha sempre dimostrato un profondo amore per la maglia della nazionale. Basti pensare che negli anni ottanta ricevette due proposte per un contratto nella NBA (dai Boston Celtics e dai New Jersey Nets), ma Galis le rifiut\u00f2 entrambe perch\u00e9 fino al 1989 ai professionisti NBA era proibito giocare in tornei FIBA, e quindi accettando di giocare negli USA avrebbe dovuto rinunciare alla nazionale."}
{"id": "1942367", "revid": "300067", "url": "https://it.wikipedia.org/wiki?curid=1942367", "title": "Nick Galis", "text": ""}
{"id": "1942368", "revid": "258694", "url": "https://it.wikipedia.org/wiki?curid=1942368", "title": "Orbit Downloader", "text": ""}
{"id": "1942371", "revid": "1318658", "url": "https://it.wikipedia.org/wiki?curid=1942371", "title": "Hvits\u00e4rk", "text": "Hvitserk Ragnarsson o Hvits\u00e4rk(Whiteshirt) fu uno dei leggendari figli del re norreno del IX secolo Ragnar Lodbrok, e di sua moglie Kr\u00e1ka, riportato dalla \"Saga dei Figli di Ragnar\" (Ragnarssona \u00fe\u00e1ttr). Il fatto per\u00f2 che venga menzionato in fonti che non riportano il nome di Halfdan Ragnarsson fa credere ad alcuni studiosi che essi siano lo stesso individuo\u00a0\u2013possibilit\u00e0 avvalorata dal fatto che Halfdan era un nome relativamente comune tra i vichinghi e \"Hvitserk\", letteralmente \"tunica bianca\", potrebbe essere stato un epiteto o soprannome che lo distingueva dai suoi omonimi.\nDopo aver vendicato la morte del padre coi suoi fratelli si mise a saccheggiare il territorio di Gar\u00f0ar\u00edki. "}
{"id": "1942372", "revid": "123567", "url": "https://it.wikipedia.org/wiki?curid=1942372", "title": "Hvitserk", "text": ""}
{"id": "1942380", "revid": "287204", "url": "https://it.wikipedia.org/wiki?curid=1942380", "title": "Gardariki", "text": ""}
{"id": "1942387", "revid": "838137", "url": "https://it.wikipedia.org/wiki?curid=1942387", "title": "Pyramidion", "text": "Con il termine pyramidion (accentato \"pyram\u00ecdion\") si intende la cuspide piramidale monolitica delle piramidi e degli obelischi che rappresentava la sacra pietra benben.\nErano costituiti nell'Antico Regno, da materiali rari come la diorite o il nero basalto che creavano cos\u00ec un forte contrasto policromo con il bianco calcare di rivestimento.\nDurante il Medio Regno veniva usato il granito con iscrizioni geroglifiche. Il pi\u00f9 famoso \u00e8 quello di Amenemhat III proveniente dalla piramide nera di Dahshur, conservato al museo del Cairo e decorato con geroglifici, con il disco solare alato e con due urei. Tra le ali del sole vi sono due occhi, simbolo della bellezza di Ra nascente mentre sotto vi sono incisi anche i cartigli e le formule di vita eterna.\nNelle piramidi del Nuovo Regno di Deir el-Medina i pyramidion avevano tutte e quattro le facce decorate con scene di culto solare e con il defunto in adorazione di Ra ma erano fatti sempre di calcare locale, proveniente da Tura, come quello frammentario rinvenuto presso la tomba di Sennedjem. Il pyramidion della piramide di Cheope doveva pesare circa 7 tonnellate.\nQuello degli obelischi, pi\u00f9 piccolo, era spesso senza iscrizioni e ricoperto con lamine d'oro, elettro o rame dorato come quello di Niuserra ad Abu Gurab che brillava di vivida luce illuminato dai raggi del sole."}
{"id": "1942392", "revid": "167080", "url": "https://it.wikipedia.org/wiki?curid=1942392", "title": "Piccola Armenia", "text": ""}
{"id": "1942393", "revid": "18478447", "url": "https://it.wikipedia.org/wiki?curid=1942393", "title": "Valeria medico legale 2", "text": ""}
{"id": "1942397", "revid": "114477451", "url": "https://it.wikipedia.org/wiki?curid=1942397", "title": "Vallone di Champdepraz", "text": "Il Vallone di Champdepraz \u00e8 una valle laterale della Valle d'Aosta.\nGeografia.\nIl Vallone di Champdepraz, valle della destra orografica, si incunea tra la valle di Champorcher e la val Clavalit\u00e9. Si trova interamente nel comune di Champdepraz, localit\u00e0 che \u00e8 situata all'imbocco della valle. La valle \u00e8 percorsa dal torrente Chalamy, tributario di destra della Dora Baltea.\nMonti.\nI principali monti che contornano la valle sono:\nTurismo.\nIl Parco naturale del Mont Avic occupa buona parte della valle. Per facilitare l'escursionismo nella valle e nel parco vi si trova il rifugio:"}
{"id": "1942401", "revid": "124115962", "url": "https://it.wikipedia.org/wiki?curid=1942401", "title": "Bar Basso", "text": "Il Bar Basso \u00e8 un locale di Milano, ubicato in via Plinio 39 e noto come luogo di creazione del cocktail Negroni sbagliato.\nLa storia.\nIl Bar Basso venne aperto nel 1933 da Giuseppe Basso, inizialmente come osteria nei pressi della Porta Vigentina. Dopo la seconda guerra mondiale, il locale venne riaperto nel 1947 nell'attuale sede di via Plinio, che nel 1967 venne acquistata dai barman veneziani Renato Hausamann e Mirko Stocchetto, noti per aver lavorato presso l'Hotel Monaco a Venezia in tempo di guerra e, successivamente, all'Harry's Bar di Venezia e all'Hotel Posta di Cortina d'Ampezzo per vent'anni.\nAl Bar Basso si deve l'introduzione di nuovi cocktail: il Negroni sbagliato, nato nel 1972 da un errore di miscelazione di Stocchetto, \u00e8 il cocktail pi\u00f9 noto del locale; il \"Mangia e bevi\" (1968), composto da gelato alla crema e alla nocciola, panna, liquori allo zabaione e al cioccolato, cherry brandy e guarnizione di fragole.\nGi\u00e0 frequentato dai musicisti Pino Presti e Roberto Cacciapaglia, negli anni ottanta \u00e8 stato luogo di ritrovo di artisti e designer fra i quali Luigi Serafini, James Irvine, Jasper Morrison, Marc Newson. Durante il Salone Internazionale del Mobile il locale, che nel tempo \u00e8 stato arricchito da numerosi pezzi di design (dai bicchieri da cocktail alle insegne esterne), \u00e8 divenuto un luogo di incontro dei partecipanti all'evento."}
{"id": "1942402", "revid": "2056951", "url": "https://it.wikipedia.org/wiki?curid=1942402", "title": "York (disambigua)", "text": ""}
{"id": "1942411", "revid": "1860334", "url": "https://it.wikipedia.org/wiki?curid=1942411", "title": "Gar\u00f0ar\u00edki", "text": "Gar\u00f0ar\u00edki o Gar\u00f0aveldi (anche Gardariki o Gardarike) \u00e8 in lingua norrena il termine usato nel medioevo per indicare gli stati del Khaganato di Rus' e della Rus' di Kiev.\nSi indica lo stesso territorio con la formula pi\u00f9 corta Gar\u00f0ar, che indica in modo \"Est\", Austr, con le sue diverse declinazioni: \"Austrvegr\" (\"la Via Orientale\"), \"Austrl\u00f6nd\" (\"le Terre Orientali\") e \"Austrr\u00edki\" (\"il Regno Orientale\"). \nUna terza serie di nomi consiste in Sv\u00ed\u00fej\u00f3\u00f0 hin mikla (\"Grande Svezia\") e Sv\u00ed\u00fej\u00f3\u00f0 hin kalda, (\"Fredda Svezia\").\nIl significato della parola \"Gar\u00f0ar\u00edki\" \u00e8 normalmente interpretato come \"il regno delle citt\u00e0\", o \"il reame dei paesi\", che indicava probabilmente la catena di fortezze vichinghe lungo il fiume Volchov, partendo da Lyubsha e Ladoga. \"Gardar\" contiene la stessa radice slava di \"gord\" (\"paese\"). \nDato che i Variaghi si distribuirono lungo molte delle terre della Russia settentrionale, nelle loro saghe sono ricordate la citt\u00e0 di Holmsgardr (\"Holmgar\u00f0r\", Velikij Novgorod) come la capitale di Gardariki, Aldeigjuborg (Staraya Ladoga), K\u0153nugar\u00f0ar (Kiev), Pallteskja (Polotsk), Smaleskja (Smolensk), S\u00farsdalar (Suzdal'), M\u00f3ramar (Murom), e R\u00e1\u00f0stofa (Rostov Velikij)."}
{"id": "1942414", "revid": "170423", "url": "https://it.wikipedia.org/wiki?curid=1942414", "title": "NBA Playoffs 1947", "text": ""}
{"id": "1942416", "revid": "170423", "url": "https://it.wikipedia.org/wiki?curid=1942416", "title": "NBA Playoffs 1948", "text": ""}
{"id": "1942417", "revid": "170423", "url": "https://it.wikipedia.org/wiki?curid=1942417", "title": "NBA Playoffs 1949", "text": ""}
{"id": "1942422", "revid": "38120", "url": "https://it.wikipedia.org/wiki?curid=1942422", "title": "L'Occhio del Golem", "text": ""}
{"id": "1942435", "revid": "229244", "url": "https://it.wikipedia.org/wiki?curid=1942435", "title": "Bomba vacuum", "text": ""}
{"id": "1942436", "revid": "10431", "url": "https://it.wikipedia.org/wiki?curid=1942436", "title": "Ponte di Shering", "text": "Il ponte di Schering \u00e8 un tipico ponte per la misura delle caratteristiche dei condensatori.\nFunzionamento.\nViene alimentato in corrente alternata ed \u00e8 composto da una serie tra il condensatore da misurare (che intrinsecamente contiene una resistenza interna dovuta alla non idealit\u00e0) e un resistore R3 variabile, il tutto in parallelo ad una serie tra un condensatore C1 di capacit\u00e0 nota e un parallelo tra un resistore R2 di valore noto e un condensatore variabile C2 che dev'essere regolato per raggiungere l equilibrio.\nTra i 2 paralleli sar\u00e0 inserito un indicatore di zero (galvanometro) con opportuna sensibilit\u00e0.\nCondizione di equilibrio.\nformula_1\nGrandezze misurabili.\nValore della capacit\u00e0\nformula_2\nValore della resistenza intrinseca\nformula_3\nValore dell'errore di angolo introdotto dalla resistenza intrinseca (minore di \u03c0/2)\nformula_4"}
{"id": "1942441", "revid": "122954454", "url": "https://it.wikipedia.org/wiki?curid=1942441", "title": "Magna Carta Records", "text": "La Magna Carta Records \u00e8 una casa discografica indipendente creata nel 1989 da Peter Morticelli e Mike Varney. La Magna Carta Records produce principalmente artisti progressive rock e progressive metal."}
{"id": "1942449", "revid": "119950727", "url": "https://it.wikipedia.org/wiki?curid=1942449", "title": "Samuele Andreucci", "text": "Avvocato, di formazione cattolica, ader\u00ec sin da giovane alla FUCI fino allo scioglimento dovuto al regime fascista. Combattente nella seconda guerra mondiale, fu fatto prigioniero per ben due anni, prima nell'Africa del Nord e poi a Livorno.\nLiberato pot\u00e9 tornare nella citt\u00e0 natale e riprendere la propria professione, nonch\u00e9 l'attivit\u00e0 politica nella Democrazia Cristiana. Eletto pi\u00f9 volte consigliere comunale, ricopr\u00ec il ruolo per tredici anni (dal 1951 al 1964) ed ebbe il primato di essere nel 1956, anche se solo per un paio mesi (dal 30 luglio al 29 settembre), l'unico sindaco democristiano di Cesena, in un'amministrazione storicamente progressista, in alternanza repubblicana e comunista.\nNelle elezioni politiche del 1958 fu eletto alla Camera dei deputati, ove rimase sino al 1963.\nMor\u00ec il 28 dicembre 1979, nel proprio studio di avvocato."}
{"id": "1942463", "revid": "729019", "url": "https://it.wikipedia.org/wiki?curid=1942463", "title": "\u00c5keshov (metropolitana di Stoccolma)", "text": "\u00c5keshov \u00e8 una stazione della metropolitana di Stoccolma.\n\u00c8 situata presso il quartiere di Norra \u00c4ngby, nella periferia occidentale della capitale svedese all'interno della circoscrizione di Bromma. La fermata di \u00c5keshov si trova fra le stazioni Brommaplan ed \u00c4ngbyplan, e nei giorni feriali rappresenta un capolinea della linea verde T17 sebbene il percorso dei binari continui verso ovest fino a H\u00e4sselby strand. Per questa ragione fanno qui tappa anche i treni della linea verde T19.\nFu ufficialmente aperta il 26 ottobre 1952, in concomitanza con l'inaugurazione del nuovo tratto fra H\u00f6torget e V\u00e4llingby.\n\u00c8 geograficamente ubicata fra l'arteria stradale \"Bergslagsv\u00e4gen\" e il castello \"\u00c5keshovs slott\". La stazione, che dispone di due piattaforme, \u00e8 stata progettata dall'architetto Peter Celsing mentre al suo interno \u00e8 ospitata dal 1998 una scultura dell'artista Carl Fredrik Reutersw\u00e4rd.\nL'utilizzo medio quotidiano durante un normale giorno feriale \u00e8 pari a 3.000 persone circa.\nPresso la stazione, il 19 maggio 2003 uno squilibrato armato di una sbarra di ferro uccise una persona ferendone altre allo stesso tempo."}
{"id": "1942468", "revid": "2093941", "url": "https://it.wikipedia.org/wiki?curid=1942468", "title": "Hiawatha", "text": "Hiawatha (noto anche come Ayenwatha o, in onondaga, come Hai\u00eb\u00f1'wa'tha) che (a seconda dalle versioni della storia) visse nel XII, XV, o XVI secolo, fu un capo condottiero Mohawk delle nazioni di stirpe irochese costituenti la confederazione Hodenesaunee, formata dai Mohawk, Onondaga, Oneida, Seneca, Cayuga, e dei nativi americani.\nBiografia.\nHiawatha era un seguace del Grande Pacificatore Deganawida, un profeta e capo spirituale Onondaga che viene indicato come il fondatore della confederazione irochese (chiamata \"Haudenosaunee\" dagli irochesi stessi). Se il Grande Pacificatore era un uomo di idee, Hiawatha era un politico e statista che metteva in pratica i piani. Hiawatha era un oratore abile e carismatico, che fu determinante nel persuadere il popolo irochese, i Seneca, Cayuga, Onondaga, Oneida, e i Mohawk, un gruppo di nativi nord americani che avevano origine etnica comune e parlavano un linguaggio simile, ad accettare la visione del Grande Pacificatore e unirsi insieme per diventare le Cinque Nazioni della confederazione irochese. Pi\u00f9 avanti, nel 1721, la nazione Tuscarora, scacciata dal North Carolina, si un\u00ec alla confederazione irochese, e divent\u00f2 la Sesta Nazione.\nHiawatha nella cultura.\nHenry Wadsworth Longfellow, nel 1855, scrisse un poema epico, \"The Song of Hiawatha\" (\"La canzone di Hiawatha\") dedicato alla sua figura.\nHiawatha nella cultura di massa.\nNel primo episodio (\"Fratello\") della di \"\" \u00e8 il nome di una Nave Stellare della Federazione (USS Hiawatha NCC-815) rimasta bloccata, durante la Guerra con i Klingon, per 10 mesi su un meteorite in rotta di collisione con una Pulsar.\nHiawatha nei videogiochi \nHiawatha \u00e8 presente nel gioco Civilization V e nella sua espansione .\nFilm tratti da \"The Song of Hiawatha\".\nDal poema di Longfellow furono tratti vari film:"}
{"id": "1942469", "revid": "24443", "url": "https://it.wikipedia.org/wiki?curid=1942469", "title": "Valle di Champdepraz", "text": ""}
{"id": "1942470", "revid": "287204", "url": "https://it.wikipedia.org/wiki?curid=1942470", "title": "Krzysztof Meyer", "text": "Biografia.\nMeyer dal 1954 ha studiato teoria e composizione con Stanislaw Wiechowicz. Dal 1962 al 1965 ha studiato alla Accademia di Musica di Cracovia dove ottenne due diplomi con menzione d'onore: nel 1965 in composizione, sotto Krzysztof Penderecki (dopo la morte di Stanis\u0142aw Wiechowicz) e nel 1966 in teoria. Nel 1964, 1966 e 1968 si \u00e8 recato in Francia per studiare con Nadia Boulanger.\nDal 1966 al 1987 Meyer ha insegnato teoria alla Accademia di Musica di Cracovia. Negli anni 1977-87 \u00e8 stato vice e poi direttore del Dipartimento di Teoria Musicale. Dal 1987 ha insegnato composizione musicale alla Hochschule f\u00fcr Musik di Colonia.\nNel 1984 ha vinto il Premio Herder.\nDal 1985 al 1989 \u00e8 stato Presidente della Unione dei Compositori Polacchi."}
{"id": "1942473", "revid": "767487", "url": "https://it.wikipedia.org/wiki?curid=1942473", "title": "Elf (album)", "text": "Elf \u00e8 il primo album degli Elf, pubblicato nel 1972. Prodotto da Ian Paice e Roger Glover \u00e8 il primo album in cui compare Ronnie James Dio, che all'epoca era anche bassista.\nTracce.\nTutte le tracce sono state scritte da Gary Driscoll, David Feinstein, Ronnie James Dio e Micky Lee Soule."}
{"id": "1942481", "revid": "72396", "url": "https://it.wikipedia.org/wiki?curid=1942481", "title": "IBM Personal System/2", "text": "IBM Personal System/2, abbreviato PS/2, \u00e8 la terza generazione di personal computer prodotti da IBM. Presentata nel 1987, era stata ideata per riacquistare il controllo del mercato PC introducendo una nuova architettura proprietaria, la Micro Channel architecture, che, sebbene tecnicamente superiore alla concorrente ISA, era tuttavia pi\u00f9 costosa e meno compatibile con hardware non proprietario.\nCaratteristiche.\nTra le novit\u00e0 introdotte (poi mantenute come standard), \u00e8 possibile citare il lettore floppy disk da 3,5\" e 1440 KB, le memorie SIMM a 72 pin, le porte PS/2 per tastiera e mouse, e lo standard VGA. Fu inoltre introdotto, per la prima volta, il sistema operativo IBM OS/2."}
{"id": "1942483", "revid": "339392", "url": "https://it.wikipedia.org/wiki?curid=1942483", "title": "Fushigi Yuugi Genbu Kaiden", "text": ""}
{"id": "1942487", "revid": "767487", "url": "https://it.wikipedia.org/wiki?curid=1942487", "title": "Carolina County Ball", "text": "Carolina County Ball \u00e8 il secondo album degli Elf, pubblicato nel 1974. Negli Stati Uniti e in Giappone \u00e8 stato pubblicato col titolo L.A./59."}
{"id": "1942490", "revid": "287204", "url": "https://it.wikipedia.org/wiki?curid=1942490", "title": "Murat Yakin", "text": ""}
{"id": "1942492", "revid": "584834", "url": "https://it.wikipedia.org/wiki?curid=1942492", "title": "De administrando Imperio", "text": ""}
{"id": "1942497", "revid": "42179", "url": "https://it.wikipedia.org/wiki?curid=1942497", "title": "Forza speciale", "text": ""}
{"id": "1942499", "revid": "599013", "url": "https://it.wikipedia.org/wiki?curid=1942499", "title": "Fratelli missionari di San Francesco d'Assisi", "text": "I fratelli missionari di San Francesco d'Assisi (in latino \"Congregatio Missionaria Sancti Francisci Assisiensis\", in inglese \"Franciscan Missionary Brothers\") sono un istituto religioso maschile di diritto pontificio: i membri di questa congregazione laicale pospongono al loro nome la sigla C.M.S.F.\nStoria.\nLe origini della congregazione risalgono alla fine del XIX secolo, quando un gruppo di zelatori missionari tedeschi, con il sostegno del vescovo di Lahore, inizi\u00f2 a interessarsi delle problematiche inerenti all'evangelizzazione dell'India, terra povera di clero. Il vescovo di Nagpur, Jean-Marie Crochet, eresse la fraternit\u00e0 in istituto religioso con decreto del 21 febbraio 1901 e affid\u00f2 ai missionari di San Francesco il distretto di Nimar, dove i fratelli aprirono un orfanotrofio e una tipografia.\nLa congregazione di Propaganda Fide concesse il decreto di lode all'istituto l'8 gennaio 1921; nel 1930 i religiosi celebrarono il loro primo capitolo generale ed elessero superiore della congregazione il missionario tedesco Paulus Moritz (1869-1942), ritenuto il fondatore dei fratelli missionari di San Francesco; la Santa Sede approv\u00f2 le costituzioni della congregazione il 29 giugno del 1931.\nAttivit\u00e0 e diffusione.\nI fratelli missionari di San Francesco d'Assisi si dedicano alle opere di propagazione della fede cattolica.\nSono presenti in Asia (India, Sri Lanka) e in America (Paraguay, Bolivia); la sede generalizia \u00e8 a Mumbai.\nAl 31 dicembre 2005 la congregazione contava 92 comunit\u00e0 e 406 religiosi, tutti laici."}
{"id": "1942505", "revid": "767487", "url": "https://it.wikipedia.org/wiki?curid=1942505", "title": "Trying to Burn the Sun", "text": "Trying to Burn the Sun \u00e8 il terzo ed ultimo album in studio degli Elf, pubblicato nel 1975. Poco dopo la pubblicazione Ritchie Blackmore reclut\u00f2 tutta la band ad eccezione del solo Edwards, e fond\u00f2 i Rainbow. In seguito saranno pubblicate delle raccolte."}
{"id": "1942511", "revid": "116065443", "url": "https://it.wikipedia.org/wiki?curid=1942511", "title": "Peak ground acceleration", "text": "Il Peak ground acceleration (PGA) \u00e8 la misura della massima accelerazione del suolo indotta del terremoto e registrata dagli accelerometri. Diversamente dalla scala Richter, che misura l'ampiezza globale di un terremoto, il PGA misura l'intensit\u00e0 di un terremoto in una singola area geografica.\nLa misura del PGA pu\u00f2 essere vista come una misura strumentale di ci\u00f2 che la scala Mercalli misura con quanto riportato da persone sulla gravit\u00e0 del sisma. Normalmente il valore del PGA e quello della scala Mercalli sono ben correlati.\nIl PGA si pu\u00f2 misurare in cm/s\u00b2 o in m/s\u00b2, anche se pi\u00f9 frequentemente il valore \u00e8 espresso in multipli della accelerazione di gravit\u00e0 g.\nIn base al valore massimo del PGA misurato o prevedibile, il territorio italiano era suddiviso in quattro zone sismiche:\nIn un spettro di risposta elastico, il PGA coincide con il valore dell'accelerazione spettrale Se(T) quando il periodo proprio di oscillazione dell'oscillatore elementare di riferimento \u00e8 pari a T=0 poich\u00e9 in questo caso l'oscillatore \u00e8 infinitamente rigido e pertanto ha la stessa accelerazione del terreno."}
{"id": "1942513", "revid": "380654", "url": "https://it.wikipedia.org/wiki?curid=1942513", "title": "Davey Richards", "text": "Biografia.\nDavid Richards nacque nella citt\u00e0 di Othello (Washington) da genitori contadini.\nAi tempi delle scuole superiori cominci\u00f2 ad interessarsi al wrestling a livello amatoriale, oltre a praticare discipline come il muay thai ed il jujutsu.\nCarriera.\nCircuito indipendente (2005\u20132006).\nDavid Richards debutta nel mondo del wrestling professionistico all'et\u00e0 di 22 anni, il 28 agosto 2005, nella Pro Wrestling Ironin insieme a Benjamin Stewart, in un match di coppia che lo vedeva opposto a Bryan Bedlam &amp; Bart Blaxon.\nUna delle gesta pi\u00f9 importanti compiute dal nativo di Washington, in questa federazione, \u00e8 lo smascheramento del wrestler messicano Puma, avversario che cambier\u00e0 successivamente il ring name in T.J. Perkins, ma che proseguir\u00e0 per diverso tempo la propria personale rivalit\u00e0 con Richards. I primi riconoscimenti non tardano ad arrivare, infatti, il primo ottobre 2005, assieme a Super Dragon, riesce a conquistare i PWG Tag Team Titles. La coppia mantiene i titoli\nper diversi mesi riuscendo a sconfiggere tag team del calibro di Disco Machine &amp; Excalibur, dei Los Luchas, dei Kings of Wrestling, di Chris Sabin &amp; Petey Williams e di Christopher Daniels and AJ Styles. Bisogna aspettare fino al 20 maggio 2006 per vedere il duo perdere i titoli a favore degli Arrogance (Chris Bosh e Scott Lost). I successi per Richards non si fermano, per\u00f2, con la perdita del titolo; l'8 aprile 2006 vince il Super 8 tournament, sconfiggendo Scott Lost, Milano Collection AT, ed in finale Charlie Haas ed il 2 settembre 2006 raddoppia il successo uscendo vittorioso dal torneo PWG Battle of Los Angeles 2006 dove elimina nei primi tre round Ronin, Austin Aries e Roderick Strong e nell'ultimo incontro ha la meglio su CIMA (wrestler della promozione giapponese Dragon Gate). Dopo queste due prestigiose affermazioni, Richards comincia a competere per diverse organizzazioni indipendenti americane come l'NWA Anarchy, la Full Impact Pro, e la Ring of Honor; inoltre rende noto il suo obiettivo di conquistare il GHC Junior Heavyweight Championship. Il 17 novembre 2006, Richards conquista per la seconda volta in carriera i PWG World Tag Team Championship, combattendo in coppia con Roderick Strong e sconfiggendo i detentori B-Boy e Super Dragon. La gioia per la conquista delle cinture dura solo una notte, visto che i precedenti detentori riescono immediatamente a riappropriarsene il giorno successivo. Il 27 ottobre 2007, Richards torna a combattere assieme a Super Dragon ed assieme riescono a conquistare per la seconda volta i PWG World Tag Team Championships (la seconda volta per Richards) ai danni di Kevin Steen &amp; El Generico. Tuttavia, pur non venendo mai sconfitta in un match titolato, la coppia viene privata dei titoli, successivamente assegnati a Joey Ryan e Scott Lost, e sospesa per sessanta giorni. Richards e tornato in PWG nel corso del WrestleReunion 5 week-end il 29 gennaio 2011, in un match, dove ha sconfitto Low Ki. Il 4 marzo, Richards ed Eddie Edwards si sono qualificati DDT4 tag team tournament, dove hanno perso in semifinale contro i prossimi vincitori del tournament i Young Bucks. Il 10 settembre Richards affrontato senza successo il PWG World Champion Kevin Steen.\nRing of Honor (2006\u20132010).\nRichards fa il suo debutto nella Ring of Honor nel PPV Destiny, il 3 giugno 2006, sconfiggendo Jimmy Rave. Lo sconfitto, sconvolto dall'esito dell'incontro, chiede ed ottiene un rematch da svolgersi a In Your Face, ma lo scontro rischia di avere risvolti pericolosi, visto che, nel classico rituale di lanciare carta igienica durante l'entrata di Rave, un rotolo colpisce un lampadario ed i due wrestler sono costretti a combattere tra i pezzi di vetro caduti sul ring.\nNonostante l'incidente iniziale ed i numerosi tagli procurati dai due wrestler, Richards riesce a rimediare un'altra prestigiosa vittoria. Poco tempo dopo il suo debutto nella ROH, Richards viene scelto come American prot\u00e9g\u00e9 di Kenta, un peso leggero giapponese della Pro Wrestling NOAH. Il 4 agosto, Richards viene schienato dai Briscoes Brothers, dopo aver subito la Spike Jay Driller, in un match che combatteva in coppia con Kenta. La sera successiva a Fight of the\nCentury, viene organizzato un incontro che vede opposti i due wrestler che fino al giorno prima facevano coppia; la sorte non sorride a Richards che incassa la seconda sconfitta consecutiva, a meno di 24 ore, con la decisiva go 2 sleep di Kenta.\nAll'inizio del 2007, Roderick Strong tradisce il suo compagno di coppia, Austin Aries, con l'aiuto di Davey Richards.\nAssieme, i due formano il No Remorse Corps, al quale si aggregher\u00e0 successivamente anche Rocky Romero. Il trio sar\u00e0 coinvolto per gran parte del 2007 in una faida contro la fazione di Aries, la Resilience.\nIl 14 giugno 2007, la ROH annuncia che Davey Richards far\u00e0 il suo debutto in Giappone il 25 giugno come rappresentante della federazione, nel tour di tre settimane con la Pro Wrestling NOAH.\nIl 17 novembre 2008, Richards, ed il membro del No Remorse Corps, Rocky Romero, concquistano i ROH World Tag Team Championships togliendo i titoli agli Age of The Fall (Jimmy Jacobs e Tyler Black) in un Ultimate Endurance Match che vedeva coinvolti anche gli Hangmen Three (BJ Whitmer and Brent Albright) e Austin Aries &amp; Bryan Danielson. La coppia mantiene le cinture di categoria fino al 12 aprile 2008, quando Mark and Jay Briscoe gli riconquistano ad Injustice.\nL'8 giugno 2008, dopo un'epica Fight Without Honor tra Erik Stevens e Roderick Strong (membro dei No Remorse Corps), vinta da quest'ultimo, Richards interrompe i festeggiamenti del compagno, tradendo Strong e passando nella Sweet &amp; Sour Inc.\nPi\u00f9 tardi quell'anno, Edwards form\u00f2 un tag team all'interno della stable insieme a Davey Richards chiamato The American Wolves. Il primo loro match lo persero contro i Briscoe Brothers in un Triple Treath Elimination Tag Team Match che includeva anche Claudio Castagnoli e Nigel McGuinness. A Final Battle 2008, gli American Wolves e Go Shiozaki, perdono un 6-man tag team match contro Roderick Strong, Erick Stevens e Brent Albright. Pi\u00f9 tardi, quella sera, attaccano e infortunano Mark Briscoe. Nel 2009, tentano l'assalto ai ROH World Tag Team Championship detenuti da El Generico e Kevin Steen ma falliscono in numerose occasioni. Tuttavia, il 10 aprile riescono a vincere i titoli in un \"Tables are Legal\" match. Il 25 settembre, Edwards si infortuna in un Anything Goes match contro Kevin Steen. Tuttavia, il giorno dopo, riesce a difendere il titolo di coppia in un Ladder Match. A Final Battle 2009, gli American Wolves perdono i titoli contro i Briscoe Brothers.\nIl 19 giugno al PPV, Death Before Dishonor VIII Richards non e riuscito a sconfiggere Tyler Black cos\u00ec non vincendo il ROH World Championship. Il 16 luglio nei tapigns di Ring of Honor Wrestling, Richards ha perso contro Roderick Strong che diventa n\u00ba1# contender al titolo di Black. Richards durante il match ha rifiutato l'aiuto di Shane Hagadorn splittando la settimana dopo. L'11 settembre 2010, a Glory By Honor IX, Jim Cornette ha comunicato che Richards aveva firmato un nuovo contratto con la federazione. Al seguente pay-per-view, Final Battle 2010 il 18 dicembre, Richards ha perso contro Roderick Strong per il ROH World Championship. Il 26 giugno 2011, al PPV Best in the World 2011, Richards ha sconfitto il proprio tag team partner Eddie Edwards vincendo il ROH World Championship. Il 10 agosto ROH, Richards ha annunciato che aveva firmato un prolungamento di contratto con la promozione. Al PPV Final Battle 2011, Richards ha difeso con successo il titolo contro Edwards.\nIl 7 gennaio, nei tapings di Ring of Honor Wrestling, Richards ha formato il Team Ambition con Kyle O'Reilly, contro Eddie Edwards e Adam Cole. Il 4 marzo 10th Anniversary Show, Team Ambition \u00e8 stato sconfitto da Edwards e Cole in un tag team match nel main event, con Cole che ha schienato Richards. Durante lo Showdown in the Sun week-end il 30 marzo e 31, primo Richards ha difeso con successo il titolo prima contro Roderick Strong &amp; Eddie Edwards in un three-way elimination match, mentre il giorno dopo contro Micheal Elgin. Il match tra Richards ed Elgin fu dato da cinque stelle da Dave Meltzer del Wrestling Observer Newsletter. Il 12 maggio al PPV Border Wars, Richards \u00e8 stato sconfitto da Kevin Steen perdendo il titolo dopo 321 giorni di regno.\nNew Japan Pro-Wrestling (2010\u20132012).\nNel 2010, Richards viene invitato all'evento della NJPW Best of the Super Juniors, insieme al canadese, Kenny Omega. Vince cinque dei suoi sette match, arrivando terzo nel suo girone e non riuscendo dunque ad arrivare in semifinale. Nonostante la sconfitta, Richards inizier\u00e0 a lavorare a tempo pieno con la New Japan Pro-Wrestling, unendosi alla stable Heel CHAOS. Nel novembre 2010, insieme a Rocky Romero, arriva in finale nel Super J Tag League Tournament, salvo perdere proprio il match decisivo con i compagni di stable Jado e Gedo. L'11 dicembre 2010, sfida Prince Devitt con l'IWGP Junior Heavyweight Championship in palio, ma viene sconfitto. Il 3 maggio 2011, insieme a Romero, sfida Devitt e Ryusuke Taguchi con in palio gli IWGP Junior Heavyweight Tag Team Championship, ma \u00e8 un'altra sconfitta. Al contrario dell'anno precedente, nell'edizione 2011 del Best of Super Junior, Richards arriva secondo nel girone e passa alle semifinali, salvo essere eliminato il 10 giugno da Kota Ibushi, che andr\u00e0 poi a vincere il torneo. Il 10 ottobre 2011, Richards e Romero sconfiggono Taguchi e Devitt conquistando gli IWGP Junior Heavyweight Tag Team Titles. Avendo schienato Devitt nel match, detentore anche dello Junior Heavyweight Title, Richards riceve anche una title shot per questo titolo, ma non riesce a vincere. Il 4 gennaio 2012, A Wrestle Kingdom VI, perdono i titoli di coppia contro gli ex campioni, ma li riconquistano a The New Beginning il 12 febbraio. Il 2 maggio, vengono per\u00f2 privati dei titoli a causa di un incidente stradale che ha coinvolto Richards, impedendogli di difendere le corone. A causa di questo incidente, non partecipa neanche al Best of Super Junior 2012.\nA \"\", gli American Wolves batterono i neonati reDRagon in un match valido per le cinture tag team.\nTotal Nonstop Action (2012\u20132017).\nOggi Davey lotta nelle Total Nonstop Action dove \u00e8 stato campione Tag Team con Eddie Edwards. Il 13 marzo 2015 i Wolves sono stati costretti a rendere i titoli vacanti a causa di un infortunio di Eddie Edwards. La settimana successiva batte da singolo Dj Z.\nAd Hadcore justice assieme agli Hardy boyz batte la revolution (Abyss, manik e koya). Con il ritorno di Eddie Edwads sfida i dirty hells in un best of five match, e la settimana successiva si portano sul 1-0. Nella puntata speciale may maymen si portano sul 2-0.\nVita privata.\nDavid Richards \u00e8 stato sposato dal 2015 al 2017 con la collega Angelina Love, dalla quale ha avuto un figlio di nome Vincent."}
{"id": "1942515", "revid": "6340", "url": "https://it.wikipedia.org/wiki?curid=1942515", "title": "Bj\u00f6rn J\u00e1rns\u00ed\u00f0a", "text": ""}
{"id": "1942520", "revid": "188402", "url": "https://it.wikipedia.org/wiki?curid=1942520", "title": "Lelu", "text": "La municipalit\u00e0 di Lelu \u00e8 una delle quattro divisioni amministrative dello stato di Kosrae, uno degli Stati Federati di Micronesia. \nDescrizione.\nIl territorio \u00e8 composto da un settore dell'isola di Kosrae, dall'omonima isola di Lelu e da alcuni isolotti. Con i villaggi di Tofol, capitale dello stato e Lelu, conta 2.849 abitanti. Il territorio oltre a possedere gli uffici amministrativi dello stato, \u00e8 dotata di strutture alberghiere e dell'unico aeroporto di Kosrae, realizzato sull'isola di Lelu, vicina alle coste dell'isola principale."}
{"id": "1942521", "revid": "282094", "url": "https://it.wikipedia.org/wiki?curid=1942521", "title": "Dataria Apostolica", "text": ""}
{"id": "1942526", "revid": "339392", "url": "https://it.wikipedia.org/wiki?curid=1942526", "title": "Federalnaja Slu\u017eba Bezopasnosti", "text": ""}
{"id": "1942527", "revid": "729019", "url": "https://it.wikipedia.org/wiki?curid=1942527", "title": "Curtiss XF-87 Blackhawk", "text": "Il Curtiss-Wright XF-87 Blackhawk, inizialmente indicato come XP-87, fu un caccia intercettore ognitempo a getto sviluppato dall'azienda aeronautica statunitense Curtiss-Wright nella seconda parte degli anni quaranta e rimasto allo stadio di prototipo.\nProgettato per rispondere ad una specifica per la sostituzione l'intercettore/caccia notturno Northrop P-61 Black Widow ad elica, operativo durante la Seconda guerra mondiale, sottoposto a prove comparative gli venne preferito il concorrente Northrop F-89 Scorpion. L'XF-87 fu l'ultimo velivolo sviluppato dall'azienda che, a causa di quest'ultimo insuccesso commerciale fu costretta a chiudere la propria divisione aeronautica vendendo le attrezzature alla North American Aviation.\nStoria del progetto.\nIl Curtiss XP-87 nacque da una specifica emessa dall'USAAF nell'agosto 1945 e resa definitiva il 23 novembre come \"Penetration Fighter Military Characteristics\" il cui oggetto era un aereo da caccia multiruolo a grande autonomia in grado di svolgere missioni di scorta ai bombardieri ed azioni di attacco al suolo in profondit\u00e0 sul territorio nemico.\nLa Curtiss Wright partecip\u00f2 al successivo concorso con un esemplare del prototipo di aereo da attacco/bombardiere leggero XA-43 modificato in caccia ognitempo e ridenominato XP-87. Il primo prototipo (s/n 46-522) fu ordinato il 21 novembre 1945 ed usc\u00ec di fabbrica nell'ottobre 1947. Fu collaudato a Muroc Field il 15 febbraio 1948.\nGi\u00e0 al primo volo ci fu un problema al carrello unito a gravi problemi di buffeting ed una velocit\u00e0 massima inferiore a quella prevista, fattori che segnarono la sorte del programma.\nIl secondo prototipo XF-87A fu abbandonato durante la costruzione ed il 18 ottobre 1948 l'intero programma fu cancellato.\nPur non avendo ricevuto un nome ufficiale l'XP-87 fu soprannominato \"Nighthawk\" o \"Blackhawk\".\nTecnica.\nIl Curtiss XP-87 era un biposto con abitacolo a posti affiancati con ala dritta, propulso da quattro turboreattori Westinghouse J34-WE-7 da 1.360\u00a0kg/s alimentati a benzina, nel quale il 10% del peso totale era occupato da un'avionica molto sviluppata per l'epoca.\nImpiego operativo.\nL'XF-87 venne portato in volo per la prima volta il 1\u00ba marzo 1948. Bench\u00e9 la velocit\u00e0 massima raggiunta durante le prove fosse inferiore a quanto previsto, il modello riusc\u00ec a fornire prestazioni considerate accettabili, e la neo costituita (nel settembre 1947) United States Air Force (USAF) emise, poco pi\u00f9 di un mese dopo, un ordine di fornitura per 57 F-87A (versione caccia) e 30 RF-87A (versione da ricognizione fotografica). Dato che le prestazioni dei prototipi erano condizionate dall'impianto motore, basato su quattro turbogetti Westinghouse XJ34-WE-7, per l'avvio dalla produzione in serie si doveva rendere necessaria la loro sostituzione con due turbogetti General Electric J47 decidendo inoltre in seguito uno dei due prototipi dell'XF-87 avrebbe dovuto essere convertito ai nuovi propulsori per una serie di prove.\nA questo punto, l'USAF ritenne che il Northrop F-89 Scorpion fosse un modello pi\u00f9 promettente. Il contratto per gli F-87 fu annullato il 10 ottobre 1948 ed entrambi i prototipi vennero demoliti."}
{"id": "1942529", "revid": "599013", "url": "https://it.wikipedia.org/wiki?curid=1942529", "title": "Fratelli del Sacro Cuore di Ges\u00f9", "text": "I Fratelli del Sacro Cuore di Ges\u00f9 (in latino \"Congregatio Fratrum a Sacratissimo Corde Jesu\", in inglese \"Brothers of the Sacred Heart\") sono un istituto religioso maschile di diritto pontificio; i membri di questa congregazione laicale pospongono al loro nome la sigla S.H.J.\nStoria.\nLa congregazione venne fondata l'11 febbraio 1903 a Irudayakulam, nel Tamil Nadu, dal missionario gesuita francese Adrien Caussanel (1850-1930), con l'approvazione del superiore della missione di Madurai e il consenso di Jean-Marie Barthe, vescovo di Tiruchirapalli.\nL'istituto venne canonicamente eretto il 20 giugno 1952 da Peter Leonard, vescovo di Madurai: venne approvata dalla Santa Sede l'11 febbraio 1999.\nAttivit\u00e0 e diffusione.\nI Fratelli del Sacro Cuore si dedicano all'assistenza agli orfani, alla visita ai malati, all'educazione della giovent\u00f9 (posseggono anche la \"Caussanel Publishing House\", una casa editrice specializzata nella pubblicazione di libri scolastici) e all'opera delle conversioni (hanno avuto un ruolo significativo nell'evangelizzazione della trib\u00f9 Kanis, nei Ghati occidentali).\nI Fratelli sono presenti in alcuni stati meridionali dell'India (Andhra Pradesh, Karnataka, Kerala, Madhya Pradesh, Tamil Nadu); la sede generalizia \u00e8 a Palayamkottai, presso Tirunelveli.\nNel 2007 la congregazione contava 274 religiosi in 49 case."}
{"id": "1942530", "revid": "1776051", "url": "https://it.wikipedia.org/wiki?curid=1942530", "title": "In a Time of Blood and Fire", "text": "In a Time of Blood and Fire \u00e8 l'album di debutto del gruppo svedese Nocturnal Rites, pubblicato nel 1995 dalla Megarock Records."}
{"id": "1942534", "revid": "124187397", "url": "https://it.wikipedia.org/wiki?curid=1942534", "title": "Fondazione Francesca Rava", "text": "La Fondazione Francesca Rava - NPH Italia \u00e8 una ONLUS che aiuta l'infanzia in condizioni di disagio in Italia e nel mondo, tramite adozioni a distanza, progetti, attivit\u00e0 di sensibilizzazione sui diritti dei bambini, volontariato.\nStoria e valori.\nLa Fondazione Francesca Rava N.P.H. - Italia Onlus nasce nel 2000 a Milano, in memoria di Francesca Rava. I suoi principi statutari sono indipendenza, efficienza ed efficacia della gestione, trasparenza.\nLa Fondazione Francesca Rava rappresenta in Italia l'organizzazione umanitaria internazionale N.P.H. \u2013 Nuestros Peque\u00f1os Hermanos (I nostri piccoli fratelli), fondata nel 1954 da Padre W. B. Wasson, che salva migliaia di bambini orfani e abbandonati nelle sue case e ospedali in 9 paesi dell'America Latina.\nL'organizzazione sostiene tutti i bambini dei paesi in cui N.P.H. \u00e8 presente (Messico, El Salvador, Honduras, Haiti, Nicaragua, Repubblica Dominicana, Guatemala, Bolivia e Per\u00f9), ma \u00e8 particolarmente impegnata nel paese quarto mondo di Haiti, paese dove il 56% della popolazione soffre di malnutrizione, 1 bambino su 3 muore prima dei cinque anni di malattie curabili, 1 su 2 non va a scuola e dove, dal 1987 \u00e8 presente sotto la guida di Padre Richard Frechette, americano, sacerdote e medico ogni giorno in prima linea nei quartieri pi\u00f9 degradati della capitale e nelle province pi\u00f9 povere.\nIndipendente da qualsiasi schieramento politico o confessionale, gli sforzi di raccolta fondi sono rivolti a progetti ben individuati con obiettivi precisi che la Fondazione si impegna a realizzare in breve tempo a beneficio dei bambini e nel rispetto dei donatori. \nLa Fondazione Francesca Rava - N.P.H. Italia Onlus si avvale prevalentemente di lavoro volontario e dal 2000 ha realizzato molti importanti progetti in campo sanitario, education e formazione professionale, distribuzione alimentare, accoglienza dei bambini orfani o in disperato bisogno.\nLa Fondazione \u00e8 riconosciuta dallo Stato e ha sede in viale Premuda 38/a a Milano. Il suo bilancio \u00e8 revisionato, le spese si attestano al 5% e la contabilit\u00e0 \u00e8 analitica.\nMariavittoria Rava, sorella di Francesca, \u00e8 Presidente dell'organizzazione.\nAdozioni a distanza.\nI bambini aiutati tramite l'adozione a distanza con la Fondazione vivono nelle Case orfanotrofio dei paesi in cui N.P.H. \u00e8 presente.\nQuesti bambini non solo ricevono cibo, istruzione e cure mediche, ma vengono accolti nelle Case come in una vera famiglia, con amore incondizionato secondo la filosofia di Padre W. B. Wasson, studiata anche da Erich Fromm.&gt;\nAd Haiti inoltre, dopo il terremoto del gennaio 2010, il programma di aiuto tramite l'adozione a distanza \u00e8 stato esteso anche ai bambini che frequentano le Scuole di strada N.P.H.\nAree di attivit\u00e0 della Fondazione Francesca Rava - N.P.H. Italia Onlus.\nTerremoto Haiti 2010.\n\"12 gennaio 2010\": un terremoto di magnitudo 7.0 mw devasta Haiti causando 230.000 morti, 300.000 feriti e 1 milione di senzatetto; nelle prime settimane d'emergenza l'ospedale N.P.H. Saint Damien \u00e8 stato per molti giorni l'unico operativo e centro dei soccorsi internazionali.\nLa Fondazione Francesca Rava - NPH Italia Onlus ha apportato assistenza sanitaria, istruzione, accoglienza ai bambini orfani e in disperato bisogno, aiutando nell'emergenza e post emergenza 1,1 milione di persone.\nProgrammi e progetti in Haiti.\nDiversi sono i progetti che la Fondazione Francesca Rava - N.P.H. Italia Onlus sostiene:\nTestimonial.\nLa Fondazione Francesca - Rava N.P.H. - Italia Onlus nel tempo ha avuto la possibilit\u00e0 di contare sull'appoggio di testimonial che si sono messi in prima linea per aiutare i bambini di N.P.H.:\nMartina Colombari si \u00e8 recata molte volte in Haiti con lo staff della Fondazione, di cui dal 2008 \u00e8 madrina e preziosa volontaria, ed \u00e8 sempre al fianco della Fondazione nei pi\u00f9 importanti eventi o iniziative di sensibilizzazione a favore dei bambini di Haiti.\nAndrea Pellizzari con il personaggio di Mr Brown, lo strampalato insegnante di inglese lanciato dalle Iene, ha fatto cantare i bambini dell'orfantrofio N.P.H. di Kenscoff in Haiti producendo nel 2010 e nel 2012 due brani distribuiti da Universal: \"Mr Brown is back in Town\" e \u201cThe Man with the Mac\u201d. \nI proventi dell'intera operazione Mister Brown for Haiti sono stati destinati per la realizzazione della nuova Casa Accoglienza per i bambini orfani o in grande difficolt\u00e0 a causa del terremoto che ha colpito Haiti nel 2010.\nRosalba Forciniti, bronzo alle Olimpiadi di Londra 2012 nel judo categoria 52 kg, \u00e8 stata in Haiti nel novembre 2012 e gennaio 2013 per avviare a questo sport gli orfani del terremoto del 2010 accolti presso le Case orfanotrofio della Fondazione Francesca Rava e portare sull'isola i valori e la disciplina di questa disciplina con il progetto \"Un tatami per Haiti\".\nRaoul Bova \u00e8 stato in Haiti nel 2010 dopo il terremoto, in particolare per visitare l'Ospedale Pediatrico N.P.H. Saint Damien ed \u00e8 rimasto talmente colpito dalla poverissima realt\u00e0 del paese da decidere di aiutare la Fondazione con la raccolta fondi per una panetteria mobile per la comunit\u00e0 rurale di Fond des Blancs.\nPaola Turci con la sua splendida voce ha portato gioia e bellezza della capitale di Haiti, Port au Prince, esibendosi nel febbraio 2008 in un concerto negli slums, il primo cui le centinaia di bambini presenti avessero mai assistito. Paola ha cantato pi\u00f9 volte a favore dei nostri bambini anche in Italia.\nAndrea Bocelli, una delle voci italiane pi\u00f9 amate al mondo, si \u00e8 esibito ad Ancona al Teatro delle Muse e nel Duomo di Milano in due indimenticabili concerti a favore della Fondazione per i bambini di Haiti.\nPremi e riconoscimenti.\nIn questi anni i premi e i riconoscimenti insigniti alla Fondazione Francesca Rava per il suo impegno sono stati tanti:"}
{"id": "1942538", "revid": "61051", "url": "https://it.wikipedia.org/wiki?curid=1942538", "title": "Rally Aereo di Sicilia", "text": ""}
{"id": "1942544", "revid": "161273", "url": "https://it.wikipedia.org/wiki?curid=1942544", "title": "Adalberto I di Ivrea", "text": ""}
{"id": "1942548", "revid": "18481108", "url": "https://it.wikipedia.org/wiki?curid=1942548", "title": "Danapur", "text": ""}
{"id": "1942557", "revid": "196390", "url": "https://it.wikipedia.org/wiki?curid=1942557", "title": "Aeroporto Internazionale di Singapore", "text": ""}
{"id": "1942566", "revid": "115915061", "url": "https://it.wikipedia.org/wiki?curid=1942566", "title": "Domusculta", "text": "La domusculta (al plurale \"domuscultae\") \u00e8 una particolare forma di vasta azienda agricola diffusa tra i secoli VII e X nei feudi e patrimoni monastici come l'abbazia di San Colombano di Bobbio (PC) ed il suo Feudo monastico reale ed imperiale ed i patrimoni papali. \nLe domuscultae rivitalizzarono aree depresse del territorio italiano, spopolate da secoli di instabilit\u00e0 politica dopo le invasioni barbariche, la caduta dell'Impero romano d'Occidente e le guerre gotiche. Con l'arrivo dell'abate irlandese San Colombano anche in Italia e la fondazione nel 614 dell'abbazia di Bobbio, dopo le fondazioni monastiche colombaniane in Europa, fin dall'epoca longobarda ed anche in epoca carolingia i monaci della potente abbazia di Bobbio, attivissimo centro di evangelizzazione e di rinascita agricola sotto la protezione reale e poi imperiale e del Papa, gestivano un vasto feudo monastico sperso nelle terre longobarde del centro-nord Italia in Emilia, Liguria, Piemonte, Lombardia, Veneto, Toscana. Essi diedero le basi e l'impulso per lo sviluppo dell'agricoltura in modo intensivo con il recupero di aree incolte o abbandonate, le bonifiche, le canalizzazioni per scopo irriguo e di drenaggio, acquedotti e migliorie con l'introduzione di innovazioni agricole, agronomiche e le rotazioni agricole, con il recupero di campi ed orti e la diffusione di vigneti, castagneti, oliveti, noceti, piante da frutto, selvicoltura, strumenti agricoli e di aratura, mulini, frantoi, ecc. I monaci diedero, inoltre, un notevole apporto alimentare grazie agli allevamenti ed alla conservazione degli alimenti, proteine e grassi, come olio, burro, formaggi, salumi, grazie a sale e spezie; introdussero il nuovo tipo di vinificazione per il vino a fermentazione alcolica in botti di legno in uso presso i celti e galli. Inoltre si adoperarono per la riapertura delle vie di comunicazione e commerciali e delle vie del sale ed il commercio lungo la pianura e verso la marittima con scambi di merci varie come olio, sale, spezie, legname, cereali, ortaggi, formaggi, carni, pesce, vino, ecc.\nI monaci di San Colombano o \"colombaniani\" di Bobbio nel territorio di loro competenza e nel resto del centro-nord Italia e d'Europa evangelizzarono i popoli insegnando a pregare, a dissodare la terra aprendo orti nelle sterpaglie e, nelle selve, anche spazi terrazzati per la coltura del castagno, dell'olivo, della vite, degli alberi da frutto, del grano e degli ortaggi. Oltre che l'abbazia matrice di Bobbio, vi erano numerosi insediamenti monastici, che possiamo suddividere in abbazie autonome, priorati autonomi con un monastero centrale, priorie ed altri monasteri dipendenti con celle monastiche, monasteri e chiese con celle monastiche (\"curtis\",\"domuscultae\", \"mansi\", \"sortes\", pievi, xenodochia, mulini, frantoi e feudi agricoli) contigue o isolate dipendenti sempre da Bobbio.\nI Pontefici nel Lazio promossero la diffusione di tali complessi rurali per arginare la crisi di approvvigionamenti della citt\u00e0 di Roma. Tale crisi segu\u00ec alla confisca dei latifondi da parte dell'Impero Romano d'Oriente. Comuni come gli attuali Formello e Campagnano ebbero origine dai casali che formarono una domusculta, in particolare una fondata per volere di papa Adriano I.\nLe domuscultae vennero fondate anche per effettuare un controllo politico sui territori sia reali nel Regno longobardo ed imperiali del Regno d'Italia che del Papa: \u00e8 attestata la fondazione di una di esse presso la spopolata citt\u00e0 di Formia, per volont\u00e0 di Papa Zaccaria al fine di arginare l'espansionismo di Gaeta, legata a Bisanzio."}
{"id": "1942567", "revid": "767487", "url": "https://it.wikipedia.org/wiki?curid=1942567", "title": "Scared Straight", "text": "Gli Scared Straight sono stati un gruppo hardcore punk di Simi Valley, California.\nLa band fu formata nel 1983 da un gruppo di amici e fu chiamata inizialmente \"S.O.F\" (probabile acronimo di \"Secure Our Future\". I fondatori furono Scott Radinsky, Mike Thompson, Gary Galaines e Dennis Jagard, che volevano formare un gruppo e partecipare ad una battaglia delle band in un ritrovo di skater del posto. Durante la loro storia cambiarono molti componenti e nomi. Suonavano spesso con altre band hardcore (o \"nardcore\" dal nome della scena hardcore di Oxnard). Tutti i loro lavori furono pubblicati dalla Mystic Records.\nNei primi anni '90 cambiarono il loro nome in Ten Foot Pole, principalmente per staccarsi dalla reputazione straight edge dovuta al nome \"Scared Straight\"."}
{"id": "1942569", "revid": "1745361", "url": "https://it.wikipedia.org/wiki?curid=1942569", "title": "Repubblica Socialista Sovietica di Galizia", "text": "La Repubblica socialista sovietica di Galizia, o RSS Galizia, (; in polacco \"Galicyjska Socjalistyczna Republika Rad\"; ) fu uno stato dell'Europa centrale che esistette dall'8 luglio 1920 al 21 settembre 1920 durante la Guerra sovietico-polacca in Galizia entro l'area occupata dal fronte sud-occidentale dell'Armata Rossa.\nCon il collasso dell'Austria-Ungheria, alla fine della prima guerra mondiale nel novembre 1918, la parte orientale della Galizia si proclam\u00f2 indipendente come Repubblica Popolare dell'Ucraina Occidentale, ma la regione venne interamente occupata dall'esercito polacco nel 1919 (guerra polacco-ucraina) ed annessa alla Polonia. Nel 1920, durante la guerra sovietico-polacca, la regione fu occupata dall'Armata Rossa che vi stabil\u00ec un governo provvisorio retto dal \"Comitato rivoluzionario di Galizia\" (Galrevkom), insediato a Tarnopol, guidato da Volodymyr Zatonsky (Vladimir Petrovich Zatonsky), ex ministro della RSS Ucraina e Commissario politico della 14\u00aa armata sovietica, e destinato a dar vita a una nuova repubblica sovietica indipendente: la RSS Galizia. Grazie ad un notevole grado d'autonomia rispetto al controllo militare del fronte sud-occidentale sovietico, il Galrevkom riusc\u00ec, pur nei soli due mesi di vita del proprio governo, a stabilire una nuova struttura amministrativa, un nuovo sistema scolastico, una propria moneta e un proprio esercito. Lingue ufficiali, di pari status, furono dichiarate il polacco, l'ucraino, e l'yiddish. Il Galrevkom, comunque, non controllava le aree pi\u00f9 importanti della Galizia: la citt\u00e0 e la regione di Leopoli, con i campi petroliferi di Boryslav e Drohobych, che rimasero sempre sotto occupazione polacca.\nLa RSS Galizia cess\u00f2 di esistere con l'evolversi della situazione militare sul fronte sovietico-polacco che port\u00f2 alla sconfitta dell'Armata Rossa e alla rioccupazione della regione da parte dell'esercito polacco. La pace di Riga del 21 settembre 1920, fra Polonia e Russia sovietica, sanzion\u00f2 l'annessione alla Polonia dell'intera Galizia."}
{"id": "1942573", "revid": "767487", "url": "https://it.wikipedia.org/wiki?curid=1942573", "title": "Metodo dell'inversione", "text": "Il metodo dell'inversione, noto anche come trasformazione integrale di probabilit\u00e0, \u00e8 una tecnica per generare un campione di numeri casuali distribuiti secondo una data distribuzione casuale, nota la sua funzione di distribuzione di probabilit\u00e0. Questo metodo \u00e8 sufficientemente generico, ma pu\u00f2 essere computazionalmente troppo oneroso in pratica per talune distribuzioni di probabilit\u00e0. Una metodologia che applica un algoritmo meno generico ma computazionalmente pi\u00f9 efficiente \u00e8 la trasformata di Box-Muller.\nPresupposto.\nIl metodo dell'inversione si basa sul fatto che se \"X\" \u00e8 una variabile casuale continua con una funzione di ripartizione strettamente crescente \"F\"\"X\" e \"Y\" = \"F\"\"X\"(\"X\"), allora \"Y\" ha una distribuzione uniforme nell'intervallo [\"F\"\"X_min\" ,\u00a0\"F\"\"X_max\"].\nIl metodo.\nIl problema risolto tramite il metodo dell'inversione \u00e8 descrivibile nella maniera seguente:\nMolti linguaggi di programmazione hanno la capacit\u00e0 di generare sequenze di numeri pseudo-casuali, che sono effettivamente distribuiti uniformemente. Se una variabile casuale ha tale distribuzione, allora la probabilit\u00e0 di cadere in ogni sottointervallo (\"a\",\u00a0\"b\") dell'intervallo tra 0 e 1 \u00e8 semplicemente la lunghezza \"b\" \u2212 \"a\".\nIl metodo procede come segue:\nIn altro modo, data una variabile casuale uniforme continua \"U\" in [0,\u00a01] e una funzione di ripartizione invertibile \"F\", la variabile casuale \"X\" = \"F\"\u00a0\u22121(\"U\") \u00e8 distribuita secondo \"F\" (o, equivalentemente \"X\" ha la distribuzione \"F\").\n\u00c8 dimostrabile la caratterizzazione di tali funzioni inverse come soluzioni di determinate equazioni differenziali. Alcune di queste equazioni ammettono tra le soluzioni esplicite delle serie di potenze, nonostante la non linearit\u00e0 delle equazioni stesse.\nDimostrazione della correttezza.\nAssumiamo che \"F\" sia una distribuzione di ripartizione, continua, e che formula_2 sia la sua inversa:\n\"Dimostrazione:\""}
{"id": "1942575", "revid": "1861950", "url": "https://it.wikipedia.org/wiki?curid=1942575", "title": "Cyprus Airways", "text": "Cyprus Airways Public Ltd (\u039a\u03c5\u03c0\u03c1\u03b9\u03b1\u03ba\u03ad\u03c2 \u0391\u03b5\u03c1\u03bf\u03b3\u03c1\u03b1\u03bc\u03bc\u03ad\u03c2) era la compagnia aerea di bandiera di Cipro. La compagnia aveva sede a Nicosia ed era controllata dal Governo di Cipro. Il 9 gennaio 2015 sospese tutte le operazioni di volo.\nStoria.\nLa compagnia venne fondata il 24 settembre 1947 e inizi\u00f2 le operazioni di volo il 18 aprile 1948.\nIl 2012 si \u00e8 concluso per la Cyprus Airways con 55,8 milioni di Euro di perdita, in aumento rispetto ai 23,9 milioni di Euro del 2011. All'inizio del 2013 la Commissione Europea ha aperto un'inchiesta sulla legittimit\u00e0 degli aiuti dello Stato cipriota alla compagnia aerea. Inoltre dal 2013, dopo il blocco degli aiuti dallo Stato cipriota, la compagnia aerea si \u00e8 trovata sull'orlo di bancarotta per mancanza di liquidit\u00e0. Il 9 gennaio 2015 Cyprus Airways ha terminato le operazioni di volo a causa di una condanna dell'Unione Europea, voluta dal commissario alla concorrenza Vestager, ad un risarcimento di 65 milioni di Euro. Nel 2017 la compagnia aerea cipriota Charlie Airlines, di propriet\u00e0 della societ\u00e0 russa S7 Airlines, ha acquisito i diritti sull'utilizzo del marchio e ha iniziato a operare sotto l'insegna di Cyprus Airways.\nFlotta.\nLa flotta di Cyprus Airways al momento della chiusura era cos\u00ec composta:"}
{"id": "1942580", "revid": "287204", "url": "https://it.wikipedia.org/wiki?curid=1942580", "title": "Alappuzha", "text": " \nAlappuzha (o Alleppey, Alappula, Alapalli) \u00e8 una suddivisione dell'India, classificata come \"municipality\", di 177.079 abitanti, capoluogo del distretto di Alappuzha, nello stato federato del Kerala. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 9\u00b0 28' 60 N e 76\u00b0 19' 0 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Alappuzha assommava a 177.079 persone, delle quali 85.708 maschi e 91.371 femmine. I bambini di et\u00e0 inferiore o uguale ai sei anni assommavano a 19.206, dei quali 9.905 maschi e 9.301 femmine. Infine, coloro che erano in grado di saper almeno leggere e scrivere erano 148.165, dei quali 73.138 maschi e 75.027 femmine."}
{"id": "1942581", "revid": "118888211", "url": "https://it.wikipedia.org/wiki?curid=1942581", "title": "Valore Citt\u00e0 AMCPS", "text": "Valore Citt\u00e0 AMCPS (AMCPS, acronimo di Azienda Municipale Conservazione Patrimonio e Servizi) \u00e8 un'azienda multiutility che fornisce servizi per conto del comune di Vicenza. \nStoria.\nL'azienda nasce nel 1907 sotto il nome di ASPC (Azienda Speciale Case Popolari); la volont\u00e0 del comune era di creare un organismo capace di costruire e gestire le abitazioni destinate ai cittadini meno abbienti. Iniziano cos\u00ec ad arrivare i primi incarichi come la costruzione dei \"casermoni\" di via Di Velo e delle \"case rosse\" di via Lamarmora che vanno a concludersi sul finire degli anni '20. Dopo la Seconda guerra mondiale, l'azienda deve intervenire su diversi fronti a causa dei pesanti bombardamenti che hanno colpito la citt\u00e0, lasciando tante famiglie senza un tetto. Nel 1964 il comune decide di affidare anche altri servizi all'azienda che cambia denominazione in AMCPS (che allora significava Azienda Municipale Case Popolari e Servizi). Nel 1996, dopo che la regione aveva creato gli ATER (Azienda Territoriale Edilizia Residenziale), l'AMCPS (diventata l'odierna Azienda Municipale Conservazione Patrimonio e Servizi) assume la gestione di tutto il patrimonio comunale (dalle scuole alle sedi municipali e circoscrizionali, dai parchi ai cimiteri finanche ad alcuni beni di pregio come il Teatro Olimpico e il teatro comunale Citt\u00e0 di Vicenza); compie inoltre i lavori di riasfaltatura delle strade e manutenzione della cartellonistica ed interviene nelle situazioni di emergenza (sgombero stradale dalla neve e salatura preventiva in caso di ghiaccio) e di calamit\u00e0 naturale (messa in sicurezza dei punti critici in caso di rischio di alluvione).\nDal 2010 al 2020, nell'ottica dell'ottimizzazione delle risorse comunali AMCPS \u00e8 diventata una controllata di AIM Vicenza ridenominandosi \"Valore Citt\u00e0 AMCPS\". \u00c8 tornata poi ad essere scorporata dal gruppo AIM e ad essere direttamente controllata dal comune di Vicenza.\nIl centenario e la \"Rua\".\nNel 2007, l'azienda ha deciso di festeggiare il proprio centenario in maniera particolare: ricostruendo e donando ai vicentini la \"Rua\".\nLa \"Rua\" (che in italiano significa \"ruota\") \u00e8 stata per secoli il simbolo dell'orgoglio popolare vicentino. La leggenda vuole che sia stato Andrea Palladio a dare lo spunto per la costruzione di questa torre lignea a forma piramidale che aveva un peso di circa 80 quintali e che il nome derivi proprio dalla presenza di una grande ruota (tolta durante una battaglia medioevale al carroccio di Padova) incastonata nel centro della struttura. In realt\u00e0 si ritiene che la ruota rappresenti il simbolo del collegio dei notai, tra i pi\u00f9 potenti di allora. Questa torre (a partire dal 1444) veniva portata a braccia per le vie e piazze del centro cittadino in occasione della festa del Corpus Domini. Divent\u00f2 poi appuntamento fisso anche in occasione delle celebrazioni per i 300 anni dalla nascita di Palladio e per la festivit\u00e0 della Madonna di Monte Berico. L'opera and\u00f2 distrutta nel 1944, durante un bombardamento e non fu pi\u00f9 ricostruita.\nPer questo motivo AMCPS decise di fare un regalo storico alla citt\u00e0, ricostruendo l'opera con materiali pi\u00f9 moderni e resistenti ed esponendola, per la prima volta dopo decenni, in piazza dei Signori per un mese (dall'8 settembre al 29 settembre 2007)."}
{"id": "1942591", "revid": "38120", "url": "https://it.wikipedia.org/wiki?curid=1942591", "title": "Coito Ergo Sum", "text": ""}
{"id": "1942592", "revid": "287204", "url": "https://it.wikipedia.org/wiki?curid=1942592", "title": "Kollam", "text": " \nKollam (o Quilon) \u00e8 una suddivisione dell'India, classificata come \"municipal corporation\", di 361.441 abitanti, capoluogo del distretto di Kollam, nello stato federato del Kerala. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 8\u00b0 52' 60 N e 76\u00b0 35' 60 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Kollam assommava a 361.441 persone, delle quali 177.586 maschi e 183.855 femmine. I bambini di et\u00e0 inferiore o uguale ai sei anni assommavano a 39.427, dei quali 20.239 maschi e 19.188 femmine. Infine, coloro che erano in grado di saper almeno leggere e scrivere erano 295.972, dei quali 148.683 maschi e 147.289 femmine."}
{"id": "1942609", "revid": "287204", "url": "https://it.wikipedia.org/wiki?curid=1942609", "title": "Sk\u00e4rholmen", "text": "Sk\u00e4rholmen \u00e8 una circoscrizione suburbana situata nella zona sud-occidentale di Stoccolma, dotata di un'omonima stazione della metropolitana.\nStoria.\nAppartenne alla municipalit\u00e0 di Huddinge fino al 1\u00ba gennaio 1963, data in cui il distretto fu amministrativamente incorporato a Stoccolma. La maggior parte degli edifici sono rappresentati da schiere di case popolari, costruite fra gli anni sessanta e gli anni settanta secondo il \"Miljonprogrammet\", progetto che prevedeva la costruzione di alloggi popolari a costi ridotti. L'8 settembre 1968 fu inaugurato un importante centro commerciale, che fu a sua volta accompagnato dalla costruzione di strade pedonali, piazze, e una fermata della metropolitana. Per il 2008 \u00e8 prevista l'apertura di un nuovo centro commerciale, progettato per essere uno dei pi\u00f9 importanti d'Europa.\nGeografia fisica.\nDistante circa 12 chilometri dal centro cittadino, Sk\u00e4rholmen \u00e8 oggi uno dei distretti pi\u00f9 multiculturali di Stoccolma: dati ufficiali al 31 dicembre 2004 indicano che la presenza straniera \u00e8 qui valutabile intorno al 41%, con un numero di abitanti nell'area urbana pari a 7.602, su una superficie di 1,95\u00a0km\u00b2."}
{"id": "1942614", "revid": "767487", "url": "https://it.wikipedia.org/wiki?curid=1942614", "title": "Surferosa", "text": "I Surferosa sono una rock band norvegese, conosciuti per i loro costumi particolari e la loro musica definita \"trashy electrified pop music\".\nIl loro stile musicale \u00e8 principalmente il rock con influenze punk/new wave e dance. La maggior parte delle canzoni fanno uso di sintetizzatore, e Mariann garantisce una guida vocale. Il gruppo \u00e8 spesso comparato al gruppo new wave dei Blondie.\nSono diventati molto popolari in Norvegia quando hanno vinto un tour e una registrazione in studio in un concorso musicale chiamato So What. Hanno ricevuto diverse recensioni positive. I Surferosa hanno completato tour in Asia, America, Regno Unito e Scandinavia. Hanno realizzato la colonna sonora per il film Bare Bea. La loro canzone, \"Royal Uniform\" dall'album \"The Force\" \u00e8 stata usata nella colonna sonora del videogioco FIFA 07 pubblicato da Electronic Arts.\nIl nome Surferosa \u00e8 preso da un disco dei Pixies."}
{"id": "1942617", "revid": "287204", "url": "https://it.wikipedia.org/wiki?curid=1942617", "title": "Skarholmen", "text": ""}
{"id": "1942634", "revid": "767487", "url": "https://it.wikipedia.org/wiki?curid=1942634", "title": "Stretta e bagnata", "text": "Stretta e bagnata \u00e8 un film pornografico del 1981 diretto da Alexander Borsky (\"alias\" Joe D'Amato). Il film, che annovera come protagonisti Mark Shanon e Nadine Roussial, famosi pornodivi italiani degli Anni Ottanta del XX secolo, mescola \"clich\u00e9s\" tipici della commedia sexy all'italiana con scene di pornografia. \u00c8 noto anche con il titolo I pornoimbrogli.\nTrama.\nUna vedova inconsolabile rimpiange con tristezza le brillanti prestazioni sessuali del defunto marito, perci\u00f2 fa visita a un cartomante e s'accoppia con lui, credendolo la reincarnazione del marito, ma viene scoperta e ricattata dalla nipote con la complicit\u00e0 d'un amico gondoliere."}
{"id": "1942635", "revid": "633110", "url": "https://it.wikipedia.org/wiki?curid=1942635", "title": "Guerra polacco-cecoslovacca", "text": " \nLa guerra polacco-cecoslovacca fu un breve conflitto che coinvolse, tra il 23 e il 30 gennaio 1919, la Seconda Repubblica di Polonia e la Prima Repubblica cecoslovacca, durante i convulsi eventi del periodo immediatamente successivo alla prima guerra mondiale.\nQuesto conflitto nacque a seguito del vuoto di potere lasciato dalla caduta dell'Impero austro-ungarico nell'Europa centrale ,a causa della sconfitta nella prima guerra mondiale. Fin dal primo momento le relazioni tra i nuovi paesi emergenti, tra cui Polonia e Cecoslovacchia, furono tese a causa delle rivendicazioni territoriali reciproche, con conseguenti piccoli conflitti armati di assestamento.\nLa guerra inizi\u00f2 con un attacco a sorpresa delle forze cecoslovacche, intenzionate ad approfittare dell'impegno dei polacchi nella dispendiosa guerra con l'Ucraina: superiori in numero, i cecoslovacchi riuscirono in breve tempo a impossessarsi dell'intera regione contesa della Slesia di Cieszyn, anche se loro ulteriori avanzate furono impedite dall'intervento delle Grandi potenze alleate. Dopo un primo cessate il fuoco negoziato ai primi di febbraio, la contesa tra Polonia e Cecoslovacchia fu poi risolta dalla Conferenza di Spa del luglio 1920.\nAntefatti.\nNel corso degli ultimi giorni della prima guerra mondiale, delegati diplomatici di Polonia e Cecoslovacchia si incontrarono per demarcare il confine comune tra le due nazioni; entro l'11 novembre 1918, giorno dell'Armistizio di Compi\u00e8gne e della fine della guerra, la maggior parte del confine era stata delimitata con precisione, con l'eccezione di tre aree politicamente sensibili nelle regioni dell'Alta Slesia e dell'Alta Ungheria che erano rivendicate tanto dai polacchi quanto dai cecoslovacchi.\nUna delle zone contese era la cosiddetta \"Slesia di Cieszyn\" (in polacco \"\u015al\u0105sk Cieszy\u0144ski\", in ceco \"T\u011b\u0161\u00ednsk\u00e9 Slezsko\"), che costituiva una piccola zona della Slesia sud-orientale. L'ultimo censimento austro-ungarico del 1910, il quale attribuiva le varie nazionalit\u00e0 in base alla principale lingua parlata dall'intervistato, mostrava una predominanza di genti parlanti il polacco nei tre distretti di Cieszyn, Bielsko e Fry\u0161t\u00e1t, mentre nel distretto di Fr\u00fddek prevalevano i parlanti il ceco; la stessa citt\u00e0 di Cieszyn era invece abitata in maggioranza da parlanti il tedesco, mentre una parte della popolazione rivendicava una distinta identit\u00e0 \"slesiana\".\nLa principale importanza strategica della Slesia di Cieszyn era data dai ricchi giacimenti di carbone attorno Karvin\u00e1, oltre alla linea ferroviaria della Kaschau-Oderberger Bahn che collegava le \"Terre ceche\" alla Slovacchia; inoltre, nel nord-ovest della regione sorgeva il nodo ferroviario di Bohum\u00edn, che costituiva un passaggio obbligato per diverse linee di trasporto internazionali.\nIl 5 novembre 1918 i delegati polacchi e cechi conclusero un accordo per stabilire una linea di demarcazione provvisoria a scopo militare e amministrativo, e divisero la regione secondo le linee etniche; il distretto di Fr\u00fddek e una piccola porzione del distretto di Fry\u0161t\u00e1t furono dati ai cechi, mentre il resto della regione and\u00f2 alla Polonia. La situazione rimase pi\u00f9 o meno stabile fino all'inizio del gennaio 1919: in vista delle elezioni parlamentari polacche previste per il 26 gennaio, preparativi elettorali furono approntati anche nelle zone della Slesia di Cieszyn assegnate alla Polonia; i cecoslovacchi obiettarono che le elezioni non si sarebbero dovute svolgere nell'area contesa, dato che la delimitazione delle aree era solo provvisoria e nessuna forma di sovranit\u00e0 avrebbe dovuto essere esercitata in nessuna delle parti della Slesia di Cieszyn. La richiesta fu tuttavia rigettata dai polacchi e, a seguito di ci\u00f2, i cecoslovacchi decisero di risolvere la questione con la forza.\nForze in campo.\nAl comando del colonnello Josef \u0160nejd\u00e1rek, le forze militari cecoslovacche dislocate nella Slesia di Cieszyn si componevano di tre battaglioni provenienti dalle Legioni cecoslovacche arruolate dalla Francia nella passata guerra unitamente ad alcune unit\u00e0 di recente reclutamento: il 54\u00ba Battaglione di Olomouc, il 93\u00ba Battaglione di Fry\u0161t\u00e1t, un battaglione di volontari da Bohum\u00edn e uno da Orlov\u00e1; integravano queste forze le milizie locali della \"Guardia Nazionale\", ammontanti ad altri 5.000 uomini. Nel nord-ovest della Slovacchia si trovavano altre forze pronte a muovere in rinforzo, tra cui il 35\u00ba Reggimento legionari arruolato dal Regno d'Italia poi rinforzato dal Reggimento fucilieri della Legione sempre arruolato ed equipaggiato dagli italiani; nel corso del conflitto si un\u00ec alle forze di \u0160nejd\u00e1rek anche la recentemente formata 2\u00aa Brigata di fanteria, composta da sei battaglioni di fanteria, due batterie di artiglieria e uno squadrone di cavalleria.\nLe forze polacche, comando del colonnello Franciszek Latinik, erano pi\u00f9 deboli delle loro controparti cecoslovacche: dopo la conclusione della prima guerra mondiale la Polonia era impegnata in battaglie e scaramucce con tutte le nazioni con cui confinava, e al tempo della disputa con i cecoslovacchi il grosso dell'esercito polacco era impegnato nella sanguinosa guerra polacco-ucraina nella Galizia orientale. Le truppe polacche al confine con la Cecoslovacchia ammontavano a cinque battaglioni di fanteria supportati da quattro compagnie autonome di mitragliatrici, un plotone di cavalleria e una batteria di artiglieria; altre forze comprendevano 550 membri della gendarmeria e circa 6.500 miliziani reclutati tra i polacchi locali.\nLa guerra.\nAlle 11:00 del 23 gennaio 1919, su richiesta dei cecoslovacchi, i due comandanti delle forze contrapposte Latinik e \u0160nejd\u00e1rek si incontrarono con una delegazione internazionale composta da rappresentanti britannici, francesi, italiani e statunitensi; ai polacchi fu consegnato un ultimatum che imponeva loro di ritirarsi dietro il fiume Bia\u0142a entro due ore. Trascorso inutilmente il termine dell'ultimatum, le forze cecoslovacche mossero quindi alle 13:00 in direzione di Bohum\u00edn e Karvin\u00e1; da est, nel frattempo, altre truppe delle Legioni \"italiane\" muovevano dalla Slovacchia. Le citt\u00e0 di Bohum\u00edn, Orlov\u00e1 e Karvin\u00e1 furono occupate entro le 16:00, mentre le deboli forze polacche dislocate nei dintorni di Cieszyn ripiegarono verso nord-est alla volta del corso della Vistola; per evitare di rimanere accerchiati, il 26 gennaio i polacchi evacuarono la stessa Cieszyn ed entro il giorno seguente l'intera regione era stata occupata dai cecoslovacchi senza combattere; Latinik stabil\u00ec una linea difensiva lungo la Vistola da Strumie\u0144 a nord a Ustro\u0144 a sud, al fine di impedire ai cecoslovacchi di avanzare alla volta di Bielsko-Bia\u0142a e \u017bywiec.\nIl 28 gennaio duri scontri presero vita nelle vicinanze di Skocz\u00f3w, e dopo aver opposto un'ostinata resistenza le truppe polacche si ritirarono alla volta di Ustro\u0144 e Drogomy\u015bl; per il 30 gennaio i cecoslovacchi avevano rotto le linee polacche nella zona di Strumie\u0144. Quello stesso 30 gennaio \u0160nejd\u00e1rek ricevette l'ordine di forzare il corso della Vistola e mettere in sicurezza la linea ferroviaria tra Bohum\u00edn e Jablunkov; i cecoslovacchi attraversarono con successo il fiume e i polacchi si asserragliarono all'interno dell'abitato di Skocz\u00f3w, dove la linea del fronte si arrest\u00f2. Nuove unit\u00e0 di rinforzo si aggiunsero alle truppe di \u0160nejd\u00e1rek, dando ai cecoslovacchi un netto vantaggio sui polacchi; un attacco in forze contro la stessa Skocz\u00f3w era in fase di preparazione, mossa che avrebbe portato al collasso di tutte le difese polacche.\nIl 31 gennaio, tuttavia, dopo forti pressioni in tal senso da parte dei rappresentanti delle grandi potenze l'attacco su Skocz\u00f3w fu annullato, e i cecoslovacchi proclamarono un cessate il fuoco. Per il 3 febbraio un accordo sui confini tra Polonia e Cecoslovacchia fu raggiunto grazie alla mediazione delle grandi potenze, e le truppe cecoslovacche iniziarono a ripiegare sulla nuova linea di demarcazione (\"linea verde\") stabilita dall'accordo.\nConseguenze.\nIl conteso territorio della Slesia di Cieszyn fu posto sotto controllo internazionale in vista di un plebiscito tra le popolazioni della regione per deciderne l'assegnazione; violenze e intimidazioni reciproche impedirono lo stabilirsi di un'atmosfera abbastanza serena per far svolgere il plebiscito, e la decisione finale sulla spartizione della regione fu quindi raggiunta dai rappresentanti delle grandi potenze il 28 luglio 1920 nel corso della Conferenza di Spa: la linea ferroviaria che connetteva le Terre ceche alla Slovacchia e tutto il territorio a sud di essa fu assegnato alla Cecoslovacchia, mentre il territorio a nord della ferrovia and\u00f2 alla Polonia.\nAi polacchi fu assegnata meno di met\u00e0 della regione (1002 km\u00b2 su 2222 km\u00b2) e circa un terzo della popolazione totale (142.000 su 435.000 abitanti). La Cecoslovacchia ottenne i distretti di Fry\u0161t\u00e1t e Fr\u00fddek, la maggior parte del distretto di Cieszyn e la sua stazione ferroviaria (ma non la citt\u00e0 di Cieszyn, rimasta ai polacchi), la citt\u00e0 e le miniere di carbone di Karvin\u00e1, la citt\u00e0 di T\u0159inec con le sue fabbriche e la linea ferroviaria tra Bohumin e Jablunkov.\nCirca 140.000 polacchi rimasero dal lato ceco del confine in quella che fu definita \"Zaolzie\" (\"terra al di l\u00e0 del fiume Olza\" in polacco), e il possesso della regione rimase a lungo motivo di attrito tra Polonia e Cecoslovacchia. Approfittando degli eventi della \"crisi di Monaco\" e della cessione dei Sudeti alla Germania nazista da parte della Cecoslovacchia, il 30 settembre 1938 la Polonia intim\u00f2 con ultimatum al governo cecoslovacco la cessione della regione contesa, richiesta che fu accolta il giorno successivo; la Zaolzie rimase ai polacchi fino all'ottobre 1939, quando a seguito degli eventi della campagna di Polonia fu invasa e annessa alla Germania nazista. Al termine della seconda guerra mondiale l'area fu restituita alla Cecoslovacchia, ed \u00e8 oggi parte della Repubblica Ceca."}
{"id": "1942653", "revid": "767487", "url": "https://it.wikipedia.org/wiki?curid=1942653", "title": "Labbra bagnate", "text": "Labbra bagnate \u00e8 un film pornografico del 1981 diretto da Claudio Bernabei. Il film \u00e8 il secondo in assoluto interpretato dall'attrice francese Fran\u00e7oise Perrot, dopo \"La voglia\", diretto da Joe D'Amato nello stesso anno."}
{"id": "1942662", "revid": "1543377", "url": "https://it.wikipedia.org/wiki?curid=1942662", "title": "Nomoneas Settentrionali", "text": "Nomoneas Settentrionali \u00e8 uno dei cinque distretti dello stato di Chuuk, uno degli Stati Federati di Micronesia. Contano 14.652 abitanti (2008).\nSono composte da due isole dell'arcipelago Nomoneas: Fono, Weno.\nIn base alla Costituzione di Chuuk, le isole sono divise nelle municipalit\u00e0 di:"}
{"id": "1942663", "revid": "1543377", "url": "https://it.wikipedia.org/wiki?curid=1942663", "title": "Nomoneas Meridionali", "text": "Nomoneas Meridionali \u00e8 uno dei cinque distretti dello stato di Chuuk, uno degli Stati Federati di Micronesia. Composto da cinque isole principali (le omonime municipalit\u00e0) e numerosi isolotti, ha 11.639 abitanti (2008).\nIn base alla costituzione di Chuuk, le isole sono suddivise nelle seguenti municipalit\u00e0:"}
{"id": "1942666", "revid": "757396", "url": "https://it.wikipedia.org/wiki?curid=1942666", "title": "Gregor Beugnot", "text": "\u00c8 il fratello di \u00c9ric Beugnot e il figlio di Jean-Paul Beugnot.\nGiocatore.\nBeugnot ha fatto parte della formazione francese che gioc\u00f2 le Olimpiadi del 1984.\nNel 1988 vince la Coppa delle Coppe, il campionato di Francia e il Tournoi des As con il Limoges.\nNegli anni 1979, 1982, 1985 e 1988 il campionato di Francia.\nAllenatore.\nInizia nel Racing Parigi per poi allenare per ben 9 anni l'ASVEL con il quale vince 3 coppe di Francia, raggiunge una Final4 di Eurolega ed \u00e8 per 5 volte finalista del campionato.\nNel 2001 sbarca in Italia con la prestigiosa Pallacanestro Varese ma la sua esperienza non lascia ricordi indelebili.\nTorna dunque in Francia e dal 2003 allena il Chalon.\nNel 1996, 1997 e 1998 vince il premio come miglior allenatore di Francia."}
{"id": "1942668", "revid": "767487", "url": "https://it.wikipedia.org/wiki?curid=1942668", "title": "Morbosamente vostra", "text": "Morbosamente vostra \u00e8 un film pornografico del 1985 diretto da Andrea Bianchi con lo pseudonimo Andrew White. Il film segna il debutto nell'hardcore dell'attrice Karin Schubert dopo una carriera in cui aveva interpretato svariati ruoli, principalmente in commedie italiane negli anni settanta. Come dichiarato dalla stessa attrice tedesca, dalle riprese di questo film ne furono ricavati altri quattro negli anni successivi. Il film \u00e8 stato distribuito anche in versione \"softcore\" con il titolo \"Cora\", sia in home video che nei circuiti cinematografici.\nTrama.\nCora, insoddisfatta delle prestazioni di suo marito, si rivolge a un medico per chiedere aiuto. Il dottore per\u00f2, anzich\u00e9 fornirle un sistema per migliorare le capacit\u00e0 amatorie del marito, decide di provvedere personalmente alla soddisfazione della sposa."}
{"id": "1942669", "revid": "767487", "url": "https://it.wikipedia.org/wiki?curid=1942669", "title": "Faichuk", "text": "Faichuk \u00e8 un gruppo di isole dell'oceano Pacifico. Amministrativamente \u00e8 uno dei cinque distretti dello stato di Chuuk, uno degli Stati Federati di Micronesia. Contano 13.982 abitanti (2008).\nIn base alla costituzione di Chuuk, le isole sono divise nelle seguenti municipalit\u00e0:"}
{"id": "1942671", "revid": "1543377", "url": "https://it.wikipedia.org/wiki?curid=1942671", "title": "Oksoritod", "text": "Oksoritod \u00e8 uno dei cinque distretti dello stato di Chuuk, degli Stati Federati di Micronesia. Conta 6.190 abitanti (2008).\nIn base alla costituzione di Chuuk, \u00e8 suddiviso nelle seguenti municipalit\u00e0:"}
{"id": "1942672", "revid": "827882", "url": "https://it.wikipedia.org/wiki?curid=1942672", "title": "Mortlocks", "text": "Mortlocks \u00e8 uno dei cinque distretti dello stato di Chuuk, degli Stati Federati di Micronesia. Conta 6.879 abitanti (2008).\nIn base alla costituzione di Chuuk, le isole sono suddivise nelle seguenti municipalit\u00e0:"}
{"id": "1942714", "revid": "729019", "url": "https://it.wikipedia.org/wiki?curid=1942714", "title": "Sk\u00e4rholmen (metropolitana di Stoccolma)", "text": "Sk\u00e4rholmen \u00e8 una stazione della metropolitana di Stoccolma.\nSituata sul territorio dell'omonima circoscrizione, la fermata sorge sul percorso della linea rossa T13 tra le stazioni S\u00e4tra e V\u00e5rberg.\nLa sua apertura ufficiale risale al 1\u00ba marzo 1967. Da quel giorno fino al 2 dicembre 1967 la stazione \u00e8 stata un capolinea della linea T13, prima del prolungamento della tratta fino a V\u00e5rberg.\nLa piattaforma, accessibile dai due ingressi situati in superficie presso la via pedonale \"Sk\u00e4rholmsg\u00e5ngen\" e la piazza \"Sk\u00e4rholmstorget\", \u00e8 collocata ad una profondit\u00e0 di 5 metri sotto il livello del suolo. La stazione fu progettata dallo studio di architettura Ahlgren-Olsson-Silow, mentre i suoi interni sono stati successivamente decorati dall'artista Ulf Wahlberg.\nL'utilizzo medio quotidiano durante un normale giorno feriale \u00e8 pari a 13.300 persone circa."}
{"id": "1942719", "revid": "767487", "url": "https://it.wikipedia.org/wiki?curid=1942719", "title": "Edoardo Rusconi", "text": "Biografia.\nCresciuto cestisticamente nel settore giovanile delle squadre della sua citt\u00e0 natale, esordisce nella massima serie nel 1967, nella prima squadra varesina, allora targata Ignis. Gioca per otto stagioni consecutive, trasferendosi per un anno nella Fortitudo Bologna e il successivo all'Athletic Genova. Rientra nel 1977 nella squadra varesina nel ruolo di giocatore allenatore fino al 1980."}
{"id": "1942721", "revid": "1924342", "url": "https://it.wikipedia.org/wiki?curid=1942721", "title": "Tiny Dancer", "text": "Tiny Dancer \u00e8 una delle pi\u00f9 famose canzoni scritte e interpretate da Elton John, con testo di Bernie Taupin. \u00c8 inclusa nell'album \"Madman Across the Water\", del 1971.\nDescrizione.\nLa canzone \u00e8 dedicata a Maxine Feibelman, la prima moglie di Taupin; il titolo significa letteralmente \"piccola ballerina\". La melodia vocale, molto dolce, \u00e8 sostenuta dalle complesse architetture armoniche del pianoforte di Elton John, ed \u00e8 arricchita dal vivace suono delle percussioni e della chitarra pedal steel, suonata da B. J. Cole. Ad accompagnare Elton John non c'\u00e8 una band vera e propria, che si former\u00e0 poco pi\u00f9 tardi, piuttosto vengono messi in evidenza quotati e abili session men pi\u00f9 o meno noti nel panorama musicale inglese dell'epoca, oltre a dieci abili cantanti di sottofondo che si fanno ben sentire soprattutto durante il ritornello.\nGli arrangiamenti di Paul Buckmaster e la sezione di archi completano il tutto; \u00e8 oggi considerata come un capolavoro che rasenta la perfezione stilistica.\nFu pubblicata come singolo il 7 febbraio 1972, e fu spesso trasmessa alla radio, nonostante la sua durata (6:17, un tempo lunghissimo e veramente inusuale). All'inizio non ebbe molto successo (raggiunse il 41\u00ba posto nella classifica americana), poi, lentamente, and\u00f2 insinuandosi nella cultura popolare, ed \u00e8 oggi tra i successi pi\u00f9 noti dell'intero repertorio di John. Apparsa in numerosissime raccolte e compilation della rockstar, \u00e8 al 397\u00ba posto nella lista delle 500 migliori canzoni di tutti i tempi secondo il Rolling Stone.\nPromozione.\nIl brano \u00e8 stato messo in evidenza nel 2005, alla Freemont Street Experience di Las Vegas; \u00e8 apparso anche nel film \"Aloha, Bobby And Rose\" del 1975.\n\u00c8 stato citato in una puntata della nota serie americana \"Friends\", mentre \u00e8 stato inserito come brano trainante nel film di Cameron Crowe \"Quasi famosi\", ottenendo un grande rilancio in America (una ripresa strumentale della canzone si pu\u00f2 udire alla fine del film; a suonarla \u00e8 Nancy Wilson degli Heart).\n\"Tiny Dancer\" appare ancora nel gioco \"Karaoke Revolution Presents: American Idol Encore\". \nViene inoltre citata nella serie televisiva \"Scrubs\" e appare nell'ultimo episodio della commedia britannica \"Roman's Empire\". Viene citata da Ed Sheeran nella canzone \"Castle on the hill\".\nCover.\nDi \"Tiny Dancer\" esistono numerosissime cover di altri artisti; tra le pi\u00f9 famose, spiccano le versioni di Lani Hall (nei primi anni '70), di John Frusciante (nel 1990 a Pinkpop,nel 1999 a Woodstock e nel 2004 al Rock Am Ring), di Dave Grohl (nel \"The Late Late Show\" con Craig Kilborn), di Ben Folds (nel suo album del 2002 \"Ben Folds Live\") e di Tim McGraw (nel 2002, nel suo album \"Tim McGraw and the Dancehall Doctors\") \nInoltre, la canzone \u00e8 stata cantata anche da un gruppo di adolescenti in \"High School Musical: Get in the Picture\". Nel 2018 Florence + The Machine offrono un'interpretazione impeccabile del brano, per l'album \"Revamp: The Songs of Elton John &amp; Bernie Taupin\""}
{"id": "1942729", "revid": "1543377", "url": "https://it.wikipedia.org/wiki?curid=1942729", "title": "Pohnpei Altre Isole", "text": "Pohnpei Altre Isole \u00e8 uno dei due distretti dello stato di Pohnpei, degli Stati Federati di Micronesia. Conta 2.124 abitanti (2008)."}
{"id": "1942732", "revid": "767487", "url": "https://it.wikipedia.org/wiki?curid=1942732", "title": "Pohnpei (isola)", "text": "Pohnpei \u00e8 un'isola dell'Oceano Pacifico appartenente alle isole Senyavin, un gruppetto di isole e atolli delle Isole Caroline.\nDescrizione.\nL'isola ha una superficie di 347\u00a0km\u00b2 e 32.899 abitanti (2008). Di origine vulcanica, presenta una parte centrale montuosa culminante col monte Totolom (791 m) da cui nascono numerosi corsi d'acqua. La costa \u00e8 circondata da una barriera corallina interrotta in pochi tratti che ne permettono l'approdo.\nAmministrazione.\nAmministrativamente appartiene all'omonimo stato di Pohnpei, uno degli Stati Federati di Micronesia; \u00e8 un distretto ed \u00e8 suddivisa nelle seguenti municipalit\u00e0:"}
{"id": "1942739", "revid": "1543377", "url": "https://it.wikipedia.org/wiki?curid=1942739", "title": "Isola Yap", "text": "Isola Yap \u00e8 uno dei due distretti dello stato di Yap, degli Stati Federati di Micronesia. Conta 7.731 abitanti (2008)."}
{"id": "1942743", "revid": "481349", "url": "https://it.wikipedia.org/wiki?curid=1942743", "title": "Symbol", "text": "Symbol \u00e8 un font per scrivere caratteri dell'alfabeto greco e simboli matematici.\nSymbol \u00e8 uno dei quattro font standard disponibili su tutte le stampanti basate su PostScript, a partire dal LaserWriter originale di Apple (1985). Contiene un alfabeto greco completo non accentato (maiuscolo e minuscolo) e una selezione di simboli matematici comunemente usati. Nella misura in cui si adatta a qualsiasi classificazione standard, \u00e8 un font serif progettato nello stile di Times New Roman.\nUso nel web.\nSymbol si pu\u00f2 incorporare in una pagina web. L'uso del carattere Symbol nelle espressioni matematiche faceva parte di una raccomandazione del W3C per HTML 4. Al tempo di quella raccomandazione originale (dicembre 1997), l'unico modo nativo per visualizzare molti simboli matematici in HTML era un uso diretto del carattere Symbol. Tali riferimenti espliciti sono ora fortemente sconsigliati per i nuovi documenti, ma sopravvivono in molte pagine esistenti su Internet. Inoltre, il carattere Symbol fornisce grafici che sono specificamente intesi come componenti del layout bidimensionale delle espressioni matematiche.\nDalla nascita di HTML5 e di MathML i simboli e le espressioni matematiche sono incorporabili in una pagina web senza l'uso di font. Con CSS3 \u00e8 anche possibile formattare graficamente tali simboli e formule.\nDi seguito alcuni esempi di simboli latini incorporati in una pagina web confrontati con Unicode U+0000 \u2013 U+007F (0\u2013127):"}
{"id": "1942748", "revid": "938", "url": "https://it.wikipedia.org/wiki?curid=1942748", "title": "Isole esterne di Yap", "text": "Le isole esterne di Yap (in inglese: \"Outer islands of Yap\") \u00e8 uno dei due distretti dello stato di Yap, degli Stati Federati di Micronesia. Conta 4.027 abitanti (2008)."}
{"id": "1942757", "revid": "90919", "url": "https://it.wikipedia.org/wiki?curid=1942757", "title": "West Ham United F.C.", "text": ""}
{"id": "1942762", "revid": "1714743", "url": "https://it.wikipedia.org/wiki?curid=1942762", "title": "Manuele II Paleologo", "text": "Fu basileus dei romei dal 17 febbraio 1391 fino alla sua morte. \u00c8 ricordato anche per i suoi scritti teologici.\nIl primo incarico di Manuele II fu quello di despota di Tessalonica (1369-1387). Fu coimperatore dal 1376, dopo che il fratello maggiore Andronico IV Paleologo si era ribellato al padre Giovanni V Paleologo, fino al 1380, anno in cui Andronico fu perdonato, nonostante avesse tenuto prigionieri il padre ed il fratello dal 1376 al 1379. Dal 1385 torn\u00f2 ad essere coimperatore, a seguito del decesso di Andronico. Nel 1390 aiut\u00f2 il padre a sventare il tentativo di usurpazione del trono da parte del nipote Giovanni VII Paleologo. Nel 1391 l'anziano genitore mor\u00ec e Manuele II divenne imperatore. Quando nel 1394 il sultano ottomano Bajazet I apr\u00ec le ostilit\u00e0 contro i Bizantini, isolando Costantinopoli in modo da impedirle l'approvvigionamento alimentare, Manuele invoc\u00f2 l'aiuto dell'Occidente e fu ascoltato. Fu infatti indetta la crociata di Nicopoli (1396), che tuttavia si risolse in un disastro e non riusc\u00ec a risollevare le sorti dell'impero. Nel 1399 Manuele part\u00ec personalmente per l'Occidente in cerca di aiuto e vi rimase fino al 1403. \nQuando ormai la fine sembrava imminente, i Timuridi invasero l'Anatolia e nella battaglia di Ancyra del 1402 Bajazet fu fatto prigioniero. In seguito a questi avvenimenti, nell'impero ottomano scoppi\u00f2 la guerra civile, della quale Manuele, grazie al suo genio diplomatico, riusc\u00ec ad approfittare per riacquisire alcuni territori dell'impero, tra cui Tessalonica. Fu capace di a mantenere la pace con gli Ottomani fino al 1422, ma le ostilit\u00e0 ricominciarono perch\u00e9 il figlio di Manuele, Giovanni VIII Paleologo, si era intromesso nella successione ottomana. Da ci\u00f2 derivarono gli assedi di Costantinopoli e di Tessalonica. Nel 1423 quest'ultima citt\u00e0 fu ceduta ai Veneziani, poich\u00e9 l'impero non era pi\u00f9 in grado di difenderla. Manuele mor\u00ec nel 1425. Gli viene riconosciuto il merito di essere riuscito, durante i 34 anni del suo impero, a rallentare la caduta dell'impero bizantino.\nBiografia.\nManuele II Paleologo era figlio secondogenito dell'imperatore bizantino Giovanni V Paleologo (1341-1391) e di sua moglie Elena Cantacuzena.\nViaggio in Occidente.\nNei primi mesi del 1366 Giovanni V si rec\u00f2 in Ungheria per chiedere aiuti contro i Turchi ottomani, che si facevano sempre pi\u00f9 minacciosi. Giovanni lasci\u00f2 momentaneamente il governo dell'impero al figlio Andronico IV Paleologo (1376-1379), futuro erede al trono, e port\u00f2 con s\u00e9 i figli Manuele e Michele. Le sue richieste d'aiuto per\u00f2 non furono ascoltate da Luigi I il Grande (1342-1382) che impose come condizione la conversione dell'imperatore al cattolicesimo. Cos\u00ec Giovanni V decise di fare ritorno in patria, ma passando per il regno di Bulgaria fu fatto prigioniero insieme ai suoi figli. I tre furono liberati nella primavera del 1367, grazie all'intervento di Amedeo VI di Savoia (1343-1383), giunto in soccorso del cugino Giovanni.\nManuele despota di Tessalonica.\nSuccessivamente, tra il 1367 ed il 1370, Manuele fu nominato dal padre despota di Tessalonica, la seconda citt\u00e0 pi\u00f9 importante dell'impero.\nNell'agosto del 1369 Giovanni V si rec\u00f2 nuovamente in Occidente e nell'ottobre dello stesso anno solennemente abiur\u00f2 la fede ortodossa e si convert\u00ec al cattolicesimo. Sperava, in questo modo, di ricevere l'aiuto promesso da Roma, ma anche questa volta le sue richieste di soccorso rimasero inascoltate.Nel maggio dell'anno seguente, Giovanni fu a Venezia, dove doveva riscattare i gioielli della corona, consegnati ai Veneziani nel 1343 dalla madre, Anna di Savoia, in cambio di 30.000 ducati. Non avendo per\u00f2 il corrispettivo per riscattare i gioielli, Giovanni fece una generosa proposta alla repubblica di Venezia: avrebbe ceduto l'isola di Tenedo, che controllava l'ingresso allo stretto dell'Ellesponto, in cambio dei gioielli, di 25.000 ducati e di 6 navi da guerra. Il doge Andrea Contarini (1368-1382) accett\u00f2 la proposta, ma Andronico IV, che nel frattempo governava l'impero al posto del padre con l'appoggio dei Genovesi, si rifiut\u00f2 di consegnare l'isola ai Veneziani. Questi ultimi non dettero quindi alcun ducato a Giovanni che, non avendo neppure il denaro necessario per pagarsi il viaggio di ritorno a Costantinopoli, si trov\u00f2 di fatto loro prigioniero.\nAndronico non intervenne e fu dunque Manuele che recuper\u00f2 i fondi richiesti per liberare il padre. Nonostante le difficolt\u00e0 causate dalla neve, Manuele riusc\u00ec ad attraversare velocemente la via Egnazia per arrivare finalmente a Venezia nel marzo del 1371 e Giovanni fu cos\u00ec di nuovo libero.\nLa ribellione di Andronico IV.\nIl 26 settembre 1371 i Serbi guidati dai fratelli Jovan Uglje\u0161a, despota di Serres e Vuka\u0161in Mrnjav\u010devi\u0107, re di Serbia, furono sconfitti dagli Ottomani nella battaglia della Marizza. Approfittando della debolezza serba, nel novembre dello stesso anno, Manuele attacc\u00f2 i possedimenti di Uglje\u0161a e li conquist\u00f2 quasi totalmente, anche Serres torn\u00f2 a essere bizantina. Ma verso la fine dell'anno e l'inizio del 1372 l'impero bizantino, sebbene non avesse preso parte alla battaglia della Marizza, fu obbligato a pagare un tributo al sultano Murad I (1359-1389) e ad offrire il servizio di guerra. Due anni dopo, nel maggio del 1373 Giovanni V fu chiamato a combattere insieme al sultano in Asia Minore. Andronico, contrario alla sottomissione del padre a Murad, si ribell\u00f2 ad entrambi, ma la sua rivolta fu soffocata ed egli fu incarcerato nella torre Anema, diseredato e semi accecato insieme al figlio Giovanni VII, che era ancora bambino. Giovanni fece chiamare Manuele da Tessalonica che, arrivato a Costantinopoli il 25 settembre, fu incoronato coimperatore.\nNel 1376 i Genovesi fecero evadere di prigione Andronico, che si present\u00f2 a Murad chiedendo truppe per prendere Costantinopoli, in cambio egli avrebbe ceduto Gallipoli al sultano. Murad accett\u00f2 e subito Andronico assalt\u00f2 la capitale, difesa da Giovanni e Manuele, che dopo un assedio durato trentadue giorni furono catturati. Andronico li fece rinchiudere, insieme a tutta la famiglia imperiale, nella torre Anema.\nNel 1379 la famiglia imperiale riusc\u00ec a liberarsi e si rifugi\u00f2 presso Murad, accampato a Crisopoli. Manuele ed il sultano si accordarono che se li avesse aiutati a riconquistare il potere, i Bizantini avrebbero aumentato il tributo agli Ottomani, oltre a consegnare loro la citt\u00e0 di Filadelfia, ultima citt\u00e0 bizantina in Asia Minore. Murad accett\u00f2 il patto e consegn\u00f2 un esercito a Manuele e Giovanni. Costoro furono anche appoggiati dai Veneziani, che volevano togliere il potere ad Andronico, perch\u00e9 era filo-genovese, e quindi fornirono all'Imperatore e al coimperatore una piccola flotta.\nIl 1\u00ba luglio 1379 Manuele e Giovanni poterono entrare da vincitori a Costantinopoli, mentre Andronico scappava nella colonia genvoese di Galata. La guerra civile si protrasse fino all'aprile 1380, fin quando cio\u00e8 le due parti contendenti giunsero a un accordo in base al quale Andronico sarebbe tornato ad essere l'erede al trono. Questo trattato toglieva per\u00f2 a Manuele il diritto di ereditare l'Impero e, questi ne fu contrariato, nonostante fosse sempre stato fedele al padre, riteneva che non fosse pi\u00f9 in grado di governare convenientemente l'Impero. Egli si rifiut\u00f2 quindi di riconoscere il dominio balcanico degli Ottomani, cosa che il padre aveva invece consentito.\nLa caduta di Tessalonica.\nIl 2 novembre 1382 Manuele torn\u00f2 a ricoprire la carica di despota di Tessalonica. Immediatamente egli attacc\u00f2 gli Ottomani che stavano assediando Serres e li sconfisse, contraddicendo pertanto la politica di sostanziale sottomissione adottata dal padre. Il 19 settembre 1383 Serres cadde e il comandante ottomano, Khayr al-Din Barbarossa, invi\u00f2 un ultimatum a Manuele in cui chiedeva la resa della citt\u00e0 di Tessalonica. In caso contrario la citt\u00e0 sarebbe stata assediata e, una volta conquistata, i suoi cittadini sarebbero stati massacrati. Manuele rifiut\u00f2 di arrendersi. Convoc\u00f2 tutti i suoi sudditi nella piazza del mercato e incit\u00f2 la popolazione a difendere la citt\u00e0 dagli Ottomani, ordinando che le mura fossero rinforzate. L'assedio di Tessalonica inizi\u00f2 nell'ottobre del 1383. La citt\u00e0 resistette per tre anni e mezzo con la speranza di ricevere rinforzi dall'Occidente latino, che per\u00f2 non arrivarono mai, tanto da deprimere il morale dei difensori, che iniziarono a parlare di resa. Manuele si infuri\u00f2 e il 6 aprile 1387 part\u00ec per Lesbo mentre Tessalonica si consegnava agli Ottomani il 9 aprile, evitando il massacro dei suoi abitanti. Nel frattempo, nel giugno del 1385 era giunta a Manuele la notizia della morte del fratello Andronico e tornava quindi ad essere l'erede al trono dell'Impero bizantino.\nLa rivolta di Giovanni VII.\nDopo la caduta di Tessalonica, aument\u00f2 la pressione ottomana su Costantinopoli. Nel 1389, inoltre, le forze del sultano Murad avevano spezzato la resistenza serba nella Battaglia della Piana dei merli e nonostante la morte in combattimento del sultano stesso, la vittoria riportata da suo figlio e successore, Bajazet I (1389-1402), port\u00f2 alla sottomissione dei Balcani ai Turchi Ottomani.\nManuele dovette riconoscere di essersi sbagliato nei confronti del padre. Infatti la politica pacifista con i Turchi si rivel\u00f2 sensata e cerc\u00f2 quindi la riconciliazione con lui. Giovanni per\u00f2 lo obblig\u00f2, come penitenza, all'esilio nell'isola di Lemno, che si prolung\u00f2 per quasi due anni. Finalmente il 31 marzo 1390 Manuele pot\u00e9 tornare a Costantinopoli, in aiuto al padre che difendeva Costantinopoli da un assedio turco, che voleva porre al trono Giovanni VII Paleologo (1390; 1399-1403) figlio di Andronico IV. Nella notte del 13 aprile Giovanni VII, a capo di alcune truppe ottomane fornite dal nuovo sultano Bajazet I, detronizz\u00f2 Giovanni V. L'imperatore non fugg\u00ec tuttavia da Costantinopoli ma, insieme al figlio Manuele ed a coloro che gli erano fedeli, si barric\u00f2 nella torre della Porta Aurea, dove si prepar\u00f2 a resistere all'assedio del nipote. Dopo un certo tempo Manuele fu incaricato dal padre di cercare aiuti. Si rec\u00f2 a Lemno, dove trov\u00f2 l'aiuto di cinque galee, con le quali si present\u00f2 a Costantinopoli il 25 agosto. Il 17 settembre Giovanni V ordin\u00f2 ai suoi uomini di uscire dalla torre silenziosamente per tendere un'imboscata agli uomini del nipote. Quest'ultimo fu preso alla sprovvista e fu costretto a fuggire dalla capitale.\nLa caduta di Filadelfia.\nDopo la vittoria sul nipote, Giovanni V insieme a suo figlio Manuele e ai suoi uomini fidati, torn\u00f2 trionfante verso il palazzo delle Blacherne, ma la vittoria di Giovanni V fece infuriare il sultano Bajazet, che ordin\u00f2 a Manuele e a Giovanni VII di accompagnarlo nella sua nuova campagna militare. I due furono ancora richiamati nell'autunno dello stesso anno a partecipare insieme all'assedio di Filadelfia. La citt\u00e0 di Filadelfia fu conquistata dagli Ottomani e il paradosso \u00e8 che i due imperatori bizantini furono direttamente coinvolti nella conquista dell'ultimo bastione dell'Impero bizantino in Asia minore. Fra tutte le umiliazioni che l'Impero Romano d'Oriente aveva subito nella sua storia, certamente questa era la pi\u00f9 dolorosa pari solo a quelle subite 1000 anni prima dall'Impero d'Occidente nel V secolo alla sua caduta. La storia in forma diversa si ripeteva.\nL'incoronazione.\nIl 16 febbraio 1391 Giovanni V mor\u00ec di gotta, Manuele era l'erede prescelto da Giovanni, ma rimaneva il problema che egli si trovava ancora al servizio del sultano Bajazet a Brussa (Bursa). In quanto l'Impero era uno stato vassallo del Sultano, Bajazet avrebbe potuto nominare Giovanni VII imperatore. Fu questo timore che spinse Manuele a fuggire dall'accampamento nella notte del 7 marzo per presentarsi a Costantinopoli, dove fu acclamato dal popolo, provvedendo alla degna sepoltura del padre con tutti gli onori dovutigli.\nQuando Manuele sal\u00ec al trono aveva quarant'anni. Le cronache ci riferiscono che aveva un aspetto regale e persino Bajazet disse che si vedeva bene quanto Manuele provenisse da stirpe imperiale. Si dice che i Turchi, guardandolo, rimanessero stupiti, affermando che il suo aspetto assomigliava a quello del profeta Maometto. Manuele assomigliava molto a suo nonno Andronico III Paleologo (1328-1341): energico, di ottima salute, amante della letteratura e degli studi di teologia, oltre ad essere un ottimo combattente.\nBajazet non apprezz\u00f2 il modo in cui Manuele si era impadronito del trono e per questo volle umiliarlo. Assegn\u00f2 quindi un quartiere di Costantinopoli ai mercanti turchi, ai quali non sarebbero pi\u00f9 state applicate le leggi imperiali bizantine ma quelle musulmane, applicate da un giudice musulmano. Nel maggio del 1391, Bajazet chiam\u00f2 Manuele per combattere al suo fianco la sua nuova campagna sul mar Nero.\nA met\u00e0 gennaio del 1392 Manuele torn\u00f2 finalmente a Costantinopoli. Il 10 febbraio fu celebrato il matrimonio tra Manuele ed Elena Draga\u0161, figlia del principe serbo di Serres, Costantino Draga\u0161 (1355-1395), anch'egli vassallo di Bajazet. L'11 febbraio ebbe luogo l'incoronazione. Manuele volle farsi di nuovo incoronare con tutti i fasti, per risollevare il morale alquanto depresso dei suoi sudditi.\nIl blocco di Costantinopoli.\nNell'inverno 1393/1394 Bajazet decise di eliminare i suoi vassalli cristiani: il suo piano era quello di convocarli tutti a Serres, dov'era accampato con il suo esercito, e di farli assassinare. Quindi egli convoc\u00f2 Manuele, Teodoro I Paleologo despota della Morea (1382-1407), Costantino Draga\u0161, Giovanni VII e il re serbo Stefano III Lazaro (1389-1427). Ognuno arriv\u00f2 per proprio conto, ignaro della presenza degli altri; quando si ritrovarono tutti insieme sotto la stessa tenda capirono che il sultano voleva eliminarli. Per loro fortuna Bajazet I aveva cambiato idea e si limit\u00f2 a raccomandare ai suoi vassalli di ricordare quali erano i loro doveri nei suoi confronti, ammonendoli che qualsiasi disobbedienza sarebbe equivalsa a una dichiarazione di guerra. Detto questo, li conged\u00f2.\nPoco tempo dopo Manuele fu richiamato da Bajazet, ma non si present\u00f2, poich\u00e9 temeva di essere assassinato. Pensava che non ci potesse essere pace con Bajazet e che dunque bisognasse resistere e confidare nella provvidenza. Il rifiuto di Manuele fu per Bajazet come una dichiarazione di guerra. Manuele rischiava, poich\u00e9 credeva che Costantinopoli fosse inespugnabile per via di terra, mentre contava sul fatto che gli Ottomani avessero un esercito forte ma non una marina credibile. Bajazet invase e saccheggi\u00f2 tutti i territori bizantini in Tracia, al di fuori perci\u00f2 delle mura di Costantinopoli, e mise sotto assedio Costantinopoli, in modo da prenderla per fame. Manuele allora ricorse ad una carta molto pericolosa per gli Ottomani. Poteva infatti contare sull'appoggio di Sigismondo d'Ungheria (1387-1437), anch'egli allarmato dell'avanzata ottomana, e nel 1395 chiese alle potenze dell'Occidente una crociata contro gli Ottomani che giungesse in soccorso dei Bizantini.\nBattaglia di Nicopoli.\nI paesi occidentali risposero all'appello e fu creato un esercito di 100.000 soldati, comandati dal re ungherese Sigismondo, ma la crociata ebbe un esito sfavorevole e durante la battaglia di Nicopoli, il 25 settembre del 1396, morirono 35.000 crociati.\nNei primi mesi del 1397 gli Ottomani costruirono la \"fortezza d'Anatolia\" ( \"Anadolu Hisar\"), che si trovava sulla sponda asiatica del Bosforo. Manuele chiese con ancor maggior insistenza aiuti. Tra il 1397 e il 1398 invi\u00f2 ambasciatori presso lo Stato Pontificio, il regno d'Inghilterra, il regno di Francia, il regno di Aragona e il granducato di Moscovia. Anche il patriarca di Costantinopoli, Antonio IV (1389-1390; 1391-1397), invi\u00f2 suoi legati perch\u00e9 chiedessero aiuto al regno di Polonia e al metropolita di Kiev. Papa Bonifacio IX (1389-1404) eman\u00f2 due bolle, con le quali chiedeva alle nazioni occidentali una nuova crociata. Nel caso che non ci fossero stati i mezzi per una nuova crociata, il papa chiedeva che gli Stati occidentali inviassero soldati, soldi e viveri a Costantinopoli. Il re di Francia Carlo VI (1380-1422) invi\u00f2 12.000 franchi aurei e 1.200 soldati, comandati dal pi\u00f9 grande stratega francese dell'epoca, il maresciallo di Francia Jean II Le Meingre detto \"Boucicault II\", che aveva gi\u00e0 combattuto contro gli Ottomani a Nicopoli e che per questo provava un profondo odio contro di loro. Nel settembre del 1399 questi arriv\u00f2 a Costantinopoli e riusc\u00ec a togliere momentaneamente il blocco ottomano. Fu un sollievo per i Bizantini vedere che non erano stati abbandonati a loro stessi. Jean Le Meingre si accorse che la citt\u00e0 non era difendibile con le poche truppe di cui disponeva e per questo si rivolse a Manuele proponendogli insistentemente di andare a Parigi da Carlo VI al fine di chiedere nuovi invii di soldati che potessero soccorrere Costantinopoli.\nManuele segu\u00ec il consiglio di Jean Le Meingre e part\u00ec per l'Occidente alla disperata ricerca d'aiuto contro gli Ottomani. Lasci\u00f2 stranamente il comando dell'impero nelle mani del nipote Giovanni VII, facendo porre al riparo la moglie, Elena Dragas, e i due figli ancora bambini - Giovanni Paleologo (1425-1448), futuro imperatore, e Teodoro Paleologo (1407-1447), futuro despota della Morea - a Mistra, capitale del despotato della Morea, presso la corte del fratello Teodoro I. Nell'aprile del 1400 Manuele arriv\u00f2 a Venezia e inizi\u00f2 a percorrere il nord Italia. La marcia fu lenta, poich\u00e9 in ogni citt\u00e0 che passava la popolazione si radunava per festeggiarlo ed applaudirlo, in quanto egli era visto come il difensore dell'Europa e della Cristianit\u00e0.\nLa Francia e l'Inghilterra non inviano truppe.\nIl 3 giugno Manuele arriv\u00f2 a Parigi, dove Carlo VI lo accolse con tutti gli onori e per l'occasione fece anche restaurare un'intera ala del Louvre, dove fu ospitato Manuele con il suo seguito. Nonostante tutto Carlo VI non voleva per\u00f2 aderire a una possibile crociata.\nManuele si diresse a Londra, presso la corte di re Enrico IV (1399-1413). Quest'ultimo lo accolse con grande sfarzo e lo tratt\u00f2 con grande rispetto, promettendogli che avrebbe armato proprie truppe e le avrebbe inviate in aiuto a Costantinopoli. Ma il trono di Enrico non era stabile ed egli cap\u00ec che non poteva mantenere il suo impegno militare promesso a Manuele e per questo lo invit\u00f2 a banchettare nel palazzo di Eltham ove confess\u00f2 a Manuele come stavano le cose, consegnandogli tuttavia 4.000 sterline, che fece raccogliere nelle chiese, per sostenere la causa bizantina nella quale sinceramente credeva.\nNel 1401 Manuele torn\u00f2 a Parigi, dove per pi\u00f9 di un anno continu\u00f2 a negoziare con il regno d'Aragona, con il regno del Portogallo, con il papa di Roma e anche con l'antipapa di Avignone. Non ottenne nulla e i suoi interlocutori rifiutarono d'impegnarsi, accampando le pi\u00f9 diverse scuse. In pi\u00f9 Carlo VI, che avrebbe dovuto guidare la crociata, era diventato folle e quindi Manuele scrisse una lettera al doge veneziano Michele Steno (1400-1414), chiedendogli se voleva assumere il comando della futura crociata, ottenendone per\u00f2 un rifiuto.\nBajazet sconfitto e imprigionato da Tamerlano.\nA settembre del 1402 arriv\u00f2 a Parigi da Costantinopoli Jean de Chateaumorand, che Jean Le Meingre aveva lasciato a Costantinopoli con 300 soldati. Recava un'ottima notizia per Manuele: Bajazet era stato sconfitto e catturato dai Timuridi, comandati da Tamerlano (1369-1405), nella battaglia di Ancyra del 28 luglio 1402. Inoltre nell'Impero ottomano, fortemente indebolito in Asia Minore, tanto che i Timuridi saccheggiarono impunemente tutta la penisola, era scoppiata una guerra civile tra i figli di Bajazet. Gli storici fanno risalire a questi eventi l'inizio del periodo storico chiamato interregno ottomano. Manuele allora inizi\u00f2 il suo viaggio di ritorno verso Costantinopoli.\nL'ultimo grande successo diplomatico bizantino.\nManuele non aveva per\u00f2 troppa fretta di tornare a Costantinopoli, poich\u00e9 aveva capito che una crociata in quel momento avrebbe fatto dissolvere l'impero. Per questo si ferm\u00f2 nelle varie signorie in Italia e infine arriv\u00f2 a Venezia, dove fu bene accolto. I Veneziani gli dettero tre navi da guerra, con le quali l'imperatore pot\u00e9 partire alla volta di Costantinopoli il 5 aprile 1403. Il 9 giugno Manuele torn\u00f2 finalmente nell'Impero bizantino, sbarc\u00f2 a Gallipoli, dove ad attenderlo c'era Giovanni VII, che era giunto fin l\u00e0 a cavallo, per riconsegnare il potere nelle mani di Manuele.\nManuele da Giovanni ebbe un'altra ottima notizia: nel mese di maggio era arrivato a Gallipoli Solimano \u00c7elebi, il figlio maggiore di Bajazet, che divenne sultano dei domini ottomani europei. Egli aveva firmato il trattato di Gallipoli con Giovanni VII, ove si stabiliva che l'Impero bizantino non era pi\u00f9 vassallo degli Ottomani, sicch\u00e9 Tessalonica, con tutta la penisola Calcidica, la costa del mar Nero e molte isole egee tornavano ad essere territori bizantini. In pi\u00f9 furono liberati tutti i prigionieri bizantini. Tutto ci\u00f2 fu concesso ai Bizantini in cambio del riconoscimento della sovranit\u00e0 di Solimano su Adrianopoli (Edirne).\nQuesto patto fu suggellato da Solimano, poich\u00e9 egli sapeva che se voleva diventare sultano di tutto l'Impero ottomano aveva bisogno dell'aiuto dell'Impero bizantino. Nonostante i rapporti nettamente migliorati con gli Ottomani, Manuele non abbass\u00f2 la guardia e continu\u00f2 a rimanere in contatto con l'Occidente, perch\u00e9 non poteva essere certo che la guerra civile ottomana sarebbe finita a favore del suo alleato. Comunque Manuele non dimentic\u00f2 ci\u00f2 che aveva fatto Giovanni VII e lo ricompens\u00f2 nominandolo despota di Tessalonica.\nNel 1407 mor\u00ec suo fratello Teodoro I, che non lasciava eredi per il despotato di Morea. Per questo, nell'estate del 1408, Manuele vi giunse col secondogenito, Teodoro II (1408-1445), che nomin\u00f2 nuovo despota di Morea. A settembre mor\u00ec Giovanni VII, senza lasciare eredi, visto che suo figlio Andronico V Paleologo era morto infante l'anno prima. L'imperatore nomin\u00f2 quindi il figlio terzogenito Andronico Paleologo (1408-1423) despota di Tessalonica. Nei primi mesi del 1409 Manuele torn\u00f2 a Costantinopoli: il suo progetto era quello di riprendere il pieno potere in tutti i territori dell'Impero. Nei primi mesi del 1411 Solimano fu fatto uccidere dal fratello Musa, che si impossess\u00f2 dei territori ottomani europei.\nMusa, a differenza del fratello, era ostile ai Bizantini, infatti annull\u00f2 tutte le concessioni che Solimano aveva fatto all'Impero bizantino. Egli invi\u00f2 un piccolo esercito per stringere d'assedio Tessalonica e con il grosso delle forze assedi\u00f2 Costantinopoli, massacrando la popolazione bizantina che veniva incontrata lungo il cammino. Ma Musa non riusc\u00ec a conquistare Costantinopoli e neppure Tessalonica. Manuele era intenzionato a liberarsi di Musa e per questo, nei primi mesi del 1412, sped\u00ec un'ambasceria a Mehmet I (1413-1421), sultano ottomano dell'Asia Minore, offrendogli l'alleanza dei Bizantini in cambio della conferma delle concessioni fatte da Solimano. Il sultano accett\u00f2, capendo che non avrebbe potuto vincere la guerra civile senza l'aiuto dei Bizantini e il 5 luglio 1413 si scontr\u00f2 a Chamurli, in Serbia, con Musa, che venne sconfitto e ucciso. Ora Mehmet era l'unico sultano ottomano e doveva quella sua vittoria a Manuele. Mehmet mand\u00f2 un emissario a dare la notizia della sua vittoria a Manuele, ordinandogli di dire:\nNell'Impero ottomano i problemi non erano finiti, apparve infatti un nuovo pretendente al trono che diceva di essere Mustaf\u00e0, il fratello maggiore di Mehmet. L'impostore riusc\u00ec a organizzare un esercito e a diventare una minaccia reale per Mehmet, la guerra civile era ricominciata ma non era destinata a durare molto, dal momento che il sultano riusc\u00ec a sedare in fretta la rivolta. Mustaf\u00e0 venne salvato dai Veneziani e portato a Tessalonica, presso la corte di Andronico, che lo prese sotto la sua protezione. Mehmet si lament\u00f2 di ci\u00f2 con Manuele, che condann\u00f2 Mustaf\u00e0 al carcere a vita, pena che sarebbe stata scontata nell'isola di Lemno. L'imperatore ancora una volta era stato molto abile, perch\u00e9 condannando il ribelle al carcere a vita nell'impero bizantino lo salvava da morte certa, che non avrebbe potuto evitare se fosse caduto nelle mani di Mehmet. Manteneva in tal modo buoni rapporti con gli Ottomani e in pi\u00f9 aveva sempre pronto un possibile pretendente al trono ottomano.\nAnni di pace.\nL'impero era ora sicuro. Manuele pens\u00f2 quindi di far sposare il suo primogenito Giovanni con la figlia del Gran Principe di Mosca Basilio I (1389-1425), Anna. Basilio I fu ben felice di dare in moglie sua figlia, poich\u00e9 ci teneva a mantenere buoni i rapporti con l'Impero. Cos\u00ec nel 1414 Anna, che aveva ventun'anni, arriv\u00f2 a Costantinopoli ed il matrimonio fu immediatamente celebrato.\nManuele, nel biennio 1414-15, viaggi\u00f2 per tenere sotto controllo tutti i suoi domini, mirando a far capire che lui era l'unico imperatore e ad imporre la sua autorit\u00e0 sui territori appena riconquistati. Salp\u00f2 da Costantinopoli nel luglio 1414 e durante il suo viaggio assedi\u00f2 l'isola di Taso, conquistandola a settembre. Si ferm\u00f2 a Tessalonica, passando cos\u00ec un po' di tempo col figlio Andronico. Poi si diresse in Morea, dove i Bizantini si stavano espandendo ai danni di ci\u00f2 che rimaneva dell'Impero latino. Manuele qui diresse la ricostruzione delle Mura di Hexamilion (sei miglia) attraverso l'istmo di Corinto, per difendere il Peloponneso dagli Ottomani. Il cantiere fu aperto l'8 aprile 1415.\nNel marzo 1416 Manuele torn\u00f2 nella sua capitale. La situazione dell'Impero non era mai stata cos\u00ec buona da quando era nato. Nel 1417 a Costantinopoli scoppi\u00f2 la peste che uccise un alto numero di nobili, tra cui la nuora Anna, che fu molto pianta nella capitale.\nNel 1420 Manuele inizi\u00f2 a cercare mogli per Giovanni e Teodoro, inviando suoi ambasciatori in Italia. La moglie di Giovanni sarebbe stata Sofia Paleologa, figlia del marchese del Monferrato Gian Giacomo Paleologo (1418-1445), e per Teodoro fu scelta Cleofe Malatesta, figlia di Malatesta dei Malatesti. I due matrimoni furono celebrati il 19 gennaio 1421 e Giovanni e Teodoro furono incoronati coimperatori.\nDopo il matrimonio con Sofia, Giovanni inizi\u00f2 a svolgere un ruolo importantissimo per le decisioni imperiali, anche perch\u00e9 la salute di Manuele iniziava a peggiorare. Ci\u00f2 lo costrinse a trascurare molti dei suoi doveri ufficiali, delegandoli al figlio. Ma questo rappresent\u00f2 la rovina per l'Impero bizantino. Infatti Giovanni era convinto (come la maggior parte dei giovani bizantini) che l'impero avesse bisogno di una politica aggressiva e che si dovesse muovere guerra agli Ottomani.\nAnche il matrimonio tra Giovanni e Sofia risult\u00f2 in un disastro, nonostante Manuele andasse assai d'accordo con la nuora. Il coimperatore, infatti, non volle mai consumare il matrimonio perch\u00e9 riteneva Sofia troppo brutta. Dopo la morte di Manuele, Sofia scapp\u00f2 da Costantinopoli imbarcandosi su una nave genovese da Galata e, ritornata nel Monferrato, si fece suora.\nIl 21 maggio mor\u00ec Mehmet, il sultano che durante tutto il suo regno aveva sempre mantenuto la pace con l'impero, e sal\u00ec sul trono suo figlio Murad II (1421-1444; 1446-1451). che riprese invece la politica aggressiva di Bajazet.\nL'assedio di Costantinopoli.\nGiovanni, forte dell'appoggio dei giovani Bizantini, disse a suo padre che non aveva intenzione di riconoscere Murad come sultano, ma di contrapporgli Mustaf\u00e0, che era ancora nelle prigioni di Lemno. Manuele era assolutamente contrario alla posizione presa dal figlio, ma era troppo malato per avere la forza di opporsi, quindi gli dette pieni poteri per intervenire, ma disse al figlio:\nMustaf\u00e0 fu quindi liberato e gli fu affidato un piccolo esercito con cui si impossess\u00f2 della parte europea dell'Impero ottomano. Nel gennaio del 1422 invase l'Asia Minore ma fu sconfitto, dovette cos\u00ec ritirarsi in suolo europeo. Due settimane dopo Murad arriv\u00f2 in Europa con un esercito, sconfisse e uccise Mustaf\u00e0. Diventava cos\u00ec il sultano indiscusso dell'Impero ottomano e il suo intento era, a quel punto, quello di distruggere l'Impero bizantino, che aveva tentato di togliergli il potere. L'invasione fu progettata da Murad in persona e consisteva in un doppio attacco all'Impero, dividendo il grande esercito ottomano in due armate: il grosso dell'esercito and\u00f2 ad assediare Costantinopoli, mentre il rimanente avrebbe assediato Tessalonica. Oltre che su un ottimo esercito, Murad poteva contare su un altro importante elemento. Aveva infatti fatto fondere i primi cannoni per l'esercito ottomano e li us\u00f2 per la prima volta negli assedi di Tessalonica e di Costantinopoli. Murad fece costruire un alto bastione, da cui faceva bombardare le mura Teodosiane. L'assedio inizi\u00f2 l'8 giugno. Manuele affid\u00f2 il comando della difesa della citt\u00e0 a Giovanni, poich\u00e9 sapeva che il figlio era determinato a riportare l'Impero bizantino agli antichi splendori, tanto da incitare l'esercito a resistere con determinazione, operando per tenere alto il morale delle truppe. Murad il 24 agosto schier\u00f2 tutto il suo esercito davanti alle mura di Costantinopoli. Si combatt\u00e9 finch\u00e9 non si era fatta notte e i Bizantini riuscirono a resistere. A quel punto il sultano decise di ritirarsi e togliere l'assedio a Costantinopoli. I cronisti bizantini tramandano una leggenda nella quale si narra che il sultano voleva a tutti i costi assaltare la capitale il 24 agosto, poich\u00e9 un profeta musulmano gli aveva predetto che in quel giorno Costantinopoli sarebbe caduta. Ma mentre la battaglia si faceva cruenta apparve sulle mura di Costantinopoli la Vergine Maria (identica a come era rappresentata nell'icona pi\u00f9 venerata dai Bizantini, la Theot\u00f3kos), protrettrice della citt\u00e0 di Costantinopoli, venuta in soccorso dei suoi fedeli. Visto ci\u00f2, gli Ottomani s'impaurirono e fuggirono abbandonando l'assedio della citt\u00e0.\nIn verit\u00e0 Manuele, nonostante l'et\u00e0, era riuscito ad agire con molta astuzia. Infatti tram\u00f2 perch\u00e9 Mustaf\u00e0, secondogenito di Mehmet, usurpasse il trono al fratello. Saputo ci\u00f2, Murad tolse subito l'assedio: non poteva permettersi un'altra guerra civile. Nei primi mesi del 1423 Murad fece strangolare il fratello.\nLa donazione di Tessalonica.\nIntanto proseguiva l'assedio di Tessalonica, difesa da Andronico. Egli per\u00f2 era gravemente ammalato di \"elephantiasis graecorum\", non riusciva pi\u00f9 a tenere la situazione sotto controllo e la citt\u00e0 era ridotta alla fame. Nell'estate del 1423 furono avviate trattative diplomatiche affinch\u00e9 Tessalonica fosse annessa alla repubblica di Venezia, che aveva truppe per difendere la citt\u00e0. Manuele e Giovanni appoggiarono la decisione di Andronico. I Veneziani furono stupiti dall'offerta dei Bizantini, tant'\u00e8 vero che rifletterono a lungo sulla proposta ma infine il doge di Venezia, Francesco Foscari (1423-1457), decise di accettare. Pertanto la citt\u00e0 di Tessalonica fu venduta ai Veneziani per 50.000 ducati. Il 14 settembre la bandiera veneziana veniva issata sulle mura di Tessalonica: era la prima volta che Veneziani e Ottomani si scontravano in guerra.\nAggravamento della salute e morte.\nNel 1423 le condizioni di salute di Manuele peggiorarono gravemente. Sub\u00ec due \"ictus\" ma, pur infermo, la ragione non lo abbandon\u00f2 mai. Giovanni, preoccupato di un possibile nuovo attacco diretto verso la capitale, part\u00ec il 15 novembre per l'Italia alla ricerca di aiuti. Il 22 febbraio 1424 Manuele firm\u00f2 con Murad la pace. In Occidente Giovanni non fu aiutato, perch\u00e9 gli Stati italiani non avevano intenzione di soccorrere i Bizantini, che erano cristiani ortodossi, e quindi Giovanni torn\u00f2 verso la fine del 1424 senza nessun aiuto. Lo storico Giorgio Sfranze, che era amico e servitore di Manuele, tramanda una discussione avuta tra l'imperatore e suo figlio Giovanni nel 1425, del quale egli era unico testimone presente. Giovanni voleva convincere il padre che bisognava riunire le Chiese di Roma e di Bisanzio, in modo da poter ricevere aiuti dai latini occidentali. Manuele rispose:\nMa Giovanni non era d'accordo con il consiglio del padre e quindi se ne and\u00f2 senza dir nulla. Manuele disse poi a Sfranze:\nPoco dopo Manuele prese i voti e gli fu mutato il nome in Matteo. Il 21 luglio 1425 Manuele II Paleologo mor\u00ec, gli succedette al trono il figlio Giovanni VIII Paleologo. Sfranze ci racconta che fu pianto molto dai Bizantini.\nOpere.\nManuele II Paleologo fu autore di numerose opere in campi differenti, tra cui lettere, poemi, la Vita di un Santo, trattati di teologia (tra cui l\"'Orazione per la Dormizione della Santissima Vergine\") e retorica, oltre ad un epitaffio per il fratello Teodoro I Paleologo. Manuele compose un trattato in 157 capitoli sulla \"Processione dello Spirito Santo\", uno dei problemi fondamentali della teologia dell'Oriente greco. La sua opera pi\u00f9 importante \u00e8 del 1397 i \"Dialoghi con un Persiano\", in 26 dialoghi, i dialoghi narrati sono avvenuti nel 1391 ad Ankara, l'opera \u00e8 dedicata al fratello Teodoro I Paleologo. Il dialogo \u00e8 un tentativo di Manuele di comprendere la religione islamica, perch\u00e9 prevedendo che gli Ottomani avrebbero conquistato Costantinopoli, voleva capire com'era questa cultura che avrebbe sostituito l'impero bizantino.\nAttualit\u00e0.\nNella \"lectio magistralis\" Fede, ragione e universit\u00e0, tenuta il 12 settembre 2006 presso l'Universit\u00e0 di Ratisbona, papa Benedetto XVI ha citato una frase di Manuele contenuta nei \"Dialoghi con un Persiano\":\nLa frase in questione, estrapolata dal suo contesto, ha suscitato molte polemiche nel mondo islamico e minacce da parte dei gruppi fondamentalisti. Il papa ha continuato il discorso citando un successivo passo del basileus:\nNella conversazione Manuele II Paleologo ed il suo interlocutore si confrontano senza esclusione di colpi verbali sulle differenze tra i sistemi legislativi musulmano, ebraico e cristiano, ognuno con l'intenzione di mostrare la superiorit\u00e0 del proprio, ma c'\u00e8 rispetto e curiosit\u00e0 tra i due interlocutori.\nFamiglia.\nManuele II Paleologo spos\u00f2 la nobildonna serba Elena Draga\u0161, dalla quale ebbe undici figli, otto maschi e tre femmine:"}
{"id": "1942764", "revid": "1186766", "url": "https://it.wikipedia.org/wiki?curid=1942764", "title": "Di Michele", "text": ""}
{"id": "1942769", "revid": "547034", "url": "https://it.wikipedia.org/wiki?curid=1942769", "title": "Alberti (cognome)", "text": "Alberti \u00e8 un cognome di lingua italiana. \nVarianti.\nAlberto, Albert, D'Alberti, D'Alberto, D'Albert, D'Albertis, De Alberti, De Albertis, Aliberti, Aliverti, Aliperti, Liberti, Liberto, Di Liberti, Di Liberto.\nAlterati e derivati.\nAlbertelli, De Albertellis, Albertini, Albertinelli, Albertoli, Albertolli, Albertocchi, Albertotti, Albertucci, Albertoni, Alberton, Albertazzi, Albertosi, Libertini, Libertino, Libertucci.\nAbbreviati.\nTacci, Taccetti, Taccini, Tacciol, Tucci, Tuccia, Tucciarelli, Tuccilla, Tuccillo, Tuccio, Tucillo, Tuzza, Tuzzi, Tuzzo, Tuzzolini, Tuzzolino. \nCorrispondenti in altre lingue.\nAl cognome italiano Alberti e suoi derivati corrispondono il cognome inglesi Albert, i tedeschi Adalbrecht, Albertinus, Albertus, Albrecht e Olbricht, i francesi Auber e Aubert..\nDiffusione.\nIl cognome Alberti \u00e8 diffuso in tutta Italia, Alberti e Albertazzi sono pi\u00f9 frequenti in Emilia, Liberti e derivati in Campania, Tucci in tutta Italia ma pi\u00f9 frequente in Toscana e Campania, Tuzzi nel Sud, Tuccillo in Campania, Tacci in Toscana. Secondo un rilevamento statistico effettuato nel 2000 dalla Seat Pagine Gialle, il cognome Alberti con 7.026 occorrenze rientrava tra i primi 200 cognomi italiani pi\u00f9 frequenti (139\u00ba posto).\nPure nel nizzardo ( fr.) e Catalogna (sp.) \u00e8 relativamente frequente il cognome.\nEtimologia.\nDeriva dal nome di persona Alberto, contrazione di Adalberto, a sua volta dal germanico \"athal-\" \"nobile\" o \"ala-\" \"del tutto\" e \"berhta-\" \"splendente\" o \"illustre\". Nell'Italia meridionale il nome Alberto si \u00e8 diffuso nella variante Aliberto che per aferesi ha formato i cognomi Liberti e simili mentre i cognomi in Tucci, Tuzzi e simili derivano dagli ipocoristici Albertuccio e Albertuzzo, abbreviati in Tuccio e Tuzzo (comuni per\u00f2 anche a Lambertuccio, Robertuccio, Santuccio, Vituccio).\nStoria.\nIl cognome Alberti con le sue varianti nacque con l'introduzione del nome germanico Alberto in Italia all'epoca delle invasioni barbariche e si diffuse nel Medioevo grazie al culto di circa trenta santi cristiani di nome Alberto, il pi\u00f9 famoso dei quali \u00e8 Alberto Magno.\nAraldica.\nAlcuni cognomi di questo gruppo appartengono a famiglie nobili e precisamente gli Alberti senesi e fiorentini nobili, patrizi e conti e i Libertini della provincia di Catania nobili e baroni di San Marco lo Vecchio (esempio: il senatore Pasquale Libertini). Il motto degli Alberti di Pessinetto \u00e8 \"Pulchrior in tenebris\", cio\u00e8 \"pi\u00f9 bello nelle tenebre\", mentre quello degli Alberti di Firenze \u00e8 \"Hinc vivida virtus\", cio\u00e8 \"qui il vivido valore\""}
{"id": "1942780", "revid": "767487", "url": "https://it.wikipedia.org/wiki?curid=1942780", "title": "Senza zucchero", "text": "Senza zucchero (\"Cheeni Kum\") \u00e8 un film del 2007 diretto da R. Balki.\nLa pellicola rientra nel popolare filone Bollywood.\nTrama.\nBuddhadev Gupta \u00e8 il sessantenne proprietario e chef di un ristorante indiano a Londra, lo Spice 6 e Nina Verma \u00e8 una casuale cliente del suo ristorante.\nL'altezzoso Buddhadev scopre di aver servito una pessima portata a Nina (lo \"Hyderabadi Zafrani Pulao\", in pratica riso allo zafferano), poich\u00e9 il riso allo zafferano va servito senza zucchero (da cui il titolo), mentre \u00e8 stato condito per errore con zucchero.\nLa storia narra dell'amicizia e dell'amore che nasce tra Buddhadev Gupta e Nina Verma nonostante la forte differenza di et\u00e0. L'amore \u00e8 osteggiato dal padre di lei ma visto di buon occhio dalla madre di lui. La storia si conclude con una proposta di matrimonio e l'approvazione finale anche del padre della sposa."}
{"id": "1942782", "revid": "62221", "url": "https://it.wikipedia.org/wiki?curid=1942782", "title": "Municipalit\u00e0 di Lelu", "text": ""}
{"id": "1942797", "revid": "104203025", "url": "https://it.wikipedia.org/wiki?curid=1942797", "title": "Alcibiade Diamandi", "text": "Biografia.\nFu un politico arumeno (Valacco) in Grecia, attivo durante la Prima e Seconda guerra mondiale in connessione con i funzionari d'Italia che avevano occupato parte della Grecia.\nNel 1917 fu uno dei partecipanti per l'organizzazione del Principato del Pindo.\nNel 1926, Diamandi fu Consul di Romania a Saranda, Albania.\nNel 1941-1942 fu il capo della Legione Romana dei Valacchi, un'organizzazione di Valacchi che collabor\u00f3 con le forze di occupazione italiane in Grecia: in Tessaglia, parte dell'Epiro e della Macedonia.\nNel 1942 si rifugi\u00f2 in Romania e il suo successore fu Nicola Matussi. Mor\u00ec in Romania nel 1948."}
{"id": "1942801", "revid": "767487", "url": "https://it.wikipedia.org/wiki?curid=1942801", "title": "Raffaele Manari", "text": "Biografia.\nFormatosi sotto la guida di Raffaele Casimiri e, in particolare per quanto riguarda l'organo, con Remigio Renzi, fu uno dei fondatori del Pontificio Istituto di Musica Sacra a Roma, del quale progett\u00f2 ed inaugur\u00f2 il grande organo Mascioni \"opus 438\". Tra i suoi allievi sono degni di memoria in particolare Ferruccio Vignanelli e Fernando Germani. Dal 1920 sino alla morte fu organista presso la Basilica di San Giovanni in Laterano. Fu uno dei principali esponenti del cosiddetto Movimento Ceciliano.\nLa produzione organistica di Manari, anche a causa della prematura scomparsa, si compone di soli quattro titoli (\"Fantasia siciliana\", \"Studio da concerto sulla \"Salve Regina\"\", \"Leggenda\" e \"Scherzo\") ma queste quattro opere sono una monumentale testimonianza non solo della sua arte compositiva, ma anche di una personalit\u00e0 musicale veramente eccezionale, che si fondava su una conoscenza fino ad allora mai riscontrata negli organisti italiani delle radici classiche dell'organaria a livello internazionale. Egli conosceva alla perfezione tutti i maggiori organi storici europei non solo nella loro composizione fonica, ma anche nelle particolarit\u00e0 costruttive pi\u00f9 intrinseche, cos\u00ec come era un attentissimo analizzatore dei grandi e moderni strumenti che venivano realizzati, soprattutto in Germania, nei primi decenni del Novecento. Manari aveva approfondito come nessun altro in Italia a quell'epoca la storia e l'evoluzione tecnico-fonica delle varie scuole organarie europee e fu forse il primo \"filologo\" dell'organo italiano; con la sua opera teorica e di insegnamento, testimoniata dai suoi scritti e dalle sue appassionanti lezioni, pose le prime basi per la rivalutazione della musica antica organistica italiana, seppur in un'ottica decisamente legata -e non poteva essere altrimenti- ad una situazione organaria nazionale appena uscita dai postumi della \"Riforma\" e dell'Adunanza Organistica di Trento, di cui lo stesso Manari fu uno dei principali artefici, ed ancora ben lontana da quei canoni di recupero filologico che si svilupperanno solo nel secondo dopoguerra."}
{"id": "1942804", "revid": "287204", "url": "https://it.wikipedia.org/wiki?curid=1942804", "title": "Paolo Hernan Dellafiore", "text": ""}
{"id": "1942807", "revid": "1983214", "url": "https://it.wikipedia.org/wiki?curid=1942807", "title": "Silurus aristotelis", "text": "Il siluro di Aristotele (Silurus aristotelis, noto anche con il sinonimo di \"Parasilurus aristotelis\") \u00e8 un pesce d'acqua dolce della famiglia Siluridae.\nHabitat e distribuzione.\nQuesto pesce \u00e8 endemico del bacino del fiume Aspropotamo. \u00c8 stato traslocato dall'uomo nei laghi Volvi e Pamvotida.&lt;br&gt;\nVive nei tratti calmi dei fiumi planiziari e in laghi eutrofici.\nDescrizione.\nMorfologicamente \u00e8 simile al suo parente pi\u00f9 stretto, il Siluro d'Europa (\"Silurus glanis\" Garman, 1890) con le seguenti differenze:\nRaggiunge la taglia di 50\u201360\u00a0cm per 1\u20132\u00a0kg di peso.\nAlimentazione.\nSi ciba di pesci, invertebrati ed altri animali. Caccia di notte.\nRiproduzione.\nLa riproduzione di questo pesce \u00e8 stata per la prima volta descritta dal filosofo Aristotele.\nLa deposizione delle uova avviene in primavera; il maschio diventa territoriale e costruisce un nido che poi difende fino a che non viene lasciato dalle larve.\nBiologia e pesca.\nDi questa specie si sa poco, cos\u00ec come sono pochi i documenti relativi alla sua commercializzazione, allevamento e pesca."}
{"id": "1942812", "revid": "1179215", "url": "https://it.wikipedia.org/wiki?curid=1942812", "title": "New Warriors", "text": "I New Warriors sono un gruppo di supereroi dei fumetti creati da Tom DeFalco (testi) e Ron Frenz (disegni), pubblicato dalla Marvel Comics. La loro prima apparizione risale a \"The Mighty Thor\" (prima serie) n. 411.\nLa squadra originale era composta da Night Trasher, Nova, Speedball, Namorita, Marvel Boy, Silhouette e Firestar ed ha ottenuto una serie regolare nel maggio del 1990 per i testi di Fabian Nicieza e i disegni di Mark Bagley.\nStoria editoriale.\nSull'onda del suo successo sono stati pubblicati vari \"spin-off\" dedicati ai protagonisti, prima della conclusione della serie nel 1996 con il numero 75.\nNel 1999 c'\u00e8 stato un tentativo di revival da parte dello scrittore Jay Faerber durato solo 10 numeri. Nel cast ai classici Namorita, Nova e Speedball si univano Turbo (membro di riserva nella serie precedente), Bolt (gi\u00e0 apparso sugli X-Men) e Aegis (personaggio creato \"ex novo\")\nNel 2005 i New Warriors sono stati protagonisti di una miniserie scritta da Zeb Wells e disegnata da Scottie Young. I protagonisti erano Night Thrasher, Speedball, Nova e Namorita, affiancati dai nuovi personaggi Microbe e Debrii.\nStoria del gruppo.\nI New Warriors furono creati da Dwayne Michael Taylor alias Night Trasher, per affiancarlo nella sua lotta al crimine. Usando le sue risorse economiche della Fondazione Taylor per finanziare il gruppo, egli ingaggi\u00f2 giovani supereroi in erba come Richard Rider alias Nova, il telecineta Vance Astrovik detto Marvel Boy (successivamente Justice) e Angelica Jones ovvero Firestar.\nDurante la loro prima battaglia, avvenuta contro l'ex araldo di Galactus Terrax si unirono a loro anche l'atlantidea Namorita e il maldestro Robbie Baldwin alias Speedball. I New Warriors divennero cos\u00ec il primo gruppo di supereroi adolescenti, a cui in seguito si unirono personaggi come la silenziosa \"Silhouette\", \" Chord\", il forzuto \"Rage\" e il potente Darkhawk.\nTra alti e bassi il gruppo sopravvisse fino ai giorni nostri, con diversi cambi di formazione, fino a quando non acconsentirono a partecipare ad un reality show che riprendeva in diretta le loro imprese.\nCivil War.\nFu proprio per alzare gli ascolti che il gruppo attacc\u00f2 in maniera sconsiderata e avventata un gruppo di evasi rifugiatosi in una casetta di periferia, a Stamford; in questo modo causarono l'esplosione del criminale Nitro che caus\u00f2 la morte di centinaia di persone, tra cui molti bambini di una scuola adiacente, che ha scatenato gli eventi narrati in \"Civil War\".\nL'ultima incarnazione del gruppo, con l'eccezione di Speedball (sopravvissuto grazie ai suoi poteri) e Nova (che non era presente), \u00e8 stato annientata da Nitro nella strage di Stamford, mentre altri ex- membri del team, come ad esempio \"Rage\", \"Debrii\", \"Slapstick\", \"Justice\", \"Silhouette\" e \"Timeslip\" sono stati traditi da \"Hindsight Lad\" (Carlton Lafroyge), che inventa un sito internet fittizio (destroyallwarriors.com), dove svela le identit\u00e0 segrete dei suoi compagni di squadra.\nShe-Hulk giunse in soccorso dei Warriors superstiti facendo arrestare Lafroyge, mentre Aegis (\"un New Warrior della serie del 1999\") viene aiutato a sfuggire allo S.H.I.E.L.D. da Jamie Madrox.\nFirestar, invece, decide di ritirarsi dall'attivit\u00e0 eroica, non volendo registrarsi ma nemmeno vivere da fuggiasca. Il suo ex-ragazzo, Vance/Justice, invece, ader\u00ec ai ribelli guidati dal suo idolo Capitan America.\nL'Iniziativa.\nDopo la fine di \"Civil War\", si \u00e8 formato un nuovo gruppo di New Warriors contrario la registrazione, perlopi\u00f9 formato da mutanti che hanno perso i loro poteri come Jubilee, Jono Starsmore (Chamber) e Barnell Bohusk (ex Becco, ora Blackwing).\nIl leader e finanziatore del gruppo \u00e8 il nuovo Night Trasher, la cui identit\u00e0 \u00e8 segreta ma sembra essere in realt\u00e0 il fratello del primo Trasher, morto a Stamford: Trasher ha sopperito alla mancanza dei loro poteri fornendogli dei costumi artificiali che gli conferiscono abilit\u00e0 sovraumane.\nDurante un combattimento contro la banda criminale chiamata lo \"Zodiaco\", il team perder\u00e0 Longstrike, tuttavia decider\u00e0 di rimanere unito anche di fronte a tale tragedia, continuando a vivere in clandestinit\u00e0.\nAltri membri del gruppo hanno invece aderito all'Iniziativa dei 50 stati, divenendo reclute del Camp Hammond, il centro di addestramento per supereroi dove, tra gli insegnanti, vi \u00e8 anche l'ex New Warrior Justice. Gli istruttori del campo usano il termine \"New Warrior\" in maniera dispregiativa, chiamando in questo modo le reclute che non s'impegnano e che non raggiungono risultati; ci\u00f2 ha offeso molto gli ex membri del gruppo come Rage o Slapstick, che ritengono oltraggioso verso gli ex compagni morti.\nDegli altri membri fondatori, Nova ha preferito ritornare nello spazio per occuparsi delle conseguenze post-Annihilation, mentre Robbie Baldwin \u00e8 diventuto un membro dei Thunderbolts, col nome di \"Penance\".\nContro l'Alto Evoluzionario.\nIn seguito un nuovo gruppo di New Warriors, si form\u00f2 in modo casuale a causa del progetto dell'Alto Evoluzionario, di eliminari tutti gli esseri dotati di superpoteri. La nuova squadra \u00e8 formata da Justice, Speed Ball, Sun Girl, Ragno Rosso, Colibr\u00ec, Nova, Serpe d'Acqua ed Haechi (gli ultimi due alla loro prima apparizione).\nAltri media.\nNel 2018 sarebbe dovuta debuttare su Freeform la serie televisiva \"Marvel's New Warriors\", co-prodotta da Marvel Television e ABC Signature Studios. Questa versione dei New Warriors \u00e8 formata da Squirrel Girl, Mister Immortal, Night Thrasher, Speedball, Microbe e Debrii. Nel luglio 2017 venne annunciato il cast principale della serie, composto da Milana Vayntrub nel ruolo di Squirrel Girl, Derek Theler come Mister Immortal, Jeremy Tardy come Night Thrasher, Calum Worthy nei panni di Speedball, Matthew Moy come Microbe, Kate Comer nel ruolo di Debrii e Keith David in quello di Ernest Vigman. Nel 2019 viene confermato che la produzione della serie \u00e8 stata abbandonata in quanto la serie, dopo i ripensamenti di Freeform, non \u00e8 riuscita a trovare un nuovo canale."}
{"id": "1942814", "revid": "446353", "url": "https://it.wikipedia.org/wiki?curid=1942814", "title": "Sekula Drljevi\u0107", "text": "Biografia.\nInizialmente schierato su posizioni filo-serbe, sostenne l'ingresso in guerra del Montenegro in alleanza con la Serbia durante la prima guerra mondiale. Dopo l'unificazione con la Serbia nel 1918, Drljevi\u0107 per lavoro si trasfer\u00ec in Croazia, dove collabor\u00f2 coi gruppi fascisti di Ante Paveli\u0107 con cui era entrato in contatto. Drljevi\u0107 svilupp\u00f2 sotto l'influenza croata l'idea di realizzare una nazione montenegrina indipendente, federata con la Croazia e l'Albania (quest'ultima inclusa perch\u00e9, secondo la tesi del nazionalismo croato, gli albanesi derivano da un'antica stirpe d'origine croata).\nDopo lo smantellamento della Jugoslavia da parte delle potenze dell'Asse 1941, l'azione politica di Mussolini port\u00f2 alla nascita, il 13 luglio dello stesso anno, del Regno indipendente di Montenegro; i partigiani (in parte comunista, alcuni pro-serbi monarchici) si ribellarono ma la loro azione non ebbe esiti. Drljevi\u0107 gi\u00e0 il giorno seguente lasci\u00f2 il Montenegro per tornare in Croazia, dove lavor\u00f2 come propagandista al servizio di Paveli\u0107. Egli divenne editore del giornale \"Grani\u010dar fascista\" (le guardie di frontiera), in cui veniva lodata la politica di Adolf Hitler, e fond\u00f2 nel 1944 con sette uomini l'assemblea popolare, una sorta di governo fascista in esilio.\nNel 1944 usc\u00ec anche il suo libro \"Chi sono i serbi?\", in cui cercava di dimostrare come i serbi per lunghi secoli avessero destabilizzato i Balcani. Sekula Drljevi\u0107 venne ucciso nell'autunno del 1945 a Judenburg, in Austria, da un partigiano insieme con la moglie.\nI sostenitori dell'indipendenza del Montenegro hanno riabilitato Sekula Drljevi\u0107s; ."}
{"id": "1942816", "revid": "287204", "url": "https://it.wikipedia.org/wiki?curid=1942816", "title": "Complesso dell'Eremo di Santa Maria di Pietraspaccata", "text": "Il complesso dell'Eremo di Santa Maria di Pietraspaccata \u00e8 un complesso religioso di Marano di Napoli; sito in zona periferica, sulla collina dei Camaldoli.\nLa struttura \u00e8 stata costruita sulla cima di un vallone che dal bosco di Faragnano si congiunge alla piana di Quarto.\nIl complesso \u00e8 sorto tra la rigogliosa vegetazione mediterranea del luogo ed \u00e8 addossato a una grande parete di tufo. Inoltre, mostra un fattore analogo a molte altre chiese e strutture religiose della zona, ovvero: buona parte della struttura, \u00e8 stata ricavata nella cruda roccia.\nStoria.\nIn origine, nell'attuale sito, vi era una cavit\u00e0 artificiale di epoca classica adibita ad uso cimitero.\nPi\u00f9 tardi, nell'Alto Medioevo, in questa cava abit\u00f2 un eremita e ben presto la ampli\u00f2, aggiungendo altri ambienti: trasformandola anche come luogo di preghiera e di eremitaggio.\nSi racconta che la denominazione di questo luogo di culto, deriverebbe da un miracoloso avvenimento, accaduto quando si stavano costruendo i primi ambienti: un grande masso di tufo si stacc\u00f2 rovinosamente dalla parete e, mentre cadeva, la sua massa cominci\u00f2 a spaccarsi-modellarsi, fino a quando non assunse l'immagine della Madonna. Questa statua, in seguito, sarebbe divenuta la reliquia della chiesa, fin quando non venne rubata negli anni settanta del Novecento.\nOpere ed architettura.\nNella chiesa, che si allinea con il resto della struttura, si entra grazie a una piccola scalinata; da quanto \u00e8 dato sapere, custodisce una pregevole lapide marmorea del 1751. L'architettura dell'eremo \u00e8 caratterizzata da un esterno del XVII secolo, costituito da una muratura di circa tre livelli e da tre mini ambienti che sorgono a fianco della cappella. Il complesso ha una struttura proporzionata e creata per confondersi e mimetizzarsi con l'ambiente naturale circostante.\nL'interno del complesso, come gi\u00e0 accennato, \u00e8 stato ricavato interamente nella roccia; esso, conserva anche un'altra chiesa; quest'ultima, meno austera dell'altra, fa bella mostra di affreschi absidali (due religiosi che pregano rivolgendosi alla Vergine Maria) e del bel pavimento in maiolica.\nAltri rilevanti ambienti, sono quelli del secondo piano, che sono raggiungibili grazie ad una scala anch'essa in tufo; questi luoghi sono molto pi\u00f9 articolati e complessi del primo, in quanto costituisco i rifugi dei monaci e racchiudono varie testimonianze circa la vita di questi: come ad esempio, l'antica sala ad uso dispensa, una stanza che custodisce il vecchio forno in mattoni ed altri accessori da cucina. Vi \u00e8 anche un ambiente centrale, di cui non \u00e8 ancora chiaro lo scopo.\nOggi, all'intera struttura urge un restauro conservativo."}
{"id": "1942819", "revid": "54193", "url": "https://it.wikipedia.org/wiki?curid=1942819", "title": "George Gurdjieff", "text": ""}
{"id": "1942821", "revid": "31886", "url": "https://it.wikipedia.org/wiki?curid=1942821", "title": "Georgij Gurdjieff", "text": ""}
{"id": "1942822", "revid": "54193", "url": "https://it.wikipedia.org/wiki?curid=1942822", "title": "Gergor Ivanovich Gurdyev", "text": ""}
{"id": "1942823", "revid": "54193", "url": "https://it.wikipedia.org/wiki?curid=1942823", "title": "Gurdgieff", "text": ""}
{"id": "1942824", "revid": "54193", "url": "https://it.wikipedia.org/wiki?curid=1942824", "title": "G.I. Gurdjieff", "text": ""}
{"id": "1942825", "revid": "54193", "url": "https://it.wikipedia.org/wiki?curid=1942825", "title": "Gurdjieffian", "text": ""}
{"id": "1942826", "revid": "54193", "url": "https://it.wikipedia.org/wiki?curid=1942826", "title": "Gurdjeff", "text": ""}
{"id": "1942827", "revid": "54193", "url": "https://it.wikipedia.org/wiki?curid=1942827", "title": "Georgy Gurdzhiev", "text": ""}
{"id": "1942828", "revid": "54193", "url": "https://it.wikipedia.org/wiki?curid=1942828", "title": "G I Gurdjieff", "text": ""}
{"id": "1942829", "revid": "54193", "url": "https://it.wikipedia.org/wiki?curid=1942829", "title": "GI Gurdjieff", "text": ""}
{"id": "1942841", "revid": "767487", "url": "https://it.wikipedia.org/wiki?curid=1942841", "title": "Giandomenico Piermarini", "text": "\u00c8 organista titolare della Patriarcale Arcibasilica di San Giovanni in Laterano di Roma.\nBiografia.\nDiplomato in Organo e composizione organistica nel 1982, \u00e8 anche laureato in Ingegneria Elettronica presso l'Universit\u00e0 La Sapienza di Roma.\nPrimo Premio Assoluto nell'edizione 1987 del \"Concorso nazionale Organistico \"Provincia di Viterbo\"\" e finalista con menzione d'onore nell'edizione 1986 del \"Concorso Organistico \"E. Porrino\"\" di Cagliari, ha al suo attivo diverse centinaia di concerti d'organo e due CD.\nDocente dal 1989 presso il Conservatorio Alfredo Casella dell'Aquila, dal novembre 2002 \u00e8 organista titolare della Basilica di San Giovanni in Laterano di Roma.\n\u00c8 stato direttore del Conservatorio Alfredo Casella dal 1 novembre 2013 al 31 ottobre 2019.\nInteressanti i suoi studi riguardi l'applicazione dell'elettronica (MIDI) e della tecnologia nel campo della musica \"colta\".\nNel periodo 2010-2011 ha tenuto l'esecuzione integrale delle composizioni per organo di J. S. Bach in quattordici concerti nella Basilica di S. Ignazio di Loyola di Roma."}
{"id": "1942868", "revid": "36426", "url": "https://it.wikipedia.org/wiki?curid=1942868", "title": "Chiesa della Madonna della Luce", "text": "La chiesa della Madonna della Luce \u00e8 un luogo sacro di Napoli; sito nel quartiere Vomero, in via Gabriele Jannelli.\nStoria e descrizione.\nVenne fondata nel XVIII secolo, mentre, nel secolo successivo venne rimaneggiata in chiave neoclassica.\nOggi la natura neoclassica della facciata appare parzialmente sfregiata a causa di alcuni rifacimenti successivi al 1993, come testimoniano alcune foto del periodo; inoltre, un atto vandalico ne ha distrutto un elemento decorativo in piperno, a forma di bulbo coronato da una pigna.\nL'interno, inaccessibile a causa delle precarie condizioni statiche, \u00e8 di forma quadrata e finestre e custodisce un pulpito ligneo, un altare maggiore ed una balaustra in marmi policromi. Inoltre, l'architettura \u00e8 caratterizzata da una volta a botte ornata da lacunari in stucco."}
{"id": "1942875", "revid": "111325", "url": "https://it.wikipedia.org/wiki?curid=1942875", "title": "Kenji Miyazawa", "text": "Personalit\u00e0 eclettica e poliedrica, fu anche pittore e musicista dilettante, nonch\u00e9 studioso di mineralogia e di lingua esperanto. Probabilmente il pi\u00f9 importante autore moderno di letteratura per ragazzi giapponese ed uno degli scrittori pi\u00f9 letti ed amati nel Sol Levante.\nBiografia.\nFiglio di un facoltoso commerciante titolare di un banco dei pegni, nel 1918 si diplom\u00f2 in agronomia presso la di Morioka, dove fu assistente per tre anni. Nel 1921, a causa del disagio creatogli dall'attivit\u00e0 di famiglia, e anche per la sua profonda fede buddhista Nichiren, in contrasto con quella buddhista J\u014ddo del padre, si trasfer\u00ec a Tokyo, dove prese definitivamente coscienza anche della propria vocazione per la scrittura, inizialmente scelta quale ulteriore strumento di divulgazione della dottrina e per facilitarne la comprensione. Tuttavia, dopo otto mesi nella capitale, trascorsi lavorando in una casa editrice e soprattutto a diffondere gli insegnamenti del monaco Nichiren, ritorn\u00f2 nella citt\u00e0 natale per assistere la sorella Toshiko, gravemente ammalata. Qui, nel dicembre 1921, trov\u00f2 impiego come insegnante di scienze agrarie presso il locale liceo e, con lo stipendio guadagnato, nel 1924 finanzi\u00f2 la pubblicazione della sua prima raccolta di racconti e fiabe per ragazzi, , oltre che di una parte della raccolta di versi liberi . Malgrado le due opere non avessero incontrato il favore di un editore, furono comunque notate con ammirazione dallo scultore-poeta K\u014dtar\u014d Takamura e dal poeta Shinpei Kusano, che introdussero il giovane Miyazawa nel mondo artistico e letterario dell'epoca.\nDal 1926 in poi, pur continuando a scrivere, egli si dedic\u00f2 strenuamente anche a migliorare le condizioni di vita, sia materiali che spirituali, dei contadini della natia prefettura di Iwate, la cui povert\u00e0 e disperazione l'avevano colpito sin da bambino, quando li vedeva frequentare il banco dei pegni del padre. Lasci\u00f2 quindi l'insegnamento ad Hanamaki per fondare l'associazione , con sede in una casa di campagna della famiglia, dove prese ad insegnare agronomia, lettere e musica ai figli dei contadini, coinvolgendoli anche in numerose attivit\u00e0 culturali e naturalistiche.\nTra i suoi racconti pi\u00f9 noti, del 1924, dello stesso anno, dalle cui continue revisioni, peraltro, traspare anche il suo interesse per la lingua esperanto (conosciuta nel 1926 a seguito dell'incontro con l'ambasciatore finlandese Gustaf John Ramsted, esperantista) e del 1932.\nMalato da tempo di tubercolosi, che lo costringeva spesso a lunghi periodi di riposo, mor\u00ec nel 1933 all'et\u00e0 di 37 anni.\nL'opera.\nIgnorato e misconosciuto in vita, Kenji Miyazawa ha scritto soprattutto racconti e , oltre che moltissimi e versi sciolti da lui stesso definiti \"shinsh\u014d sketch\" (\"sketch\" dell'immaginazione), la maggior parte dei quali \u00e8 stata scoperta e pubblicata postuma, grazie ad un paziente lavoro di ricerca ed esegesi condotto su migliaia di pagine manoscritte, l'ultima delle quali rinvenuta nel 2009. Il primo riconoscimento e la notoriet\u00e0 giunsero, in particolare, con la pubblicazione della raccolta di versi , inclusa nell'antologia poetica nazionale nel 1942. Molte sue opere sono state quindi tradotte in diverse lingue, ed oggi vedono un notevole numero di lettori. I temi della poetica di Miyazawa, filantropo naturalista, sono frutto di una peculiare commistione dei suoi vari interessi, espressione di una vasta cultura, caratterizzata da inediti collegamenti tra religione (intesa pi\u00f9 come spiritualit\u00e0), scienza, filosofia, musica e letteratura, da cui l'incomprensione dei contemporanei verso la sua opera. Tra le sue fonti di ispirazione si annoverano, tra l'altro, il Sutra del Loto , il socialismo e la cultura contadina, il pensiero filosofico di Henri Bergson, le scienze naturali ed agrarie.\nRiconoscimenti.\nIn memoria della sua vita e delle sue opere, dal 1982 nella citt\u00e0 di Hanamaki ha sede il \"Kenji Miyazawa Memorial Museum\", dove sono raccolti manoscritti, oggetti, dipinti e testimonianze dell'autore. Gli \u00e8 stato anche dedicato un asteroide, 5008 Miyazawakenji .\nInfluenze.\nLa sua vita e la sua opera, cos\u00ec innovativa ed eclettica, hanno ispirato molti artisti e pensatori posteriori, in direzioni a volte anche contrastanti. L'esaltazione del sacrificio personale in nome del bene del popolo, soprattutto dei contadini, coincise, ad esempio, con ideali ed attivit\u00e0 socialiste, e fu strumentalizzata, sia in Giappone che in Manciuria, da chi intendeva considerare Miyazawa un precursore del populismo agrario prebellico; nel periodo bellico e nel dopoguerra, invece, molte sue opere furono sfruttate al fine di propagandare e valorizzare in tempi di crisi economica l'etica della vita povera. A testimoniare l'influenza culturale postuma dell'opera di Miyazawa sta poi la gran quantit\u00e0 di adattamenti e trasposizioni di suoi lavori in diverse forme artistiche, come film ed anime. Tra questi vanno ricordati i lungometraggi animati e , tratto dal racconto giovanile , entrambi di Isao Takahata, \"Ginga tetsud\u014d no yoru\" e \"Gusuk\u014d Budori no denki\" di Gisabur\u014d Sugii, e \"Kaze no Matasabur\u014d\", gi\u00e0 trasposto in un film nel 1940 dal regista K\u014dji Shima, e poi ripreso per un OAV da Rintar\u014d nel 1988.\nNel 1996, nel centesimo anniversario della sua nascita, venne realizzato , mediometraggio animato, scritto e diretto da Sh\u014dji Kawamori. Altro mediometraggio ispirato all'opera di Miyazawa \u00e8 \"Ch\u016bmon no \u014di ry\u014driten\", film d'animazione a pupazzi tratto dall'omonimo racconto, ideato e realizzato da Tadanari Okamoto e Kihachir\u014d Kawamoto.\nEdizioni italiane.\nIn italiano sono state pubblicate diverse opere di Kenji Miyazawa. La prima \u00e8 stata la fiaba , edita nel 1994 da Giunti Editore con il titolo \"Allarme! Allarme!\" (ISBN 88-09-20417-4), seguita dalla raccolta \"Una notte sul treno della Via Lattea e altri racconti\" (Marsilio Editori, ISBN 88-317-6033-5), mentre nel 1996 \u00e8 stata pubblicata la raccolta \"Il violoncellista G\u014dshu e altri scritti\" (La Vita Felice, ISBN 88-86314-77-9). Inoltre, la rivista di studi orientali \"Il Giappone\" ha pubblicato i racconti \"Futago no hoshi\" ('Le stelle gemelle') (vol. XXXVII, 1997, p.\u00a0129) e \"Kari no d\u014dji\" ('Il bambino oca') (vol. XXXVIII, 1998, p.\u00a0205). Nel 2011 Volume Edizioni ha pubblicato in formato ebook la fiaba con il titolo \"Il drago e il poeta\" (ISBN 978-88-97747-01-7). Nel 2018 Atmosphere libri ha pubblicato l'antologia \"Le stelle gemelle e altri racconti\" (ISBN 978-88-6564-254-2)."}
{"id": "1942881", "revid": "1924342", "url": "https://it.wikipedia.org/wiki?curid=1942881", "title": "Tomba di Dante", "text": "La tomba di Dante \u00e8 il sepolcro in stile neoclassico del poeta Dante Alighieri eretto presso la basilica di San Francesco nel centro di Ravenna. Il Sommo Poeta visse gli ultimi anni della propria esistenza nella citt\u00e0 romagnola, morendovi nel 1321. La tomba \u00e8 monumento nazionale ed attorno ad essa \u00e8 stata istituita una zona di rispetto e di silenzio chiamata \"zona dantesca\". All'interno dell'area sono compresi la tomba del poeta, il giardino con il Quadrarco e i chiostri francescani, che ospitano il Museo Dantesco. \nIl primo sepolcro.\nSul letto di morte Dante Alighieri volle essere vestito col saio francescano. Scelse come luogo di sepoltura il convento dei Frati Minori, arrivati a Ravenna nel 1261. I solenni funerali furono celebrati nella chiesa; il poeta fu originariamente sepolto nell'area cimiteriale: un chiostro facente parte dell'attiguo convento. Il chiostro \u00e8 chiamato secondo la tradizione \"Quadrarco di Braccioforte\", perch\u00e9 si ritiene che in quel luogo due persone invocarono, come garante di un loro contratto, il \u201cbraccio forte\u201d del Salvatore, la cui immagine era dipinta in loco. Oggi un solo lato del chiostro \u00e8 porticato. La famiglia Da Polenta era proprietaria di una cella: al suo interno fu collocato il sarcofago con le spoglie di Dante. \nNel 1441 i Da Polenta furono spodestati dalla Repubblica di Venezia. Da allora la cella con le spoglie di Dante cadde in stato di abbandono. Nel 1483 il podest\u00e0 veneto, Bernardo Bembo, restaur\u00f2 ed ampli\u00f2 la tomba a sue spese. Affid\u00f2 l'incarico allo scultore Pietro Lombardo che, nell'eseguire l'opera, si avvalse della collaborazione dei suoi figli. Sopra al sarcofago scolp\u00ec un bassorilievo raffigurante Dante pensoso davanti ad un leggio.\nIl sepolcro attuale.\nNel 1778, quando s'insedi\u00f2 a Ravenna come legato pontificio Luigi Valenti Gonzaga, il cardinale decise la costruzione di un nuovo sacello. Fu incaricato l'architetto ravennate Camillo Morigia. \nEsterno.\nCostruita nel biennio 1780-81 al di sopra della precedente struttura quattrocentesca, la tomba, a pianta quadrata, \u00e8 a forma di tempietto neoclassico coronato da una piccola cupola sormontata da una pigna. Separato dalla strada da una stretta delimitazione, presenta una facciata esterna molto semplice, con una porta sovrastata dallo stemma arcivescovile del Cardinal Gonzaga, e sulla cui architrave \u00e8 scritto, semplicemente e in latino: . Spiccano due elementi decorativi: una serpe che si morde la coda (\"ourob\u00f3ros\"), simbolo dell'eternit\u00e0 della fama del Poeta e lo stemma del cardinale Gonzaga. La Porta di accesso fu costruita in legno. \nA destra del monumento funebre si apre un piccolo giardino. Nel medioevo era il chiostro ove si tennero i funerali di Dante ed ove il poeta fu originariamente sepolto. Dal 1921 il giardino \u00e8 chiuso da una cancellata in ferro battuto realizzata dal veneziano Umberto Bellotto.\nInterno.\nLa tomba vera e propria, tutta rivestita di marmi e stucchi, consiste in un sarcofago di et\u00e0 romana con sopra scolpito (sempre in latino) l'epitaffio in versi dettato da Bernardo Canaccio nel 1366):\nAl di sopra del sarcofago \u00e8 il pregevole bassorilievo di Pietro Lombardo. Ai piedi vi \u00e8 una corona in bronzo e argento donata nel 1921, in occasione del VI centenario della morte di Dante dall'Esercito italiano, dopo la vittoria nella Grande Guerra. A destra una colonnina di alabastro del Carso, con una ghirlanda d'argento donata dalla citt\u00e0 di Fiume, regge un'ampolla argentea donata nel 1908 dalle citt\u00e0 di Trieste, Trento, Gorizia e dalle provincie dell'Istria e della Dalmazia, territori allora governati dall'Impero austro-ungarico ma a maggioranza italiana. Sul soffitto arde perennemente una lampada votiva settecentesca, alimentata da olio d'oliva dei colli toscani che \u00e8 offerto da Firenze ogni anno la seconda domenica di settembre in memoria dell'anniversario della morte del poeta (scomparso nella notte tra il 13 e il 14 settembre 1321). La tradizione si ripete dal 1908. Sulla parete destra, una lapide in marmo ricorda i vari restauri della tomba, e la sua sistemazione con decorazione marmorea nel 1921. Sui pennacchi delle volte dovevano essere raffigurati Virgilio, Brunetto Latini, Cangrande della Scala e Guido Novello da Polenta anche se non vennero mai realizzati.\nNegli anni 1920 fu effettuato un restauro importante della Tomba ad opera dell'architetto Ambrogio Annoni, che si avvalse della collaborazione dello scultore Lodovico Pogliaghi. Al termine del restauro le vecchie porte in legno furono sostituite dalle attuali porte in bronzo, donate dal municipio di Roma.\nNel 2020 la tomba \u00e8 stata sottoposta a un nuovo restauro in previsione delle celebrazioni per il VII centenario della morte del Sommo Poeta (13 settembre 2021). Sono stati effettuati interventi di restauro che hanno interessato l'area di Quadrarco di Braccioforte nonch\u00e9 l'apparato decorativo, sia all'esterno che all'interno del tempio. Dopo l'ultimazione dei lavori \u00e8 stata riposta all'interno del sepolcro la croce che fu donata nel 1965 da papa Paolo VI, benedetta da papa Francesco. Segno della risurrezione, si tratta di una croce greca con quattro ametiste incastonate alle estremit\u00e0. \u00c8 collocata sopra la lastra marmorea del Lombardo.\nLa vicenda delle spoglie di Dante.\nIl giorno dopo il decesso il corpo del poeta fu sepolto nello stesso sarcofago in cui si trova tuttora, ma che era allora posto sulla parete di fondo della cella dei Polentani, nel chiostro di Braccioforte sopra nominato. Dopo pochi anni i fiorentini cominciarono a reclamare le reliquie del loro cittadino pi\u00f9 illustre. La prima richiesta giunse nel 1396; fu rinnovata nel 1428 e poi nel 1476, sempre senza successo\nAlla fine del XV secolo il podest\u00e0 veneto di Ravenna Bernardo Bembo spost\u00f2 il sepolcro sul lato ovest del chiostro stesso. Quando sul soglio pontificio ascesero due papi fiorentini, entrambi della famiglia Medici, Leone X (1513-21) e Clemente VII (1523-34), i fiorentini credettero che sarebbero riusciti nel loro intento. Leone X concesse nel 1519 ai suoi concittadini il permesso di prelevare le ossa del poeta per portarle a Firenze. Il grande Michelangelo fu incaricato di progettare ed erigere il monumento funebre. Ma quando la delegazione toscana apr\u00ec il sarcofago le ossa non c'erano pi\u00f9. I frati francescani infatti, poco tempo prima, avevano praticato, dal retrostante chiostro, un buco nel muro e nel sarcofago ed avevano prelevato i resti del poeta. A nulla valsero le suppliche volte alla restituzione. Lo stesso sarcofago fu poi trasferito all'interno del chiostro del convento e gelosamente sorvegliato: basti pensare che, quando nel 1692 fu effettuata la manutenzione della tomba, gli operai dovettero lavorare sorvegliati dalle guardie. Le ossa erano state racchiuse nel 1677 in una cassetta (oggi conservata nel museo Dantesco) dal priore del convento Antonio Sarti, e furono ricollocate nell'urna originaria solo nel 1781, quando il Morigia costru\u00ec l'attuale mausoleo, parte integrante dell'annesso convento. Durante il XVII secolo si consum\u00f2 un'aspra diatriba, accesa dal Comune di Ravenna che contese ai Frati Minori la \u201cgiurisdizione sul sepolcro dantesco\u201d. Agli inizi del Settecento i monaci videro riconosciuti i loro diritti.\nQuando nel 1810 il convento fu chiuso per ordine del governo napoleonico (legge 25 aprile 1810 sulla soppressione degli ordini religiosi), i frati decisero di non portare le ossa con s\u00e9 ma di lasciarle in un luogo sicuro. Nascosero nuovamente la cassetta e la murarono nell'attiguo oratorio del chiostro di Braccioforte. Successivamente i frati lasciarono la citt\u00e0 e della cassetta non si seppe pi\u00f9 nulla. Cos\u00ec, dall'inizio dell'Ottocento, tutti coloro che vennero a Ravenna per rendere omaggio a Dante ignorarono che il sepolcro fosse in realt\u00e0 vuoto. Le ossa del sommo poeta furono ritrovate casualmente da un muratore il 27 maggio 1865 durante i lavori di restauro in vista delle celebrazioni del VI centenario della sua nascita. Se non finirono in un ossario comune si dovette all'intervento di un giovane studente, Anastasio Matteucci (poi divenuto uno stimato notaio) che lesse e interpret\u00f2 la dicitura sulla cassetta che iniziava con le parole: . Lo scheletro fu ricomposto con dei fili d'argento e sistemato su un cuscino di raso bianco in un'urna di cristallo. L'urna venne esposta al pubblico per tre giorni alla fine di giugno. Migliaia di persone accorsero a vederla; numerosissimi dalla Toscana. Successivamente le ossa ritornarono all'interno del tempietto del Morigia, in una cassa di noce protetta da un cofano di piombo. Nello stesso anno 1865 usc\u00ec il saggio firmato da Primo Uccellini: \"Relazione storica sulla avventurosa scoperta delle ossa di Dante Alighieri\". \nNel 1921, in occasione del VI centenario della morte del Sommo Poeta, fu effettuata una ricognizione dei resti da parte degli antropologi Giuseppe Sergi e Fabio Frassetto dell'Universit\u00e0 di Bologna. Durante la seconda guerra mondiale la cassetta fu nuovamente nascosta per evitare che i bombardamenti la distruggessero. Fu prelevata dal tempietto il 23 marzo 1944 e ricollocata il 19 dicembre 1945; durante questo periodo rimase sepolta a pochi metri di distanza dal mausoleo sotto un tumulo coperto da vegetazione, oggi contrassegnato da una lapide. \nA Firenze, nella speranza che le reliquie fossero restituite, fu eretto nel 1829, in stile anch'esso neoclassico, un grande cenotafio in Santa Croce, raffigurante il poeta seduto e pensoso, innalzato in gloria dall'Italia, mentre la \"Poesia\" piange, china sul sarcofago."}
{"id": "1942882", "revid": "17654", "url": "https://it.wikipedia.org/wiki?curid=1942882", "title": "Siluro d'Europa", "text": ""}
{"id": "1942884", "revid": "320578", "url": "https://it.wikipedia.org/wiki?curid=1942884", "title": "2008 U.S. Open - Singolare maschile", "text": ""}
{"id": "1942885", "revid": "76963", "url": "https://it.wikipedia.org/wiki?curid=1942885", "title": "Jonathan Tunick", "text": ""}
{"id": "1942887", "revid": "767487", "url": "https://it.wikipedia.org/wiki?curid=1942887", "title": "Frenesia del piacere", "text": "Frenesia del piacere (\"The Pumpkin Eater\") \u00e8 un film del 1964 diretto da Jack Clayton, tratto da un romanzo di Penelope Mortimer, adattato per il cinema da Harold Pinter.\nIl film fu presentato in concorso al 17\u00ba Festival di Cannes, dove Anne Bancroft vinse il premio per la miglior interpretazione femminile.\nTrama.\nJake Armitage e sua moglie Jo vivono a Londra con sei degli otto figli di Jo, con i due ragazzi pi\u00f9 grandi in collegio.\nI bambini derivano da tre matrimoni di Jo, e solo il pi\u00f9 giovane \u00e8 figlio biologico di Jake, anche se questi li tratta tutti come suoi. Jo ha cacciato il suo secondo marito Giles dopo l'incontro con Jake, amico di Giles, perch\u00e9 immediatamente attratti l'uno dall'altro.\nLa loro vita borghese \u00e8 molto diversa da quella Giles e Jo, che vivevano in una stalla nella campagna inglese. Ma Jo rimugina sul suo matrimonio con Jake che \u00e8 divenuto teso, con problemi su entrambi i lati. Jo ha sospetti di infedelt\u00e0 cronica nei confronti di Jake, e ogni volta che una prova si presenta la confronta con i suoi sospetti.\nLo psichiatra di Jo \u00e8 convinto che utilizza il parto come una spiegazione logica per il sesso, che crede lei trovi volgare. Questi problemi hanno posto Jo in uno stato di fragilit\u00e0 mentale.\nEntrambi affermano di amarsi l'un l'altra, ma nessuno dei due ne sembra davvero convinto.\nMentre Jake e Jo si preparano a tornare nella campagna inglese, in una nuova casa in vista del vecchio fienile di Jo, sia Jo sia Jake giungono a delle conclusioni non dette: se il loro matrimonio pu\u00f2 resistere a tali tensioni, e se s\u00ec, di che tipo di matrimonio esso sia destinato ad essere."}
{"id": "1942888", "revid": "8596", "url": "https://it.wikipedia.org/wiki?curid=1942888", "title": "La frenesia del piacere", "text": ""}
{"id": "1942889", "revid": "438678", "url": "https://it.wikipedia.org/wiki?curid=1942889", "title": "Ventimila sterline per Amanda", "text": "Ventimila sterline per Amanda (\"S\u00e9ance on a Wet Afternoon\") \u00e8 un film del 1964 diretto da Bryan Forbes.\nDal film \u00e8 stata tratta da Stephen Schwartz un'opera, intitolata \"S\u00e9ance on a Wet Afternoon\".\nTrama.\nI coniugi Billy e Myra Savage hanno rapito (o, come preferisce dire Myra, \"preso in prestito\") una ragazzina di famiglia benestante. Moglie e marito, che hanno perso il figlio Arthur alcuni anni prima, sono motivati dalla prospettiva del riscatto, ma Myra, che \u00e8 anche convinta di essere una vera medium, spera con il rapimento di poter acquisire celebrit\u00e0 attirando l'attenzione dell'opinione pubblica sulle sue presunti doti di sensitiva."}
{"id": "1942896", "revid": "278954", "url": "https://it.wikipedia.org/wiki?curid=1942896", "title": "Atletica leggera alla V Olimpiade", "text": ""}
{"id": "1942898", "revid": "226458", "url": "https://it.wikipedia.org/wiki?curid=1942898", "title": "Nuestros Peque\u00f1os Hermanos", "text": "Nuestros Peque\u00f1os Hermanos (\"I nostri piccoli fratelli\"), talvolta abbreviata N.P.H., \u00e8 un'organizzazione non governativa fondata nel 1954 da padre William Wasson, professore e avvocato americano che dopo un viaggio nella povert\u00e0 del Messico decise di diventare sacerdote e di dedicarsi ai bambini di strada.\nN.P.H. ha case orfanotrofio ed ospedali in nove paesi dell'America Latina:\nSecondo i dati dell'organizzazione, oggi N.P.H. accoglie oltre tremila bambini poveri, orfani o abbandonati, con l'obiettivo di salvarli dalla fame e dalla malattia, e opera in totale indipendenza da ogni governo e condizionamento ideologico.\nN.P.H. ha uffici di raccolta fondi e comitati sostenitori in tutto il mondo: in Europa si trovano in Francia, Germania, Austria, Paesi Bassi, Belgio, Irlanda, Spagna, oltre che in Italia, dove N.P.H. \u00e8 rappresentata dalla Fondazione Francesca Rava - N.P.H.- Italia Onlus."}
{"id": "1942912", "revid": "278954", "url": "https://it.wikipedia.org/wiki?curid=1942912", "title": "Atletica leggera alla II Olimpiade", "text": ""}
{"id": "1942919", "revid": "1039155", "url": "https://it.wikipedia.org/wiki?curid=1942919", "title": "Fiocchi di cotone per Jeanie", "text": " \u00e8 un anime realizzato nel 1992 dalla Nippon Animation, ed andato in onda per 52 episodi su TV Tokyo. \nIn Italia la serie \u00e8 stata acquistata da Fininvest e trasmessa su Italia 1 dal giugno del 1994. Dal 22 settembre 2013 al 18 gennaio 2014 \u00e8 stata pubblicata per lo streaming sul canale YouTube \"Yamato Animation\" della Yamato Video. Sempre ad opera di Yamato Video la serie completa \u00e8 disponibile in due box-DVD. La storia dell'anime \u00e8 ispirata dalla canzone \"Jeannie With the Light Brown Hair\", scritta e musicata da Stephen Foster nel 1854, ed \u00e8 in parte tratta da un romanzo di Fumio Ishinomori.\nTrama.\nLa storia dell'anime comincia in una piccola citt\u00e0 in Pennsylvania, nel 1838. Jeanie MacDowell \u00e8 una graziosa ragazza dai lunghi capelli biondi che adora suonare il pianoforte, di cui prende lezioni dalla madre. Stephen, un buon suonatore di armonica, e Bill, un ragazzo di colore che suona il banjo, sono i migliori amici di Jeanie. I tre ragazzi suonano spesso insieme come fossero una piccola banda.\nTuttavia la vita di Jeanie cambia drammaticamente dopo l'improvvisa morte della madre. Avendo fatto tesoro della triste esperienza, Jeanie decide di dedicare la propria vita nell'aiutare le persone che soffrono per malattia. Dopo breve tempo il padre si risposa e i rapporti tra Jeanie e la matrigna sono problematici, soprattutto all'inizio. Finite le medie, Jeanie, per seguire la sua vocazione e anche per allontanarsi da casa, chiede di essere mandata in un collegio per imparare la professione di medico. Purtroppo alcune compagne e la direttrice la prendono in antipatia, ma per fortuna a sostenerla c'\u00e8 Bill, che riesce a trovare un lavoro nel campus. Dopo un po' comunque i contrasti si appianano, e Jeanie riesce a diplomarsi e a fare ritorno a casa insieme a Stephen.\nAnche qui, per\u00f2, i problemi non tardano a presentarsi. Bill, che aveva cominciato a suonare in una jazz band, perde \"l'ispirazione\" e non riesce pi\u00f9 a suonare, e per questo abbandona la band. Intanto Jeanie comincia un periodo di tirocinio presso un medico severo ed austero, in una cittadina con un orfanotrofio molto povero dove lei alloggia. La cittadinanza per\u00f2 non accetta volentieri l'orfanotrofio e i suoi ragazzi, e Jeanie dovr\u00e0 affrontare l'ostilit\u00e0 del sindaco dovendo reperire i soldi necessari per non far chiudere l'istituto; ma, con il passare del tempo, i sentimenti che legano la ragazza e Stephen diventeranno pi\u00f9 profondi. La storia termina con un lieto fine: Jeanie, diventata medico, sposa il suo Stephen, mentre Bill ritrova la voglia di suonare. La frase conclusiva della serie spiega che \"\"Nell'aprile 1850 io e Stephen ci sposammo! Dalla nostra felice unione nacque una splendida bambina...\"\nPersonaggi.\nDiana: figlia di un grosso imprenditore, si reca a Lawrenceville per far curare suo padre malato dal padre di Jeanie.\nMami: madre di Bill, governante presso casa MacDowell, cucina molto bene in particolare le torte.\nSig.ra Margaret: \u00e8 una delle insegnanti della scuola di Lawrenceville, ha perso la madre, ha un carattere molto disponibile verso i suoi studenti.\nMusiche.\nLa canzone che ha ispirato la serie.\nLa canzone \"Jeanie With The Light Brown Hair\" a cui la serie si \u00e8 in parte ispirata, \u00e8 stata scritta nel 1854 da Stephen Foster che la dedic\u00f2 alla moglie Jane McDowell.\nAltre canzoni.\nPer tutte le canzoni che accompagnano la serie testi e musica sono di Stephen C. Foster.\nDoppiaggio.\nIl doppiaggio italiano della serie \u00e8 stato eseguito presso lo studio Deneb Film di Milano sotto la direzione di Guido Rutta. La traduzione dall'originale giapponese \u00e8 stata eseguita presso la C.I.T.I. e i dialoghi italiani sono a cura di Annalisa Costantino e Sergio Roman\u00f2."}
{"id": "1942921", "revid": "278954", "url": "https://it.wikipedia.org/wiki?curid=1942921", "title": "Atletica leggera alla III Olimpiade", "text": ""}
{"id": "1942922", "revid": "454575", "url": "https://it.wikipedia.org/wiki?curid=1942922", "title": "Shirin Ramzanali Fazel", "text": "\u00c8 una delle prime scrittrici di un movimento conosciuto come letteratura italiana della migrazione. I suoi scritti sono studiati sia in Italia che all'estero.\nBiografia.\nIl padre di Shirin, nativo di Zanzibar, si stabil\u00ec per la prima volta in Somalia quando l'Italia perse formalmente le colonie e gli inglesi presero possesso dei territori: lavorava per la Barclays Bank. Una volta tornati gli italiani, per mandato ONU incaricati di amministrare la Somalia, suo padre venne inviato a Nairobi. Torn\u00f2 in Somalia per sposare colei che divenne la madre di Shirin. La scrittrice \u00e8 figlia unica. Uno dei suoi ricordi d'infanzia pi\u00f9 belli sono i viaggi, una volta all'anno, durante i quali doveva parlare in lingua cuthi con i suoi nonni pakistani che vivevano a Mombasa. Il nome Shirin, \u00e8 un nome persiano e significa \"dolce\", \"leggiadra\". La Mogadiscio di Shirin era una citt\u00e0 tollerante e multietnica: non vi erano solo somali, ma anche arabi, sikh, baqora, cinesi. Il padre di Shirin invece era ismaelita, la stessa stirpe alla quale apparteneva l'Aga Khan, ma in Somalia erano in pochi gli ismaeliti, essendo pi\u00f9 numerosi in Kenya e in Tanzania.\nL'esilio in Italia.\nIl 1969 vide un grande cambiamento in Somalia. Siad Barre, l'uomo che smembrer\u00e0 l'anima dell'antica terra di Punt, sal\u00ec al potere. Shirin assieme al marito lasci\u00f2 il paese. Siad Barre stava facendo piazza pulita sia degli stranieri che dei dissidenti del regime. Chi non possedeva passaporto somalo doveva lasciare il paese. Suo marito era meticcio con passaporto italiano, suo padre pakistano. Lasciare il paese per andare in Italia era l'unica soluzione. Rappresentavano la prima ondata di profughi dalla Somalia, il primo nucleo della diaspora. In Italia, Shirin Ramzanali Fazel pubblicher\u00e0 il suo libro \"Lontano da Mogadiscio\" Ed. Datanews.\nL'ostilit\u00e0 della gente e la diaspora.\nGiunta a Novara, in mezzo alle risaie, Shirin inizi\u00f2 presto a soffrire per l'ostilit\u00e0 e l'estraneit\u00e0 del clima italiano. La sua famiglia era l'unica di colore presente nei dintorni. Inizi\u00f2 a percepire il sospettoso sguardo degli altri sulla sua persona. Dopo cinque anni non fu pi\u00f9 in grado di tollerare questo stato di cose.\nLa sua vita da quel momento divenne nomade per scelta. Lei e il marito volevano dare alle loro due figlie l'opportunit\u00e0 di formarsi una idea di mondo, una idea cosmopolita e non provinciale e i due quindi errarono tra Zambia, Stati Uniti, Arabia Saudita, Kenya e Regno Unito. L'Italia rimase la base alla quale tornare: qui le sue figlie decisero di frequentare l'universit\u00e0, divent\u00f2 poi nonna e torn\u00f2 stabilmente a vivere.\nIl ritorno in Italia.\nIn mezzo ai viaggi, alle nascite, alla nostalgia, vi \u00e8 stato il libro \"\"Lontano da Mogadiscio\", andato in stampa mentre si consumava una tragedia crudele e insensata, la morte di Ilaria Alpi e Miran Hrovatin. In una nota all'introduzione, Alessandra Atti di Sarro, giornalista Rai, spiega come lei e Ilaria avessero parlato molte volte di voler rovesciare il mondo, per questo motivo Atti di Sarro aveva chiesto proprio ad Ilaria Alpi di presentare il libro di Shirin alla sua prima uscita pubblica, ma ci\u00f2 non fu possibile. Perci\u00f2 la dedica \u00e8 a lei e al suo sacrificio. \"Lontano da Mogadiscio\"\" \u00e8 stato uno dei primi testi che parlava di migrazione in Italia e in italiano.\nTemi della sua letteratura.\nShirin Ramzanali Fazel elenca nei suoi scritti molteplici nostalgie: le porte delle case mai chiuse, il vicinato come una grande famiglia, le donne che si prestavano monili d'oro da sfoggiare nelle feste, i bambini che giocavano tranquillamente per strada, le scampagnate ad Afgoi, citt\u00e0 limitrofa di Mogadiscio, il Venerdi, l'intenso profumo della boscaglia che entrava di prepotenza nei finestrini dell'auto. E poi le voci, i profumi, i manghi succosi, le vesti che si attaccavano ai corpi quando si alzava leggermente il vento.\n\"Scrivere di Islam. Raccontare la diaspora\" (2020), realizzato con Simone Brioni) \u00e8 una riflessione sul nostro presente multireligioso, multiculturale, e multilingue. \u00c8 il frutto di riflessioni personali e collaborative sulla necessit\u00e0 di ripensare la cultura e l\u2019identit\u00e0 nazionale in maniera pi\u00f9 diversa, inclusiva, e antirazzista. "}
{"id": "1942923", "revid": "278954", "url": "https://it.wikipedia.org/wiki?curid=1942923", "title": "Atletica leggera alla IX Olimpiade", "text": ""}
{"id": "1942924", "revid": "278954", "url": "https://it.wikipedia.org/wiki?curid=1942924", "title": "Atletica leggera alla VII Olimpiade", "text": ""}
{"id": "1942927", "revid": "278954", "url": "https://it.wikipedia.org/wiki?curid=1942927", "title": "Atletica leggera alla VIII Olimpiade", "text": ""}
{"id": "1942928", "revid": "278954", "url": "https://it.wikipedia.org/wiki?curid=1942928", "title": "Atletica leggera alla X Olimpiade", "text": ""}
{"id": "1942930", "revid": "278954", "url": "https://it.wikipedia.org/wiki?curid=1942930", "title": "Atletica leggera alla XI Olimpiade", "text": ""}
{"id": "1942931", "revid": "278954", "url": "https://it.wikipedia.org/wiki?curid=1942931", "title": "Atletica leggera alla XIV Olimpiade", "text": ""}
{"id": "1942932", "revid": "278954", "url": "https://it.wikipedia.org/wiki?curid=1942932", "title": "Atletica leggera alla XIX Olimpiade", "text": ""}
{"id": "1942936", "revid": "278954", "url": "https://it.wikipedia.org/wiki?curid=1942936", "title": "Atletica leggera alla XV Olimpiade", "text": ""}
{"id": "1942937", "revid": "174925", "url": "https://it.wikipedia.org/wiki?curid=1942937", "title": "Spade", "text": ""}
{"id": "1942938", "revid": "278954", "url": "https://it.wikipedia.org/wiki?curid=1942938", "title": "Atletica leggera alla XVI Olimpiade", "text": ""}
{"id": "1942940", "revid": "278954", "url": "https://it.wikipedia.org/wiki?curid=1942940", "title": "Atletica leggera alla XVII Olimpiade", "text": ""}
{"id": "1942941", "revid": "278954", "url": "https://it.wikipedia.org/wiki?curid=1942941", "title": "Atletica leggera alla XVIII Olimpiade", "text": ""}
{"id": "1942942", "revid": "278954", "url": "https://it.wikipedia.org/wiki?curid=1942942", "title": "Atletica leggera alla XX Olimpiade", "text": ""}
{"id": "1942943", "revid": "278954", "url": "https://it.wikipedia.org/wiki?curid=1942943", "title": "Atletica leggera alla XXI Olimpiade", "text": ""}
{"id": "1942944", "revid": "278954", "url": "https://it.wikipedia.org/wiki?curid=1942944", "title": "Atletica leggera alla XXII Olimpiade", "text": ""}
{"id": "1942945", "revid": "278954", "url": "https://it.wikipedia.org/wiki?curid=1942945", "title": "Atletica leggera alla XXIII Olimpiade", "text": ""}
{"id": "1942946", "revid": "278954", "url": "https://it.wikipedia.org/wiki?curid=1942946", "title": "Atletica leggera alla XXIX Olimpiade", "text": ""}
{"id": "1942948", "revid": "287204", "url": "https://it.wikipedia.org/wiki?curid=1942948", "title": "Ministro straordinario della santa comunione", "text": "Nella Chiesa latina, il ministro straordinario della comunione \u00e8 un battezzato laico, uomo o donna, cui \u00e8 affidato in maniera straordinaria (cio\u00e8 solo quando si presenti una reale necessit\u00e0, dovuta alla carenza di presbiteri o altri ministri ordinati) il servizio liturgico della distribuzione della comunione eucaristica: \nIl mandato ai ministri straordinari \u00e8 conferito dal parroco, o talvolta dal cappellano ospedaliero, con l'autorizzazione del vescovo diocesano, per un periodo di tempo determinato (di solito tre anni), rinnovabile anche pi\u00f9 volte.\nQuesto ministro, inoltre, sempre in assenza di altri ministri ordinati oppure di accoliti, pu\u00f2 esporre il Santissimo Sacramento alla pubblica adorazione secondo le norme della chiesa locale, senza per\u00f2 impartire la benedizione eucaristica.\nIl mandato di distribuire la comunione affidato ad un laico rimane un ministero straordinario, poich\u00e9 gli unici ministri ordinari della distribuzione della comunione sono il vescovo, i presbiteri e i diaconi (mentre i ministri della presidenza della liturgia eucaristica sono soltanto il vescovo e i presbiteri). Per questa ragione, \u00e8 solo in assenza o in caso di impossibilit\u00e0 fisica dei ministri ordinati che il ministro straordinario assume la propria funzione.\nPatrono dei ministri straordinari della comunione \u00e8 san Tarcisio, un giovane cristiano del II secolo, che - secondo il Martirologio Romano - portava la comunione ai cristiani in carcere e sarebbe stato martirizzato mentre stava esercitando questo suo servizio.\nLa comunione ai malati.\nNell'amministrare la comunione ai malati impossibilitati a partecipare alla messa, il ministro straordinario segue il formulario elaborato dalla propria diocesi: normalmente non manca la lettura di un passo della parola di Dio, che pu\u00f2 essere anche il brano evangelico previsto dal lezionario per quel giorno. Qualora le circostanze lo richiedano, la comunione pu\u00f2 anche essere somministrata sotto la specie del vino."}
{"id": "1942949", "revid": "278954", "url": "https://it.wikipedia.org/wiki?curid=1942949", "title": "Atletica leggera alla XXIV Olimpiade", "text": ""}
{"id": "1942953", "revid": "278954", "url": "https://it.wikipedia.org/wiki?curid=1942953", "title": "Atletica leggera alla XXV Olimpiade", "text": ""}
{"id": "1942954", "revid": "7336", "url": "https://it.wikipedia.org/wiki?curid=1942954", "title": "Trasformata di Box-Muller", "text": ""}
{"id": "1942955", "revid": "278954", "url": "https://it.wikipedia.org/wiki?curid=1942955", "title": "Atletica leggera alla XXVI Olimpiade", "text": ""}
{"id": "1942957", "revid": "278954", "url": "https://it.wikipedia.org/wiki?curid=1942957", "title": "Atletica leggera alla XXVII Olimpiade", "text": ""}
{"id": "1942958", "revid": "278954", "url": "https://it.wikipedia.org/wiki?curid=1942958", "title": "Atletica leggera alla XXVIII Olimpiade", "text": ""}
{"id": "1942959", "revid": "7336", "url": "https://it.wikipedia.org/wiki?curid=1942959", "title": "Trasformazione di Box-M\u00fcller", "text": ""}
{"id": "1942962", "revid": "110157", "url": "https://it.wikipedia.org/wiki?curid=1942962", "title": "Cholm (Russia)", "text": "Cholm (anche \"Holm\"), \u00e8 una citt\u00e0 della Russia europea nordoccidentale (oblast' di Novgorod), situata sulle sponde del fiume Lovat', 201 km a sud del capoluogo Velikij Novgorod; dipende amministrativamente dal distretto omonimo, del quale \u00e8 capoluogo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1942963", "revid": "1305772", "url": "https://it.wikipedia.org/wiki?curid=1942963", "title": "Holm", "text": ""}
{"id": "1942964", "revid": "638792", "url": "https://it.wikipedia.org/wiki?curid=1942964", "title": "Letteratura migrante in lingua italiana", "text": ""}
{"id": "1942971", "revid": "1305772", "url": "https://it.wikipedia.org/wiki?curid=1942971", "title": "Volci", "text": "Volci (in sloveno Vol\u010dji Grad) \u00e8 un paese della Slovenia, frazione del comune di Comeno.\nQua nacque il politico italiano Alojz \u0160tolfa. \nGeografia fisica.\nLa localit\u00e0 \u00e8 situata sul Carso a 250,4 metri s.l.m. e a 4,2 chilometri dal confine italiano.\nStoria.\nIl nome del toponimo, secondo una leggenda deriverebbe dal fatto che qui visse e guar\u00ec da una malattia la contessa Maria Volcia di Aquileia, il cui nome \u00e8 presente su una parete della chiesa.\nSotto il dominio asburgico Volci fu comune autonomo .\nDurante la prima guerra mondiale era parte della linea difensiva austriaca del fronte dell'Isonzo. Nei pressi passava la \"Benzin-Elektrobahn\", una ferrovia di guerra che collegava Duttogliano a Castagnevizza del Carso su una lunghezza di 21,8\u00a0km . Tale ferrovia serviva a rifornire le truppe austriache combattenti sul fronte dal Dosso Faiti al solco di Brestovizza. Si impiegavano motrici benzo-elettriche: il motore a scoppio era accoppiato a un generatore di corrente continua che forniva energia per i motori di trazione installati sia sulla motrice sia sui carri che costituivano il convoglio. Le motrici elettriche furono adottate per ragioni di mimetismo: i fumi del vapore avrebbero svelato la presenza dei convogli alle artiglierie italiane.\nMonumenti e luoghi d'interesse.\nVicino al paese vi \u00e8 la pieve di San Giovanni Battista (\"Sv. Janez Krstnik\"), edificata in stile barocco tra il XVI ed il XVII secolo."}
{"id": "1942973", "revid": "1782831", "url": "https://it.wikipedia.org/wiki?curid=1942973", "title": "Gli Spettri di Gaunt", "text": "Gli Spettri di Gaunt \u00e8 una serie di romanzi scritta da Dan Abnett. \u00c8 una space opera militare ambientata nell'universo di \"Warhammer 40000\". Narra le avventure del reggimento di Guardia Imperiale Primo e Unico Tanith, in lotta contro traditori e legioni maledette.\nNel Regno Unito i romanzi sono pubblicati dalla Black Library, mentre in Italia dalla Hobby and Work.\nTrama.\nQueste sono le trame dei libri in ordine di pubblicazione: La serie \u00e8 attualmente composta da quattro saghe, ma la pubblicazione in Italia \u00e8 stata interrotta con il libro \"Il Generale Traditore\". Sono state pubblicate anche delle antologie e dei racconti brevi, mai tradotti in Italia. Black Library ha anche pubblicato le saghe sotto forma di omnibus che comprendono anche uno o pi\u00f9 racconti brevi pubblicati precedentemente solo in formato eBook.\nLa serie comprende anche libri di background e romanzi spin-off.\n1. The Founding.\n\"I sopravvissuti di Tanith\".\nLe armate del Caos hanno infestato i mondi di Sabbat. La Guardia Imperiale si prepara a riconquistarli. Il Primo e Unico Tanith combatte in prima linea contro reggimenti rivali ed eserciti di Space Marine del Caos fino alla battaglia pi\u00f9 cruenta che si svolge sul pianeta Menazoid Epsilon. L\u00ec Ibram Gaunt sceglie di infrangere il suo codice di onore per salvare milioni di vite innocenti.\n\"Creatore di Spettri\".\nIl Primo e Unico Tanith si trova su Monthax, un pianeta ricoperto di giungle, presidiato dalle forze del Caos. Mentre le truppe Imperiali si scontrano con gli occupanti, l'anziano esploratore MKoll scopre che il grosso delle truppe dei marine del Caos assedia un misterioso tempio. Al suo interno si nascondono gli Eldar. Il loro mago Eon Kull deve sigillare le vie di accesso al tempio con la magia. il Primo e Unico Tanith decide cos\u00ec di aiutarli distruggendo tutti i soldati del Caos assedianti, grazie anche alla collaborazione inaspettata di altri reggimenti alleati che, in precedenza si sarebbero rifiutati di farlo.\nIn questo libro viene spiegata l'intera storia del Primo Tanith e dei suoi soldati, grazie a dei flashback del Commissario Gaunt.\n\"Necropolis\".\nUna misteriosa ed inarrestabile forza assedia la citt\u00e0 formicaio Verun. Gaunt e i suoi Spettri sono pronti a combattere quando un inaspettato tradimento far\u00e0 crollare le loro difese. Sull'orlo della sconfitta Gaunt decide di reclutare nuovi soldati dal formicaio e da altri mondi per continuare la lotta e salvare Verun dall'attacco imminente di una legione del Caos.\n2. The Saint.\n\"Guardia d'onore\".\nIl Primo e Unico Tanith parte in azione per riconquistare un mondo santuario di importanza vitale per l'umanit\u00e0. Infatti su questo pianeta in mano al nemico si trovano le spoglie di Santa Sabbat, la Santa che guid\u00f2 l'uomo nella galassia. Cos\u00ec il Primo e Unico Tanith dovr\u00e0 rischiare la vita per salvare l'oggetto pi\u00f9 sacro di tutto l'Imperium.\n\"Le armi di Tanith\".\nLa crociata di Sabbat ha deciso di riconquistare Phantine, un pianeta ricco di giacimenti di promezio, essenziale per continuare la crociata. Il Primo e Unico Tanith dovr\u00e0 calarsi da dirigibili nelle citt\u00e0 conquistate usando delle corde. La battaglia pu\u00f2 essere vinta solo grazie al fattore sorpresa. Questa volta i nostri eroi dovranno non solo affrontare l'arcinemico, ma anche risolvere complotti e inganni interni che interesseranno alcuni soldati in particolare. I reggimenti Imperiali dovranno battersi duramente per sopravvivere questa volta.\n\"Argento puro\".\nSui campi di Aexe Cardinal la Guardia Imperiale si scontra contro le Forze del Caos, chiamata in aiuto dagli abitanti del pianeta che da ormai quarant'anni lottano contro la repubblica di Shadik, territorio del pianeta controllato dal Caos. I soldati del pianeta presentano armi poco sviluppate e tecniche di combattimento arretrate, dato che la guerra li ha privati del contatto con gli altri pianeti, che nel frattempo si evolvevano. I reggimenti Imperiali devono dunque adattarsi alle tecniche di combattimento locali. Gli Spettri entrano dunque in una terribile guerra di trincea, le cui sorti sono ancora indecise. Le perdite superano l'immaginabile, cos\u00ec Gaunt decide di accettare una pericolosissima missione che, vincendo, metter\u00e0 fine alla battaglia.\n\"I martiri di Sabbat\".\nUna giovane ragazza afferma di essere la reincarnazione di Santa Sabbat. Finisce subito sotto il mirino del Caos che tenta in tutti i modi di ucciderla. Una volta morta il Caos inizier\u00e0 ad attaccare con pi\u00f9 forza e brutalit\u00e0 l'Imperium. I Tanith eseguiranno il loro lavoro e combatteranno i nemici con pi\u00f9 decisione e determinazione. Gli Spettri di Gaunt cambieranno le sorti della crociata, compiendo un'azione che diverr\u00e0 leggendaria.\n3. The Lost.\n\"Il generale traditore\".\nLe armate agli ordini del Magister Sek hanno catturato un lord generale dell'impero. Ibram Gaunt e una squadra dei suoi uomini hanno avuto l'incarico di riportare a casa questo insostituibile ufficiale. Catapultati nel mondo di Gereon, Gaunt e i suoi Spettri scoprono in prima persona gli orrori di un mondo assoggettato al Caos. Riusciranno gli Spettri a rintracciare e riprendersi il Generale prima che tutto ci\u00f2 che conosce passi al nemico, oppure dovranno ridurlo al silenzio?\n\"His last command\".\nIl Primo e Unico Tanith non esiste pi\u00f9. Integrato in un altro reggimento al servizio di un nuovo carismatico comandante, la fedelt\u00e0 degli ex-Spettri viene messa alla prova quando il Colonnello Commissario Gaunt, a lungo creduto morto, ritorna. Mentre il nemico sommerge le forze imperiali, scontrandosi con il comando della Crociata, sospettato di corruzione da parte del Caos, Gaunt deve combattere non solo per riunirsi con i propri Spettri, ma anche per impedire che loro vite vengano gettate via in una guerra impossibile da vincere.\n\"The Armour of Contempt\".\nIl Colonnello Commissario Ibram Gaunt ha speso un anno a combattere come parte della resistenza sotterranea sul mondo formicaio Gereon in mano al nemico. Quando se n'\u00e8 andato, ha promesso di portare le forze dell'Imperium a liberare i cittadini di Gereon dai propri oppressori. Ora \u00e8 tornato e c'\u00e8 una crociata alle sue spalle, ma trova un modo devastato dalla guerra e un popolo irrevocabilmente danneggiato dalla corruzione del Caos. Ora Gaunt deve combattere per salvare Gereon non solo dal nemico, ma dall'Imperium stesso.\n\"Only in Death\".\nLa Crociata dei Mondi di Sabbat ha raggiunto il Mondo Fortezza di Jago e al Primo Tanith viene data la vitale - e pericolosa - missione di difendere un punto chiave dal nemico, barricato in un antico palazzo - l'Hinzerhaus. Strane cosa vi stanno accadendo. Girano voci nel vento di persone scomparse. Con il nemico l\u00e0 fuori e gli spettri all'interno, il Colonnello Commissario Ibram Gaunt e i suoi uomini devono affrontare le proprie paure - poich\u00e9 solo con la morte finisce il dovere.\n4. The Victory.\n\"Blood Pact\".\nIl Primo Tanith \u00e8 stato portato via dal fronte e si sta godendo un po' di meritato riposo. Ma sta per finire. Un prigioniero nemico - uno del letale Patto di Sangue - vuole tradire i suoi padroni, ma parler\u00e0 solo con il Colonnello Commissario Ibram Gaunt. Ci si pu\u00f2 fidare ed esattamente cosa sa? Gaunt deve scoprire la verit\u00e0 ed evitare una minaccia mortale sia per la sua vita che per la Crociata dei Mondi di Sabbat.\n\"Salvation's Reach\".\nGli Spettri del Primo e Unico Tanith sono stati fuori dalla prima linea per troppo tempo. Fiacco e desideroso di azione, gli viene proposta una missione perfetta per le loro capacit\u00e0. L'obiettivo: la Possibilit\u00e0 di Salvezza, una roccaforte remota e impenetrabile contenente segreti che potrebbero cambiare il corso della campagna dei Mondi di Sabbat. Ma l'incursione proposta \u00e8 cos\u00ec pericolosa che viene considerata una missione suicida e gli Spettri potrebbero essere stati in riserva per cos\u00ec tanto tempo da aver perso lo smalto. Perseguitati da spettri del passato e pedinati dall'Arcinemico, il Colonnello Commissario Gaunt e i suoi Spettri si imbarcano in quella che potrebbe essere il loro momento di gloria... o la loro missione finale.\n\"The Warmaster\".\nDopo il successo della loro disperata missione nella Possibilit\u00e0 di Salvezza, il Colonnello Commissario Gaunt e il Primo Tanith raggiungono lo strategicamente vitale mondo forgia di Urdesh, assediato dalle brutali armate dell'Anarca Sek. Tuttavia, potrebbe esserci qualcosa di pi\u00f9 in ballo che un semplice pianeta. Le forze imperiale hanno tentato di dividere e conquistare il proprio nemico, ma con il Signore della Guerra Macaroth in persona al comando della campagna di Urdesh, \u00e8 possibile che l'assalto dell'Arcinemico abbia un obiettivo differente - decapitare la struttura di comando imperiale con un singolo colpo. Il Signore della Guerra ha permesso di diventare lui stesso un inconsapevole bersaglio? E gli Spettri di Gaunt possono difenderlo dagli assassini e dalle macchine da guerra del Caos riuniti?\n\"Anarch\".\nLa battaglia per Urdesh \u00e8 iniziata \u2013 e l'esito determiner\u00e0 il fato della Crociata dei Mondi di Sabbat. Ibram Gaunt, ora braccio destro del Signore della Guerra Macaroth, e i suoi Spettri detengono la chiave della vittoria \u2013 ma possono loro sconfiggere il sinistro Anarca e i suoi Figli di Sek? (15\u00b0 volume, conclusivo della serie)\nAntologie.\nBlack Library ha prodotto due antologie ambientate durante la Crociata dei Mondi di Sabbat: \"Sabbat Worlds\" e \"Sabbat Crusade\". Esse comprendono racconti brevi scritti da vari autori e curati da Dan Abnett, alcuni dei quali vedono come protagonisti Gaunt e i suoi Spettri in vari punti della saga. Ad esempio, il racconto \"A Ghost Return\" dell'antologia Sabbat Crusade \u00e8 cronologicamente ambientato prima dell'intera serie, mentre \"Iron Star\" dell'antologia Sabbat Worlds \u00e8 posizionato tra Only in Death e Blood Pact.\nIl racconto breve \"In Remembrance\" non \u00e8 mai stato incluso in un'antologia, ma \u00e8 stato stampato all'interno dell'omnibus \"The Founding\".\nRomanzi Spin-off.\n\"Titanicus\".\nIl Mondo Forgia di Orestes viene attaccato da una legione di Titani del Caos e per questo chiede dei Titani della Legio Invicta comandata dal loro Princeps Maximus, Pietor Gearhart. Durante la guerra, una rivelazione riguardante l'Imperatore viene alla luce, minacciando di frammentare la fragile unione tra l'Imperium e l'Adeptus Mechanicus per sempre.\n\"Double Eagle\".\nMentre gli Space Marine e la Guardia Imperiale dominano i campi di battaglia dei Mondi di Sabbat, i cieli appartengono alla Marina Imperiale. Su Enothis, il nemico sta minacciando di arrestare l'avanzata imperiale. Forze demoniache si spingono in territorio imperiale, migliaia di profughi fuggono nel deserto e un famigerato pilota corrotto dal Caos, Khrel Kas Obarkon, domina il cielo, la sua abilit\u00e0 nella cabina di pilotaggio pari solo alla sua conta delle uccisioni. I piloti del Ventesimo Corpi da Combattimento di Phantine sono l'unica speranza di vittoria per l'Imperium.\nLibri di background.\n\"The Sabbat Worlds Crusade\".\nQuesto libro scritto da Dan Abnett contiene mappe riguardanti la Crociata dei Mondi di Sabbat, accompagnate da descrizioni di battaglie e personaggi importanti. \u00c8 attualmente fuori produzione, ma la sua versione senza illustrazioni \u00e8 stata stampata sotto forma di appendice all'interno dell'antologia \"Sabbat Crusade\".\n\"Tactica Imperialis\".\nQuesto libro scritto da Dan Abnett contiene i dettagli di quattro campagne imperiali separate avvenute durante gli ultimi anni della Crociata dei Mondi di Sabbat, accompagnati da mappe e descrizioni di battaglie e personaggi importanti. Il libro funge da continuazione di The Sabbat World Crusade e anch'esso \u00e8 attualmente fuori produzione.\nI conflitti descritti sono i seguenti:\nLa sezione senza illustrazioni dedicata a Lyubov \u00e8 stata anch'essa stampata sotto forma di appendice all'interno dell'antologia \"Sabbat Crusade\".\nPersonaggi principali.\nI protagonisti dei libri sono tutti i soldati del reggimento. Dan Abnett si sofferma per\u00f2 sulla descrizione di alcuni. Chi pi\u00f9 importante e chi meno, qui sotto sono descritti i protagonisti.\nI rinforzi del formicaio Verghast.\nDal terzo libro della saga, \"Necropolis\", nuovi soldati si aggiungono al reggimento. Fra i nuovi componenti e i vecchi nasce una rivalit\u00e0, dato che i vecchi Spettri, originari del pianeta Tanith, si sentono unici nel loro genere non riconoscendo gli Spettri di Verghast loro simili. Le rivalit\u00e0 sono lentamente scomparse grazie anche all'aiuto di membri come Clegan Varl, che \u00e8 presto diventato amico di Gol Kolea, vecchio minatore di Verghast. Oppure grazie a l'amore che \u00e8 nato fra Dermon Caffran e Tona Crrid, che hanno adottato come figli due orfani di Verghast. Colm Corbec ha invece fatto amicizia con l'esploratrice Sehra Muril che ha ben presto considerato come una figlia. Un prete Ayatani di nome Zweil, si unisce al reggimento. Zweil \u00c8 un uomo scherzoso, dalla battuta pronta e sempre armato di sigari e sigarette.\nBeltayn, un ragazzo di Verghast, prende il posto di Milo Brin (dopo che egli viene nominato soldato) diventando l'assistente di Ibram Gaunt. Dorden fa invece conoscenza di Ana Curth, la quale entra a far parte dello staff medico del Tanith, dato che aveva avuto un passato da dottoressa al formicaio. Oltre le amicizie, nascono anche le faide, come quella del folle soldato Lijah Cuu contro Larkin il pazzo e \"provaci ancora\" Bragg. Nel libro \"Le Armi di Tanith\", Cuu compie un omicidio e fa in modo che le prove convergano su Dermon Caffran. Bragg e Larkin testimoniano a sfavore di Cuu. Grazie al loro intervento, Caffran viene liberato e Cuu messo al suo posto, in prigione. Dopo la sua scarcerazione, Cuu, infuriato contro i testimoni, escogita un modo per vendicarsi.\nNel sesto libro si scopre che un verghastiano di nome Agun Soric \u00e8 in realt\u00e0 uno psionico, dato che si ritrova magicamente dei biglietti nelle tasche, scritti con la sua calligrafia, in cui sono descritti atti che sarebbero accaduti nel futuro. Inizialmente Soric sfrutta questa dote ma prima o poi verr\u00e0 sopraffatto da essa.\nCrociata di Sabbat.\nLa Crociata di Sabbat, iniziata nel 755.M41 sotto la guida del Signore della Guerra Slaydo e continuata da Macaroth, proponeva di riconquistare i mondi di Sabbat, conquistati dal Caos.\nGli adoratori del Caos, come la setta del Patto di Sangue, avevano ormai infestato dozzine di pianeti e la Guardia Imperiale, si trov\u00f2 costretta ad incitare i pianeti interessati a fondare i propri reggimenti. Inizia cos\u00ec una serie di lunghe e sanguinose lotte che vedono vittorie emozionanti e sconfitte dolorose: fra i pianeti infestati, dalle tremende e brutali scritte sui muri che lodano gli Dei del Caos ai sanguinosi sacrifici, la Guardia Imperiale si batte fino all'ultimo uomo in teatri decisivi come Hagia o Phantine, ma solo la collaborazione decisiva di tutti i reggimenti porter\u00e0 alla vittoria.\nBattaglie.\nIl Primo e Unico partecipa alla maggior parte degli scontri. Le seguenti sono le battaglie pi\u00f9 importanti delle prime due serie.\nReggimenti.\nPartecipano alla crociata molti reggimenti della Guardia ma anche Capitoli di Space Marine collaborano alla riconquista."}
{"id": "1942976", "revid": "278954", "url": "https://it.wikipedia.org/wiki?curid=1942976", "title": "Ciclismo alla I Olimpiade", "text": ""}
{"id": "1942979", "revid": "278954", "url": "https://it.wikipedia.org/wiki?curid=1942979", "title": "Lotta alla I Olimpiade", "text": ""}
{"id": "1942980", "revid": "278954", "url": "https://it.wikipedia.org/wiki?curid=1942980", "title": "Scherma alla I Olimpiade", "text": ""}
{"id": "1942981", "revid": "278954", "url": "https://it.wikipedia.org/wiki?curid=1942981", "title": "Sollevamento pesi alla I Olimpiade", "text": ""}
{"id": "1942982", "revid": "278954", "url": "https://it.wikipedia.org/wiki?curid=1942982", "title": "Tennis alla I Olimpiade", "text": ""}
{"id": "1942983", "revid": "278954", "url": "https://it.wikipedia.org/wiki?curid=1942983", "title": "Tiro alla I Olimpiade", "text": ""}
{"id": "1942985", "revid": "278954", "url": "https://it.wikipedia.org/wiki?curid=1942985", "title": "Nuoto alla I Olimpiade", "text": ""}
{"id": "1942990", "revid": "767487", "url": "https://it.wikipedia.org/wiki?curid=1942990", "title": "Gola di Lago", "text": "Gola di Lago \u00e8 una frazione del comune svizzero di Capriasca, nel Canton Ticino (distretto di Lugano).\nStoria.\n\u00c8 stato frazione del comune di Lugaggia fino al 2008, quando il comune \u00e8 stato soppresso e accorpato a Capriasca."}
{"id": "1942993", "revid": "648716", "url": "https://it.wikipedia.org/wiki?curid=1942993", "title": "Gelem, Gelem", "text": "Gelem, Gelem \u00e8 una canzone scritta da \u017darko Jovanovi\u0107 nel 1949, usata come inno del popolo Rom adottato ufficialmente dai delegati del primo Congresso Mondiale Rom svoltosi a Londra nel 1971. Il titolo \u00e8 scritto anche in altre grafie ed \u00e8 conosciuto anche con altri nomi, fra cui Opr\u00e9 Roma e Romale Shavale.\nStoria.\nIn un'intervista al giornalista Mike Kalezi\u0107, lo stesso Jovanovi\u0107 ha intitolato la canzone \"Opre Roma\" .\n\u00c8 stato composto, nella sua forma ufficiale, dopo la fine della seconda guerra mondiale dal musicista Jarko Jovanovi\u0107, che scrisse il testo in lingua roman\u00ed adattandolo ad una melodia tradizionale. Nel brano sono presenti riferimenti al Porajmos, lo sterminio di Rom e Sinti perpetrato dai nazisti, precisamente dagli Schutzstaffel, la Legione Nera.\nTesto.\nAltra versione (R. Malini)\nTesti alternativi.\nEsistono molte versioni di \"Gelem, Gelem\", in particolare quelle tradotte da Ronald Lee"}
{"id": "1943000", "revid": "300067", "url": "https://it.wikipedia.org/wiki?curid=1943000", "title": "Miki Berkovich", "text": ""}
{"id": "1943002", "revid": "729019", "url": "https://it.wikipedia.org/wiki?curid=1943002", "title": "Vickers Mk VI", "text": "Il Vickers Mk VI fu un carro armato leggero britannico utilizzato durante la seconda guerra mondiale, fu il carro pi\u00f9 noto della serie dei carri armati leggeri britannici. Il mezzo era un discreto mezzo da combattimento e ricognizione, molto mobile e veloce anche in fuoristrada, largamente usato negli anni trenta, con compiti di polizia, in tutto l'Impero Britannico. Fu usato anche durante i primi anni della seconda guerra mondiale, dove dimostr\u00f2 di essere virtualmente inutile. La loro corazza leggera veniva facilmente trapassata da qualsiasi tipo di arma anticarro e il loro armamento (costituito da un'unica mitragliatrice da 7,7 o da 12,7\u00a0mm) era inadeguato alle esigenze del campo di battaglia.\nIn Francia, la mancanza di mezzi adeguati costrinse gli inglesi ad utilizzarli in combattimento oltre che per il loro ruolo originario, cio\u00e8 la ricognizione. I risultati furono disastrosi: tutti i \"Vickers Mk VI\" inviati in combattimento furono o catturati o annichiliti dai Panzer tedeschi. I tentativi di trasformare i Vickers in semoventi antiaerei fallirono, mentre i tedeschi trasformarono i carri catturati in cacciacarri. I \"Vickers Mk VI\" ebbero spesso l'occasione di combattere in battaglia contro gli CV33 italiani, che discendevano dallo stesso progetto.\nDesign.\nIl design della Vickers \u00e8 stato pronto quando il Regno Unito ha iniziato il suo grande programma di riarmo. Il motivo della creazione di questo carro era per rinforzare le file dei Royal Tank Regiment e dei reggimenti di cavalleria meccanizzata nelle brigate e divisioni (Nota: i \u201creggimenti\u201d britannici dell'Arma di cavalleria sono in realt\u00e0 unit\u00e0 a livello di battaglione). Il ruolo destinato al carro era di esplorazione e ricognizione e quindi, essendo armato solo di mitragliatrici, non era previsto nessun impiego contro altri carri.\nArmamento.\nL'armamento del Mk VI consisteva in due mitragliatrici Vickers gemellate sistemate in torretta, una Vickers da. 50 pollici e l'altra da .303 pollici. La torretta poteva essere brandeggiata a mano mediante manovella con un giro completo di 360\u00b0, mentre l'armamento aveva un'elevazione da \u201310\u00b0 a 37\u00b0. La riserva di munizioni consisteva in 200 cartucce per la calibro. 50 (12,7\u00a0mm) e 2500 per la .303 (7,7\u00a0m\u00b2. mm) trasportate dentro il carro. In aggiunta all'armamento c'era montata anche una radio No. 9 W/T in un ingrandimento nella parte posteriore della torretta. Nell'ultima versione Mk VIC l'armamento era costituito da una mitragliatrice da 15 mm Besa invece che da 12,7\u00a0mm (.50).\nProtezione.\nLa protezione dei Mark VI era progettata per reggere un proiettile con calibro massimo di 7,7\u00a0mm, lo spessore massimo della corazza arrivava a 14\u00a0mm mentre quello minimo a 4\u00a0mm. Inutile dire che spessori del genere sarebbero risultati inutili in uno scontro con un carro.\nMotore.\nLa mobilit\u00e0 del carro era affidata ad un motore Meadows ESTB a sei cilindri raffreddato ad acqua che poteva produrre 88\u00a0hp di potenza a 3000 giri al minuto. La trasmissione era attraverso un pre-selettore con cinque marce avanti e la retromarcia. Tutto questo consentiva una velocit\u00e0 su strada da 56\u00a0km/h con 4,9\u00a0t di peso.\nVarianti.\nCarro leggero Mk VIA.\nSoltanto 91 esemplari di Mk VI sono stati costruiti prima dell'uscita della versione migliorata, l'Mk VIA. I miglioramenti pi\u00f9 significativi sono stati la sospensione e il sistema di raffreddamento, anche se la postazione del pilota e del capocarro sono state modificate. I cingoli sono stati allargati e allungati, migliorando la comodit\u00e0 senza cambiare le prestazioni offerte. La versione base Mk VI aveva un'insufficiente sistema di raffreddamento, soprattutto nei posti pi\u00f9 caldi del vasto Impero Britannico, mentre con la versione Mk VIA si \u00e8 arrivati ad un adeguato sistema, duramente testato in Egitto dando buoni risultati. Dal novembre 1935 al gennaio 1936 sono stati costruiti 85 esemplari di Mk VIA.\nLa versione del carro AA (antiaerea) Mk I \u00e8 stata costruita sullo scafo del Mk VIA, con quattro mitragliatrici BESA 7,92\u00a0mm. Ne \u00e8 stato realizzato un piccolo numero prima di passare alla versione A Mk II, nel gennaio 1936.\nCarro leggero Mk VIB.\nCon le correzioni nei problemi meccanici si era deciso di dotare anche il British Indian Army di carri armati. Tuttavia, anche con un adeguato raffreddamento del motore, il comparto dell'equipaggio non era adatto per le temperature tropicali dell'India. Miglioramenti del motore sono stati realizzati successivamente. I risultati sono stati una versione standard per l'uso sia delle forze britanniche che di quelle indiane. La versione Mk VIB \u00e8 stata quella pi\u00f9 prodotta (850 esemplari) e utilizzata dalle forze corazzate britanniche dall'aprile 1937 al gennaio 1940.\nLa versione AA Mk II \u00e8 costruita sullo scafo del Mk VIB e ha visto miglioramenti nella torretta e nei sistemi di mira, rispetto alla precedente versione.\nCarro leggero Mk VIC.\nNell'ultima versione del carro si era deciso di cambiare l'armamento, la Vickers 12,7\u00a0mm con la mitragliera Besa calibro 15 mm e la .303 con la Besa calibro 7,92\u00a0m\u00b2. mm. Per il grande calibro la 15\u00a0mm poteva far fuoco solo in modo semiautomatico. Anche la dotazione delle cartucce era cambiata, con 2700 cartucce per la 7,92\u00a0mm e 175 per la 15\u00a0mm. La cupola del capocarro era stata rimossa a favore di un semplice portellone. La produzione di esemplari \u00e8 arrivata a 130 veicoli dal dicembre 1939 al giugno 1940.\nImpiego bellico.\nL'impiego in modo massiccio dei Mk VI \u00e8 stato nei battaglioni del Royal Tank Regiment e nell'Esercito Indiano poco prima dell'inizio della Seconda guerra mondiale. Molti sono stati mandati in Francia nel 1940 con il Corpo di Spedizione Britannico (BEF) e la maggior parte sono stati distrutti, persi o abbandonati durante l'Operazione Dinamo.\nMolti sono stati assegnati alle forze britanniche di stanza in Egitto e hanno preso parte alle fasi iniziali della Campagna in Africa Settentrionale. Gran parte di questi carri erano del modello Mk VIB, anche se erano rimasti alcuni modelli Mk VIA e Mk VIC, questi ultimi con un armamento pi\u00f9 pesante. Gran parte dei Mk VIA sono stati assegnati ai Battaglioni Carri da Fanteria (cio\u00e8 dovevano proteggere la fanteria durante gli attacchi). Contro gli italiani, l'unica utilit\u00e0 del carro \u00e8 stata quella di ricognizione, anche se il deserto non dava la possibilit\u00e0 al carro di avere una mobilit\u00e0 decente. Il 1\u00ba marzo 1941 in Egitto c'erano 36 Mk VI, 55 Mk VIA, 276 Mk VIB e un Mk VIC pi\u00f9 sei altri Mk VIC in transito e in attesa della partenza. 149 di questi carri sono stati assegnati alla 7\u00aa Divisione Corazzata britannica e 168 (tutti Mk VIB) alla 2\u00aa Divisione Corazzata britannica. 21 Mk VIC sono stati spediti con il convoglio Tiger in Egitto, arrivato il 12 maggio 1941. Alcuni esemplari sono stati catturati dalla Germania in Nord Africa e utilizzati nuovamente contro i britannici."}
{"id": "1943011", "revid": "438678", "url": "https://it.wikipedia.org/wiki?curid=1943011", "title": "Mirza Deliba\u0161i\u0107", "text": "\u00c8 riconosciuto come uno dei pi\u00f9 grandi e talentuosi giocatori europei di tutti i tempi, nonch\u00e9 uno dei maggiori contributori all'Eurolega di sempre.\nCarriera.\nMirza Deliba\u0161i\u0107 soprannominato \"Kin\u0111e\" ha portato il suo club, il KK Bosna di Sarajevo a vincere per la prima ed unica volta il Campionato Eurolega nel 1979.\nDopo aver lasciato il KK Bosna, Deliba\u0161i\u0107 and\u00f2 in Spagna, dove insieme a Juan Corbal\u00e1n, Wayne Brabender, Fernando Mart\u00edn, Arvydas Sabonis e Dra\u017een Petrovi\u0107, \u00e8 considerato uno dei migliori giocatori di sempre ad aver giocato per il Real Madrid.\nTra i pi\u00f9 grandi giocatori europei, Mirza Deliba\u0161i\u0107 ha vinto tutto quello che c'era da vincere con la Jugoslavia, incluso l'oro olimpico nel 1980, l'oro nel Campionato Europeo nel 1975 e nel 1977 e l'oro nel Campionato del Mondo nel 1978, senza contare i molti titoli in competizioni europee per club.\nProblemi di salute.\nNell'agosto 1983 \u00e8 stato vittima di un'emorragia cerebrale irreversibile che lo ha quasi ucciso e costretto al definitivo ritiro dallo sport che cos\u00ec tanto amava. Da quel momento in poi ha vissuto a Sarajevo, anche durante l'assedio della citt\u00e0.\nI suoi ultimi anni sono stati caratterizzati da persistenti problemi di salute, soprattutto a causa del forte consumo di alcol, che lo hanno portato alla morte l'8 dicembre del 2001 all'et\u00e0 di 47 anni. Diverse migliaia di persone hanno partecipato al suo funerale a Sarajevo e il KK Bosna ha rinominato il proprio impianto in suo onore.\nRiconoscimenti.\nIn patria \u00e8 stato uno dei personaggi sportivi pi\u00f9 amati di sempre. Nel 2000, \u00e8 stato scelto come sportivo del XX secolo in Bosnia ed Erzegovina. Un torneo di pallacanestro si tiene ogni anno nell'Arena Mirza Deliba\u0161i\u0107 alla sua memoria. Nel 2007, \u00e8 stato inserito nella FIBA Hall of Fame.\nCuriosit\u00e0.\nDurante gli anni al Real Madrid, Mirza Deliba\u0161i\u0107 e Dra\u017een Dalipagi\u0107, suo compagno anche in nazionale, formavano una coppia degna di nota. La loro prestazione in una partita di Eurolega del 1981 contro il KK Cibona di Zagabria giocata proprio in patria \u00e8 da sempre considerata come un punto saliente delle loro carriere.\nMirza Deliba\u0161i\u0107 segn\u00f2 33 punti e Dalipagi\u0107 30. La partita si concluse con una straordinaria azione dei due giocatori tanto che gli stessi tifosi del Cibona dimostrarono tutto il loro apprezzamento con ovazione, nonostante la pesante sconfitta.\nMirza Deliba\u0161i\u0107, nell'estate del 1983, fu ingaggiato dalla Juvecaserta. Il club appena promosso in serie A1, in quegli anni guidato in panchina dal suo vecchio allenatore al Bosna Bogdan Tanjevi\u0107, scelse lui per sostituire il ritirato Zoran Slavni\u0107. Il trasferimento non ebbe mai luogo a causa del ritiro forzato dall'attivit\u00e0 agonistica.\n\u00c8 l'estate del 1983, la Sporting Club Juvecaserta di Bogdan Tanjevi\u0107 ha appena assemblato una coppia di giocatori dal potenziale spaventoso per il Campionato italiano di pallacanestro: Oscar Schmidt e Mirza Deliba\u0161i\u0107. Mirza Deliba\u0161i\u0107 ha anche smesso con fumo e alcool su preciso ordine di Bogdan Tanjevi\u0107. Inizia la preparazione, si giocano le prime partite amichevoli.\nIctus.\nCarriera finita.\nMirza Deliba\u0161i\u0107 non giocher\u00e0 una sola partita di campionato con la Sporting Club Juvecaserta."}
{"id": "1943012", "revid": "1543377", "url": "https://it.wikipedia.org/wiki?curid=1943012", "title": "JAR-OPS", "text": "Le JAR-OPS, ovverosia \"Joint Aviation Requirements - Operations\", erano l'assieme delle normative applicabili al trasporto pubblico di passeggeri e merci, in ambito europeo, alle quali gli operatori di aeromobili (aeroplani ed elicotteri) dovevano attenersi strettamente.\nA decorrere dal giugno 2008, le citate JAR-OPS sono state sostituite dalle EU-OPS che altro non sono che la loro rivisitazione effettuata dall'EASA.\nLe JAR-OPS erano divise in tomi: OPS-1 per gli operatori di TP (trasporto pubblico, merci e passeggeri) con aeroplani e OPS-3 per gli operatori che impiegavano elicotteri."}
{"id": "1943013", "revid": "287204", "url": "https://it.wikipedia.org/wiki?curid=1943013", "title": "Mirza Delibasic", "text": ""}
{"id": "1943014", "revid": "287204", "url": "https://it.wikipedia.org/wiki?curid=1943014", "title": "Silurus", "text": "Silurus \u00e8 un genere di pesci della famiglia Siluridae."}
{"id": "1943018", "revid": "599013", "url": "https://it.wikipedia.org/wiki?curid=1943018", "title": "Holly Flanders", "text": "\u00c8 madre di Alex Schlopy, sciatore freestyle di alto livello.\nBiografia.\nStagioni 1979-1981.\nDiscesista originaria di Manchester in grado di competere anche in slalom gigante e combinata, Holly Flanders ottenne il primo piazzamento di rilievo in Coppa del Mondo il 26 gennaio 1979 sulle nevi di Schruns in Austria, arrivando 10\u00aa in discesa libera.\nL'anno dopo ai XIII Giochi olimpici invernali di , sua prima presenza olimpica, fu 14\u00aa nella discesa libera. L'8 gennaio 1981 a Pfronten in Germania Ovest sal\u00ec per la prima volta sul podio in Coppa del Mondo, concludendo 3\u00aa in discesa libera alle spalle dell'austriaca Cornelia Pr\u00f6ll e dell'elvetica Doris De Agostini.\nStagioni 1982-1986.\nIl 18 gennaio 1982 conquist\u00f2 la sua prima vittoria nel massimo circuito internazionale a Bad Gastein in Austria; in seguito partecip\u00f2 anche ai Mondiali di Schladming ottenendo il 9\u00ba posto nella discesa libera. Quella stagione in Coppa del Mondo la Flanders ottenne sia il suo miglior piazzamento in classifica generale (12\u00aa), sia quello Coppa del Mondo di discesa libera (2\u00aa, a pari merito con Doris De Agostini, staccata di 3 punti dalla vincitrice Marie-C\u00e9cile Gros-Gaudenier).\nAi XIV Giochi olimpici invernali di , sua ultima partecipazione olimpica, fu 16\u00aa nella discesa libera; il 3 marzo dello stesso anno conquist\u00f2 l'ultimo successo di carriera in Coppa del Mondo, nonch\u00e9 ultimo podio, sul tracciato canadese di Mont-Sainte-Anne. Ottenne l'ultimo piazzamento nel Circo bianco il 15 marzo 1986 a Vail negli Stati Uniti, chiudendo 11\u00aa la discesa libera valida per la Coppa del Mondo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "1943021", "revid": "1005847", "url": "https://it.wikipedia.org/wiki?curid=1943021", "title": "Fortunato Di Noto", "text": "Biografia.\nFortunato Di Noto entra in seminario diocesano di Noto nel settembre del 1984. Successivamente studia filosofia e teologia presso la Facolt\u00e0 \"San Paolo\" di Catania, quindi completa la sua formazione alla Pontificia Universit\u00e0 Gregoriana di Roma, laureandosi in Storia della Chiesa. Il 3 settembre 1991 \u00e8 ordinato sacerdote nella Cattedrale di Noto.\nNel 1992 diventa professore di storia della Chiesa presso la sezione distaccata di Noto della Pontificia Universit\u00e0 della Santa Croce di Roma. Nel 1995 \u00e8 nominato parroco della Madonna del Carmine ad Avola.\nForte di una passione per la tecnologia, nei primi anni '80 scopre per caso a Roma un sito contenente immagini di bambini violati e decide di dedicarsi al contrasto della pedopornografia.\nDopo aver ideato il Telefono Arcobaleno, nel 1996 fonda l'associazione Meter, iniziando la sua battaglia contro la pedofilia. Attivit\u00e0 che l'ha reso noto a livello internazionale. Si \u00e8 fatto promotore di diverse iniziative tra cui la \"Giornata in Memoria dei Bambini Vittime dello Sfruttamento, della Violenza e dell'Indifferenza\" e la \"Moratoria Internazionale contro la Pedofilia\". I centri dell'associazione godono del supporto della CEI.\nSecondo alcune sue dichiarazioni, don Fortunato si sarebbe avvicinato al dramma della pedofilia a partire dal 1995 in seguito ad alcuni eventi accaduti nella sua parrocchia di Avola: tra cui il tentato omicidio di una bambina di 11 anni che fece emergere gli abusi che aveva subito e il suicidio di un quattordicenne, anch'egli vittima di violenze.\nLe sue attivit\u00e0.\nContro la pedofilia.\nA partire dal 1997, ha iniziato una costante attivit\u00e0 di controllo, in collaborazione con la Polizia Postale sullo sfruttamento sessuale minorile e sulla diffusione di materiale pedopornografico su Internet. \u00c8 stato fra i primi a scoprire l'esistenza del \"Fronte per la Liberazione dei Pedofili\", un movimento clandestino fondato da un ex poliziotto romano, responsabile fra gli altri di alcuni episodi di violenza avvenuti in una scuola di Roma.\nHa presentato due petizioni al Parlamento Europeo: una contro l'ammissione alle elezioni politiche olandesi di una lista in difesa dei pedofili, un'altra per contrastare la \"Giornata dell'Orgoglio Pedofilo\", un'iniziativa tesa a legalizzare la pedofilia.\nCollabora anche con altre associazioni internazionali impegnate in difesa dei bambini: in particolare con i \"Comitati Bianchi del Belgio (per non dimenticare Marcinelle)\" e con \"Innocence en danger\" (ne \u00e8 l'attuale vicepresidente), un organismo internazionale che riunisce le associazioni e i governi di 47 nazioni.\nHa denunciato anche presunte complicit\u00e0 politiche fra le lobbies dei pedofili e alcuni partiti italiani. In particolare, il 28 ottobre 1999 in un'interrogazione alla commissione parlamentare sull'infanzia, denunci\u00f2 il sostegno del Partito Radicale ad un'associazione danese in difesa dei pedofili e l'organizzazione da parte dello stesso partito di un convegno in favore della \"libera sessualit\u00e0\" fra adulti e bambini..\nLe sue denunce hanno aperto, agli inizi degli anni duemila una maxinchiesta da parte della Procura di Torre Annunziata che ha portato alla luce una rete europea della pedofilia. Nel corso dell'indagine, sia lui sia i magistrati hanno riferito di pressioni e minacce ricevute da \"personaggi altolocati\" affinch\u00e9 si infangasse l'inchiesta. Don Fortunato ha dichiarato di averne parlato espressamente con l'allora presidente della Repubblica, Carlo Azeglio Ciampi.\nPer la sua attivit\u00e0, ha ricevuto anche minacce e violenze da parte di gruppi organizzati di pedofili. Il pi\u00f9 grave, nel 2005, quando il pulmino dell'associazione Meter \u00e8 stato bruciato.\nNel 2007 \u00e8 stato indagato dalla Procura di Catania, per procurato allarme in quanto secondo un magistrato aveva volutamente riportato notizie esagerate in un suo comunicato stampa in cui riferiva degli atti vandalici subiti da una sede dell'associazione Meter a Acicastello. Il caso \u00e8 stato archiviato.\nContro i maghi.\nDon Fortunato si batte anche contro i maghi, i cartomanti e, pi\u00f9 in generale, le attivit\u00e0 di sfruttamento della superstizione per fini di lucro.\nNel 1997 ha invitato i cittadini di Avola a bruciare in un grande rogo tutti gli amuleti che avevano in casa.\nHa attaccato le trasmissioni televisive \"Domenica In\", \"Maurizio Costanzo Show\" e \"Buona Domenica\" perch\u00e9 hanno offerto spazio a diversi maghi famosi\nIncarichi istituzionali.\nHa ricoperto diversi incarichi istituzionali, soprattutto come consulente. \u00c8 membro dell\"Osservatorio Nazionale sull'Infanzia e sull'Adolescenza\", del \"Comitato di Garanzia e Tutela Internet@Minori\" costituito presso il Ministero delle comunicazioni, del \"Comitato Scientifico \"Ciclope\" per la Lotta alla Pedofilia\", istituito dalla Presidenza del Consiglio dei ministri, dell\"Osservatorio Nazionale contro la Pedofilia\", creato dal Ministero della Famiglia e attualmente in forza al Ministero dell'Interno."}
{"id": "1943022", "revid": "729019", "url": "https://it.wikipedia.org/wiki?curid=1943022", "title": "Gran Premio motociclistico d'Australia 2006", "text": "Il Gran Premio motociclistico d'Australia 2006 corso il 17 settembre alle 15:00 locali (UTC+10), \u00e8 stato il quattordicesimo Gran Premio della stagione 2006 e ha visto vincere: in MotoGP la Honda di Marco Melandri, nella classe 250 l'Aprilia di Jorge Lorenzo e nella classe 125 l'Aprilia di \u00c1lvaro Bautista.\nClasse 125.\nLa gara \u00e8 stata interrotta a causa di un incidente dopo che erano stati completati meno di tre giri, pertanto la prima parte di gara \u00e8 stata considerata nulla. La gara \u00e8 ripartita sulla distanza di 15 giri, con la griglia di partenza originale."}
{"id": "1943026", "revid": "28592", "url": "https://it.wikipedia.org/wiki?curid=1943026", "title": "Ramsete", "text": ""}
{"id": "1943028", "revid": "767487", "url": "https://it.wikipedia.org/wiki?curid=1943028", "title": "Antoine Arbogast", "text": "\u00c8 stato professore di matematica anche al Coll\u00e8ge de Colmar ed ha condotto importanti ricerche nel campo dell'analisi.\nIntrodusse sia il simbolo formula_1 per indicare il fattoriale, sia per la derivazione la notazione formula_2, alternativa da quella di Leibniz, quella di Newton, e quella di Lagrange, comunque distinta dal differenziale (che veniva gi\u00e0 scritto con formula_3).\nEgli \u00e8 stato il primo scrittore a separare i simboli di funzionamento da quelli di quantit\u00e0. Il problema era gi\u00e0 sorto nella disputa fra Leibniz e Newton in cui il primo sottolineava la differenziazione ed il secondo la flussione, attribuendo alla derivata anche l'utilit\u00e0 nello studio dei moti e specificatamente nella variazione dei medesimi in relazioni a due variabili; solitamente s di spazio e t di tempo.\nArbogast \u00e8 andato ben al di l\u00e0 di Eulero nel tipo di funzioni introdotte attraverso l'integrazione, in quanto sosteneva che le funzioni potrebbero essere discontinue non solo nel senso limitato di Eulero, ma in senso pi\u00f9 generale: ci\u00f2 ha definito la consistenza geometrica ed algebrica di numerose funzioni composte che diversamente non sarebbero state mai risolte sul piano grafico. \u00c8 da questi studi che i valori assoluti indicati con formula_4 e sostituiti con formula_5 solo se formula_6, vennero indicati con formula_7 se formula_8. Questa modifica apparentemente formale introdusse un nuovo concetto di discontinuit\u00e0 (detta di prima specie), ossia quella in cui i limiti destro e sinistro in un punto della funzione non si eguagliano e producono una differenza di ordinate detto salto della funzione (per definizione finito).\nIl concetto di discontinuit\u00e0 \u00e8 associato a tre tipi fondamentali di fenomeni che si verificano in un intorno di una precisata funzione: il primo tipo \u00e8 la discontinuit\u00e0 a salto, il secondo quello asintotico, il terzo quello eliminabile. L'opera di Arbogast ha il pregio di considerare separatamente le tre discontinuit\u00e0 verificando che ognuna pu\u00f2 essere utilizzata proficuamente nell'analisi di una funzione. Nel primo caso infatti il salto implica un punto in cui la funzione derivata prima assumer\u00e0 un andamento anomalo, nel secondo la discontinuit\u00e0 consentir\u00e0 di definire l'andamento locale della funzione attraverso una retta a cui la funzione converge approssimandosi al limite. Nel terzo caso la discontinuit\u00e0 \u00e8 eliminabile attribuendo al punto critico il valore del limite al punto critico (nonostante le funzioni discontinue non siano derivabili questa pratica \u00e8 soddisfacente nella maggior parte dei casi)."}
{"id": "1943029", "revid": "110157", "url": "https://it.wikipedia.org/wiki?curid=1943029", "title": "Chiesa del Santissimo Nome di Ges\u00f9 (Ceranesi)", "text": "La chiesa del Santissimo Nome di Ges\u00f9 \u00e8 un luogo di culto cattolico situato nella frazione di Geo, in via Santissimo Nome di Ges\u00f9, nel comune di Ceranesi nella citt\u00e0 metropolitana di Genova. La chiesa \u00e8 sede della parrocchia omonima del vicariato di Bolzaneto dell'arcidiocesi di Genova.\nStoria.\nLa chiesa, edificata per iniziativa della serva di Dio Francesca Teresa Rossi, \u00e8 situata presso la frazione di Geo e l'inizio dei lavori per la sua edificazione fu fissata al 19 agosto del 1923. Cinque anni dopo, il 28 marzo del 1928, ad opera gi\u00e0 ultimata venne eretta in vicariato autonomo e dal 14 novembre 1936 col titolo di parrocchia.\nNegli anni sessanta si attuarono lavori di ampliamento della struttura e il 4 agosto del 1963 l'allora arcivescovo di Genova Giuseppe Siri pot\u00e9 benedire ed inaugurare la nuova chiesa; il 24 settembre del 1967 s'inaugur\u00f2 il nuovo campanile. Nuovi lavori di restauro in chiesa e nella canonica furono eseguiti nel 1979 e la consacrazione ufficiale avvenne il 26 giugno del 1982 ad opera del cardinale Giuseppe Siri.\nDescrizione.\nArchitettura.\nLa chiesa del Santissimo Nome di Ges\u00f9 poggia su un alto podio che, nella parte anteriore, si apre sull'esterno con un portico con tre arcate a tutto sesto poggianti su pilastri. La facciata della chiesa \u00e8 a capanna. Interamente ricoperta d'intonaco, al centro si apre il portale, sormontato da una tettoia a doppio spiovente. Al di sopra della tettoia, vi \u00e8 una trifora a serliana. Alla destra della chiesa, si eleva il campanile, coperto con una cuspide piramidale.\nAll'interno della chiesa, a navata unica con soffitto ligneo, \u00e8 conservata una statua del \"Ges\u00f9 Bambino\", gi\u00e0 di propriet\u00e0 della Rossi, che viene esposta alla venerazione dei fedeli durante la solennit\u00e0 del Santissimo nome; il dipinto raffigurante anch'esso il \"Bambino Ges\u00f9\" \u00e8 opera del pittore Antonio Maugeri che lo don\u00f2 alla chiesa e benedetto il 19 gennaio 1986.\nOrgano a canne.\nSulla parete di controfacciata, sopra il portale, vi \u00e8 l'organo a canne, costruito nel 2004 dalla ditta organaria Fratelli Marin.\nLo strumento, a trasmissione elettronica, \u00e8 racchiuso all'interno di una cassa lignea in tre campi, con mostra composta da canne di principale con bocche \"a mitria\". La consolle, mobile indipendente, ha due tastiere di 58 note ciascuna e pedaliera concavo-radiale di 30 note."}
{"id": "1943032", "revid": "1305772", "url": "https://it.wikipedia.org/wiki?curid=1943032", "title": "It's All Coming Back to Me Now", "text": "It's All Coming Back to Me Now \u00e8 una power ballad scritta da Jim Steinman, il quale fu ispirato dal romanzo \"Cime tempestose\" e dichiar\u00f2 di essere stato un tentativo di scrivere \"la canzone pi\u00f9 appassionata e romantica\" che potesse mai creare. La canzone fu registrata da un gruppo formato dallo stesso Steinman e composto da solo donne, le Pandora's Box.\nIn principio il brano lo volle registrare Meat Loaf, ma Steinman si rifiut\u00f2 perch\u00e9 lo vedeva come una \"canzone femminile\". Il quotidiano britannico \"The Sunday Times\" afferm\u00f2: \"Steinman protegge le sue canzoni come se fossero i suoi figli\". Dopo il suo rifiuto, Jim fu portato in tribunale da Loaf, che perse la causa e si vide impedita la registrazione del brano. Dopo la sentenza del giudice il gruppo delle Pandora's Box continu\u00f2 a registrare la canzone che successivamente fu incisa anche da C\u00e9line Dion. Tutto ci\u00f2 stravolse Meat Loaf perch\u00e9 avrebbe usato la canzone per un album che aveva programmato e che voleva intitolare \"Bat Out of Hell III\". In alternativa Loaf disse che la canzone era destinata a \"\" e consegnata al cantante nel 1986, ma entrambi decisero di usare \"I'd Do Anything for Love (But I Won't Do That)\" per \"Bat II\", e di conservare questa canzone per \"Bat III\".\nLa canzone fu registrata in tre versioni principali. La prima versione apparve nell'album \"Original Sin\" delle Pandora's Box. Poi fu registrata da C\u00e9line Dion per il suo album \"Falling Into You\" ed ottenne un successo commerciale clamoroso raggiungendo la numero 2 della \"Billboard Hot 100\" e la numero tre della classifica britannica dei singoli pi\u00f9 venduti. La terza versione invece fu incisa da Meat Loaf in duetto con la cantante norvegese Marion Raven per \"Bat III\" e pubblicato come singolo nel 2006. Questa versione raggiunse la prima posizione solo in Norvegia e la numero due in Scozia.\nPer ogni versione di \"It's All Coming Back to Me Now\" fu realizzato un videoclip musicale; tutti e tre hanno con tema ricorrente la morte, un tema suggerito durante il comunicato stampa della Virgin Records per l'uscita dell'album \"Original Sin,\" che diceva:\"nelle canzoni di Steinman, i morti prendono vita e i vivi sono destinati a morire\". Nel caso del videoclip della Dion, il tema riguarda pi\u00f9 che altro l'amore perso.\nInspirazione e contenuti.\nInfluenzato dall'unico romanzo di Emily Bront\u00eb, \"Cime tempestose\", Steinman paragon\u00f2 la canzone a \"Heathcliff che scavava il cadavere di Cathy e ballava con esso nella fredda luce lunare\". Nel video promozionale \"Jim Steinman Opens Pandora's Box\", dice che il romanzo:\nIn un'altra intervista, Steinman amplia il significato della canzone riguardante il \"lato oscuro dell'amore\":\nDonald A. Guarisco di \"AllMusic\" defin\u00ec la canzone \"una ballad tormentata sulla perdita romantica e il rimpianto costruiti su una melodia di pianoforte spettrale ma struggente\". Il tormento \u00e8 presente nell'apertura della canzone,\"There were nights when the wind was so cold\" (C'erano notti in cui il vento era cos\u00ec freddo), da cui il cantante recupera sul verso \"I finished crying in the instant that you left... And I banished every memory you and I had ever made\" (Ho finito di piangere nell'istante in cui te ne sei andato... E ho bandito ogni ricordo che tu ed io avemmo mai fatto). Tuttavia, la provocazione nei versi \u00e8 sostituita dal ritorno dei sentimenti \"sotomessi\" nel ritornello \"when you touch me like this, and you hold me like that...\" (quando mi tocchi in questo modo, e tu mi tratti cos\u00ec ...); questa giustapposizione continua per tutta la canzone. L'erotismo \u00e8 implicito nei versi \"There were nights of endless pleasure\" (C'erano notti di piacere infinito) e \"The flesh and the fantasies: all coming back to me\" (La carne e le fantasie: tutto tornava a me). La canzone termina con una ripresa appassionata e tranquilla del coro. I critici hanno identificato come fonte d'ispirazione anche Wagner, di cui Steinman \u00e8 un ammiratore. Specificando questa canzone, \"The Sunday Times\" scrisse che \"il tema dell'opera di Wagner, \"Tristano e Isotta\", con le sue passioni estreme e il suo amore ossessivo, informa tutto il suo lavoro migliore.\"\nUn articolo del 2007 del \"Toronto Star\" afferma che \"It's All Coming Back to Me Now\" \u00e8 stata scritta come \"provino\" di Steinman per il musical di Andrew Lloyd Webber, \"Sunset Boulevard.\"\n\"It's All Coming Back to Me Now\" (versione delle Pandora's Box).\nNel 1989, Jim Steinman produsse un concept album, \"Original Sin\", con un gruppo di sole donne chiamato Pandora's Box. L'album presentava molte tracce che sarebbero poi state registrate da altri artisti, in particolare da Meat Loaf. Elaine Caswell \u00e8 stata la vocalist principale di It's All Coming Back To Me Now, che croll\u00f2 apparentemente cinque volte durante la sua registrazione. Da allora, la Caswell esegu\u00ec la canzone come parte del gruppo musicale The Dream Engine al Joe's Pub di New York.\nRegistrazione e contenuti.\nLa traccia fu registrata da Roy Bittan al pianoforte e da Steinman e Jeff Bova alle tastiere. Le chitarre sono state suonate da Eddie Martinez, con Steve Buslowe al basso e Jimmy Bralower alla batteria. Todd Rundgren si occup\u00f2 dell'arrangiamento delle voci del coro, eseguite da Ellen Foley, Gina Taylor e Deliria Wilde. La canzone \u00e8 stata pubblicata come singolo nel Regno Unito nell'ottobre 1989, ma raggiunse solo la posizione numero 51 nella classifica dei singoli pi\u00f9 venduti. Nella recensione dell'album sulla rivista musicale \"Kerrang!,\" la canzone fu definita \"atrocemente operistica\".\nIl lato B del singolo includeva l'assolo di pianoforte di Steven Margoshes, \"Pray Lewd\" (contenente elementi di \"It's All Coming Back to Me Now\"); il monologo di Steinman, \"I've Been Dreaming Up a Storm Lately\" e \"Requiem Metal\", un campione della Messa da Requiem di Verdi; tutte queste tracce sono state tratte dall'album \"Original Sin\".\nVideoclip musicale e pubblicazioni.\nIl videoclip musicale del singolo fu diretto da Ken Russell e girato ai Pinewood Studios nel Buckinghamshire. Steinman scrisse anche la sceneggiatura del video, basata sul segmento dell'ottavo episodio del film \"Aria,\" \"Nessun Dorma\" diretto dallo stesso Russell. Lo studioso Joseph Lanza descrive il video:\nJon Hotten del \"Classic Rock Magazine\" scrisse riguardo al videoclip:\"la ragazza, vicina alla morte, viene curata da dei paramedici, fantasticando ed essendo sessualmente eccitata da un grosso pitone e contorcendosi su un letto che si illumina a tempo con la musica, mentre \u00e8 circondata da un gruppo di ballerini confusi e seminudi\". Quando il manager di Steinman vide il videoclip, afferm\u00f2:\"\u00c8 un film porno!\". Le riprese durarono due giorni ed ebbero un budget di \u00a3 35.000 l'ora. Russell e Steinman progettarono addirittura una sequenza in cui un motociclista saliva i gradini di una chiesa locale, saltava fuori da in cima alle torrette e poi esplodeva; ahim\u00e8, i custodi della chiesa non diedero il permesso.\nFormati e tracce.\nCD Mini Singolo (Regno Unito) (Virgin: VSCDX 1216)\nLP Singolo 7\" (Australia; Regno Unito) (Virgin: VS 1216)\nLP Singolo 7\" (Germania) (Virgin: 112 703)\nLP Singolo 12\" (Germania; Regno Unito) (Virgin: 612 703; Virgin: VST 1216)\nCrediti e personale.\nPersonale\n\"It's All Coming Back to Me Now\" (versione di C\u00e9line Dion).\nIt's All Coming Back to Me Now \u00e8 la traccia che apre \"Falling into You\", il terzo album in studio in inglese della cantante canadese C\u00e9line Dion. Questa versione fu prodotta da Jim Steinman insieme a Steven Rinkoff e Roy Bittan. I cori furono attuati dai collaboratori di Meat Loaf e del suo album \"Bat Out of Hell\" e furono arrangiati da Todd Rundgren.\nIl brano fu rilasciato come terzo singolo promozionale il 22 luglio 1996 negli Stati Uniti e in Canada e nell'ottobre dello stesso anno in Europa. Il singolo \u00e8 stato pubblicato con altri brani come \"The Power of the Dream\", \"Le fils de Superman\", \"Fly\", \"To Love You More\" e una versione live di \"Where Does My Heart Beat Now\". Altri singoli contenevano anche delle versioni remix-dance di \"It's All Coming Back to Me Now\", prodotte da Love To Infinity e Tony Moran.\nVideoclip musicale.\nNigel Dick diresse il videoclip musicale della cover incisa da C\u00e9line, con Simon Archer come direttore della fotografia e Jaromir Svarc come direttore artistico. Il video fu girato tra il 29 giugno e il 3 luglio 1996 nel palazzo estivo di Ploskovice degli imperatori austriaci e nei Barandov Studios di Praga. Le scene legate al castello di Ploskovice sono quelle esterne. Il videoclip fu rilasciato nel luglio 1996. Di questo video musicale esistono due versioni, la versione completa che dura circa 7 minuti e 44 secondi e la versione singolo che ha una durata di circa 6:00 minuti. Entrambi sono stati inclusi nella raccolta video di C\u00e9line Dion del 2001 \"All the Way ... A Decade of Song &amp; Video\".\nIl videoclip si apre con un uomo che viene buttato gi\u00f9 dalla sua moto, dopo che un fulmine ha colpito un albero lungo il suo percorso finendo per ucciderlo nel tragitto. Il personaggio di C\u00e9line Dion \u00e8 perseguitato dall'immagine del suo amante, che vede attraverso uno specchio, e le immagini di loro insieme attraverso le cornici. Ci sono somiglianze stilistiche con il video di Russell Mulcahy, regista che diresse il videoclip del brano \"Total Eclipse of the Heart\" scritto dallo stesso Steinman e interpretato da Bonnie Tyler, infatti \"Slant Magazine\" definisce il videoclip di Dick un aggiornamento di quello diretto da Mulcahy.\nRecensioni da parte della critica.\nLa cover della Dion fu molto acclamata dalla critica internazionale. Il \"Calgary Sun\" scrisse:\"La canzone \u00e8 indubbiamente il momento clou della sua carriera discografica in lingua inglese. Le voci esagerate di C\u00e9line Dion si librano in volo intorno all'epico e ostentato arrangiamento di Steinman. Non sorprende che tutto il resto che segue ... impallidisce a confronto.\" L\"'Eye Weekly\" di Toronto scrisse che \"l'assenza fatale dell'ultimo disco di Meat Loaf \u00e8 finalmente giustificata\", mentre \"The Miami Herald\" dichiar\u00f2: \"la Dion tira fuori un paio di ballpark ... la canzone contiene sette minuti di bomba Wagneriana, accordi di un pianoforte a tuono ed emulazione che avvizzirebbero una diva dell'opera. Certo, \u00e8 esagerato ma \u00e8 appassionato e musicale.\" Il senior editor di \"AllMusic\", Stephen Thomas Erlewine, elogi\u00f2 l'interpretazione della Dion scrivendo:\"brilla su finte epopee come la \"It's All Coming Back To Me Now\" di Jim Steinman\". Stephen Holden del \"The New York Times\" ha scritto al riguardo:\"Il melodramma culmina con due produzioni esagerate di Jim Steinman: \"It's All Coming Back To Me Now\", un romantico flashback pieno di tuoni...\" Dave Sholin del \"Gavin Report\" scrisse:\"Su questa pista, lo stile drammatico di Jim Steinman si fonde perfettamente con la sua potente voce, conferendo a questa produzione una qualit\u00e0 incredibilmente appassionata.\"\nAltre recensioni sono state meno entusiaste. Dopo aver etichettato la Dion come \"una maniaca di Madonna che incontra Meat Loaf\", \"The Vancouver Sun\" defin\u00ec la canzone \"intensamente auto indulgente, pomposamente autoritario e mediocre oltre ogni immaginazione\" e \"infinita\". \"The Ottawa Sun\" la chiam\u00f2 \"una turgida collaborazione\", mentre \"The Toronto Sun\", per coincidenza, disse che \"suona come un rifiuto di Meat Loaf\".Are recensioni sono state meno entusiaste. Dopo aver etichettato la Dion come \"una maniaca di Madonna che incontra Meat Loaf\", \"The Vancouver Sun\" defin\u00ec la canzone \"intensamente auto indulgente, pomposamente autoritario e mediocre oltre ogni immaginazione\" e \"infinita\". \"The Ottawa Sun\" la chiam\u00f2 \"una turgida collaborazione\", mentre \"The Toronto Sun\" scrisse che \"suona come un rifiuto di Meat Loaf\". La recensione di Jose F. Promis di \"AllMusic\" \u00e8 molto varia perch\u00e9 definisce la versione originale \"vertiginosa, nervosa e rimbalzante\", mentre nelle versioni remix dance \"sembra come se la Dion stesse cantando da sott'acqua e un potere invisibile la stia costringendo a scendere.\"\nSecondo il \"The Sunday Times\", Andrew Lloyd Webber dichiar\u00f2 a Steinman che questa \u00e8 stata \"la pi\u00f9 grande canzone d'amore mai scritta\" e che la versione di C\u00e9line Dion:\"sar\u00e0 la registrazione del millennio\".\nSuccesso commerciale.\n\"It's All Coming Back to Me Now\" dopo il suo rilascio ottenne un ottimo successo commerciale in America. Il 26 ottobre 1996 il singolo raggiunse la seconda posizione della \"Billboard Hot 100\" e rimase in classifica trenta settimane. Fece meglio nella \"Billboard Hot Adult Contemporary Tracks,\" dove si posizion\u00f2 in prima posizione rimanendovi per cinque settimane consecutive. Il primo posto fu raggiunto anche nelle classifiche \"Hot 100 Airplay\" (due settimane) e \"Mainstream Top 40\" (una settimana). Il 4 ottobre 1996 la canzone fu certificata disco di platino dalla RIAA.\nIn Canada il singolo fu primo sia nella \"100 Hit Tracks\" sia nella \"Adult Contemporary Tracks,\" classifiche stilate entrambe dalla rivista musicale \"RPM.\" Secondo \"Nielsen SoundScan,\" sistema di tracciatura delle vendite musicali americane, \"It's All Coming Back to Me Now\" raggiunse la seconda posizione della classifica dei singoli pi\u00f9 venduti in Canada.\nIn Europa il singolo raggiunse la prima posizione solo nella classifica del Belgio fiammingo, rimanendovi per cinque settimane consecutive mentre nel resto del continente si posizion\u00f2 in top ten. Nel Regno Unito la canzone raggiunse la numero tre e in Irlanda occup\u00f2 la seconda posizione. In Germania il singolo entr\u00f2 molto tardi in classifica rispetto ad altri paesi e non ottenne un buon successo posizionandosi alla numero 62.\nIn Australia e Nuova Zelanda \"It's All Coming Back to Me Now\" raggiunse l'ottava posizione delle classifiche e fu certificato disco d'oro in entrambi i paesi. Il singolo ottenne il disco d'oro anche in Belgio e Regno Unito.\nInterpretazioni dal vivo e pubblicazioni.\n\"It's All Coming Back to Me Now\" \u00e8 stata interpretata dal vivo in molte occasioni televisive e concertistiche. Il 15 luglio 1996 C\u00e9line la cant\u00f2 al \"The Tonigh Show with Jay Leno.\" Il brano sin dalla sua pubblicazione \u00e8 diventato uno dei pi\u00f9 importanti successi della carriera discografica di C\u00e9line Dion tanto da essere interpretata in ogni suo concerto o tour. \"It's All Coming Back to Me Now\" \u00e8 stata cantata anche durante i residency show di Las Vegas: \"A New Day...\" e \"Celine.\" Alcune performance sono state registrate e pubblicate in molti album e video live della cantante canadese come: \"Live in Memphis\" (1998), \"A New Day... Live in Las Vegas\" (2004), \"Live in Las Vegas: A New Day...\" (2007), \"\" (2010) e \"C\u00e9line une seule fois / Live 2013\" (2014).\nLa canzone fu pubblicata anche nella raccolta \"All the Way ... A Decade of Song,\" ma in versione radio e nel 2008 fu inclusa anche nel greatest hits \"\".\nFormati e tracce.\nCD Singolo Promo (Argentina) (Columbia: 2-000254)\nCD Singolo (Australia) (Epic: 663526 2)\nCD Maxi Singolo (Australia; Brasile) (Epic: 663919 2; Epic: 44.019/2.663616)\nCD Singolo (Canada; Corea del Sud) (Columbia: 38K 78345; Columbia: CPK-1734)\nCD Singolo (Europa) (Columbia: 663616 1; Columbia: COL 663616 9)\nCD Singolo (Europa) (Columbia: COL 663616 5; Columbia: COL 663616 2)\nCD Maxi Singolo (Europa; Regno Unito) (Columbia: COL 663616 8; Epic: 663711 5)\nCD Singolo Promo (Messico) (Epic: PRCD 96744)\nCD Singolo Promo (Regno Unito) (Epic: XPCD 2076)\nCD Singolo (Regno Unito) (Epic: 663711 2)\nCD Singolo Promo (Stati Uniti) (550 Music: BSK 8194)\nCD Singolo (Stati Uniti) (550 Music: 36K 78345)\nCD Maxi Singolo (Stati Uniti) (550 Music: 46K 78377)\nCD Maxi Singolo (Sud Africa) (Columbia: CDSIN 117 I)\nLP Singolo 7\" (Stati Uniti) (550 Music: 36 78345)\nLP Singolo 12\" (Francia) (Columbia: COL 663616 6)\nLP Singolo Promo 12\" (Regno Unito) (Epic: XPR 3069)\nLP Singolo Promo 12\" (Stati Uniti) (550 Music: BAS 8194)\nLP Singolo Promo 12\" (Stati Uniti) (550 Music: BAS 8716)\nLP Singolo 12\" (Stati Uniti) (550 Music: 46 78377)\nMC Singolo (Australia) (Epic: 663526 8)\nMC Singolo (Regno Unito; Stati Uniti) (Epic: 663711 4; 550 Music: 36T 78345)\nVersioni ufficiali.\nIl brano \u00e8 stato pubblicato in varie versioni remix-dance, prodotte sia dal trio britannico Love To Infinity che dal disc jockey americano Tony Moran:\nCrediti e personale.\nRegistrazione\nPersonale\n\"It's All Coming Back to Me Now\" (versione di Meat Loaf e Marion Raven).\nIt's All Coming Back to Me Now fu registrata anche da Meat Loaf in duetto con la cantautrice norvegese Marion Raven. Il brano fu inserito nell'album \"\" del 2006 e fu prodotto da Desmond Child. La Mercury Records lo rilasci\u00f2 come primo singolo promozionale in Europa e negli Stati Uniti nell'ottobre 2006.\nContenuti.\nLoaf ha sempre dichiarato nelle sue interviste che la canzone doveva essere cantata in duetto. Quando decise di incidere una propria versione fu scelta Marion Raven, una cantautrice norvegese che aveva gi\u00e0 lavorato con il produttore del brano Desmond Child, produttore del suo primo album da solista \"Here I Am\" (2006). La Raven fu scelta anche per il timbro della sua voce che contrastava nettamente quella di Loaf. Riguardo al suo duetto con Marion, Meat dichiar\u00f2:\"Credo che la versione che io e Marion Raven abbiamo fatto su questo album sia la versione definitiva.\" \nIl cantante confess\u00f2 di aver pianto quando sent\u00ec per la prima volta questa canzone dicendo:\"\u00e8 l'unica volta che \u00e8 successo\". Meat dichiar\u00f2 che il brano scritto da Steinman si riferisce alla loro lunga amicizia e alle emozioni che tornavano ogni volta che lavoravano insieme. In un'intervista al quotidiano australiano \"Herald Sun\" dichiar\u00f2:\"Avevamo avuto un sacco di problemi con i dirigenti nei primi anni '80 e all'improvviso dopo cinque anni abbiamo iniziato a comunicare. Dopo essere stato a casa sua, mi mand\u00f2 la canzone, ed era \"It's All Coming Back Me Me\". Non il verso \"When you kiss me like that\" (Quando mi baci in quel modo), ma la connessione emotiva. Non deve essere letterale.\"\nNel testo della cover di Loaf \u00e8 stata sostituita la parola \"nights\" (notti) con \"lights\" (luci) nel verso \"There were nights of endless pleasure\" (C'erano notti di piacere senza fine). Anche questa versione fu pubblicata con due durate diverse: versione radiofonica (Radio Edit) e versione album. Il finale della versione radiofonica \u00e8 diverso perch\u00e9 si conclude con un ulteriore \"We forgive and forget and it's all coming back to me now\" (Noi perdoniamo e dimentichiamo e tutto sta tornando da me ora). La versione dell'album termina con la voce femminile che sussurra \"And if we...\" (E se noi ...) seguita da quattro note di piano, simile a quelle registrate dalle Pandora's Box e da C\u00e9line Dion.\nVideoclip musicale.\nPer il brano fu realizzato anche un videoclip musicale diretto da P. R. Brown e presentato in anteprima su \"VH1 Classic\" l'8 agosto 2006. Tra il videoclip della versione di Loaf e quello della versione di C\u00e9line Dion ci sono delle similitudini, ovvero il fatto di essere perseguitatati dai propri amanti. Il video diretto da Brown \u00e8 strutturato diversamente, tuttavia con la storia raccontata attraverso il flashback. Le scene in cui il personaggio interpretato da Raven mostrano una persona viva presentano una distinta colorazione gialla, mentre con una tinta pi\u00f9 scura e blu si mostra una figura morta. Nella versione della Dion il motociclista muore prima del primo verso della canzone, invece l'incidente di Raven e la conseguente morte non viene mostrata fino all'ultimo ritornello. Nel videoclip Meat Loaf si arrabbia con la cantante perch\u00e9 il suo fantasma appare in un ballo in maschera a cui partecipano. Alcuni recensori paragonaro il video musicale a \"Eyes Wide Shut,\" film di Stanley Kubrick\nSuccesso commerciale e di critica.\nIl 22 ottobre 2006 il singolo entr\u00f2 nella classifica del Regno Unito direttamente alla numero sei, la posizione pi\u00f9 alta che Meat Loaf raggiunse nella classifica britannica dopo \"I'd Lie for You (And That's the Truth),\" brano salito in seconda posizione nel 1995. La canzone raggiunse la prima posizione in Norvegia e la numero sette in Germania. La critica fu generalmente positiva; \"The Guardian\" afferm\u00f2 che la canzone \u00e8 \"apparentemente una riflessione sull'amore, ma impregnata dalla delicatezza delle portaerei che si scontrano in mare.\"\nPubblicazioni e interpretazioni dal vivo.\nLa traccia fu resa disponibile in anteprima per il download digitale su iTunes nel Regno Unito nell'agosto 2006, prima della sua pubblicazione avvenuta il 16 ottobre. Il CD singolo include la canzone \"Black Betty\", con l'edizione limitata 7\" con il brano \"Whore\", un duetto rock con Patti Russo, ed \u00e8 stato anche pubblicato come singolo DVD. La versione dell'album fu resa disponibile sui social network Myspace di Meat Loaf e di Marion Raven in agosto, con la versione singolo riprodotta durante alcune delle loro interviste promozionali, come quella su BBC Radio 2. La copertina del singolo \u00e8 stata realizzata da Julie Bell, che \u00e8 anche l'artista per l'album \"Bat out Of Hell III.\"\nMarion Raven nel 2007 apr\u00ec tutti i concerti europei del \"The Seize the Night Tour\", tourn\u00e9e di Meat Loaf, promuovendo il suo album \"Set Me Free\". Meat Loaf la presentava anche per duettare su \"It's All Coming Back To Me Now\". Una di queste performance fu registrata e pubblicata sul DVD, \"3 Bats Live\".\nFormati e tracce.\nCD Singolo Promo (Europa; Paesi Bassi) (Mercury: BATCJ 2; Mercury: nash promo 01047)\nCD Singolo (Europa) (Mercury: 1707714)\nCD Singolo (Europa) (Mercury: 1713108)\nCD/DVD Singolo \"Limited Edition\" (Europa) (Mercury: MEATSC1)\nDVD Singolo (Europa) (Mercury: 1707715)\nCD Singolo Promo (Stati Uniti) (Virgin: 0946 3 70944 2 6)\nLP Singolo 7\" (Europa) (Mercury: 1707713)"}
{"id": "1943033", "revid": "57342", "url": "https://it.wikipedia.org/wiki?curid=1943033", "title": "Henry Ford II", "text": "Biografia.\nNato in una delle famiglie pi\u00f9 ricche ed influenti degli Stati Uniti, viene battezzato col nome del nonno, pioniere dell'automobile nel suo paese. Nel 1941 viene richiamato dalla Marina nel ruolo di capitano di corvetta, in attesa del primo imbarco per partecipare alla seconda guerra mondiale. La morte del padre, avvenuta nel 1943, lo conduce alla presidenza dell'azienda di famiglia, che avverr\u00e0 legalmente nel 1945, ed al congedo militare. Nell'immediato dopoguerra Ford converte l'azienda, divenuta bellica durante il conflitto, riportandola alla costruzione di autoveicoli civili, iniziando la creazione di una forte capillarizzazione di vendita nei paesi europei."}
{"id": "1943036", "revid": "339392", "url": "https://it.wikipedia.org/wiki?curid=1943036", "title": "Conte Francesco Guicciardini", "text": ""}
{"id": "1943038", "revid": "158286", "url": "https://it.wikipedia.org/wiki?curid=1943038", "title": "Consigliere provinciale", "text": ""}
{"id": "1943041", "revid": "682087", "url": "https://it.wikipedia.org/wiki?curid=1943041", "title": "Consigliera comunale", "text": ""}
{"id": "1943047", "revid": "110157", "url": "https://it.wikipedia.org/wiki?curid=1943047", "title": "Radio 1's Live Lounge 2", "text": "Radio 1's Live Lounge: Volume 2 \u00e8 una raccolta di tracce ascoltate sullo show di Jo Whiley di BBC Radio 1. L'album fu pubblicato il 22 ottobre 2007."}
{"id": "1943052", "revid": "1418004", "url": "https://it.wikipedia.org/wiki?curid=1943052", "title": "Premio R\u00f3mulo Gallegos", "text": "Il Premio R\u00f3mulo Gallegos (in spagnolo Premio R\u00f3mulo Gallegos o, per esteso, Premio Internacional de Novela R\u00f3mulo Gallegos), creato in Venezuela nel 1964, \u00e8 considerato uno dei premi di narrativa in lingua spagnola pi\u00f9 prestigiosi al mondo.\nStoria.\nIl premio fu istituito in Venezuela mediante decreto n\u00b0 83 promulgato dall'allora presidente Ra\u00fal Leoni, il 6 agosto 1964. Si voleva in tal modo onorare il grande scrittore venezuelano ed ex-presidente della Repubblica R\u00f3mulo Gallegos, all'epoca ancora vivente. Inizialmente aveva per oggetto la valorizzazione della narrativa latino-americana e l'attribuzione di riconoscimenti ad autori esclusivamente hispano-americani, ma, a partire dal 1995, venne estesa a tutti gli scrittori di lingua castigliana.\nLa prima assegnazione del premio ebbe luogo nel 1967. Vi parteciparono diciassette scrittori che presentarono altrettanti romanzi, giudicati da una giuria di tredici celebri critici provenienti da altrettanti paesi dell'America latina. Il premio fu vinto da \"La Casa Verde\" di Mario Vargas Llosa.\nFino al 1987 il premio \u00e8 stato assegnato con cadenza quinquennale, poi, da quell'anno, biennalmente. Negli anni novanta e ancor pi\u00f9 dopo il 2000, si \u00e8 andato incrementando costantemente il numero dei romanzi in concorso, fino a raggiungere, nel 2009, il massimo storico di 275 titoli in concorso da 19 paesi.\nGiuria, modalit\u00e0 di partecipazione e premi.\nIl premio \u00e8 assegnato dal \"Ministerio del Poder Popular para la Cultura\" del Venezuela, attraverso la \"Fundaci\u00f3n Centro de Estudios Latinoamericanos R\u00f3mulo Gallegos\" (\"Fondazione Centro di Studi Latinoamericani R\u00f3mulo Gallegos\") che si occupa anche della parte organizzativa e burocratica.\nLa composizione e il numero dei componenti della commissione esaminatrice sono ripetutamente mutati nel tempo, passando dai tredici membri iniziali (I edizione del 1967) agli attuali (2007) cinque, provenienti da soli tre paesi Venezuela, Spagna, Honduras. Dalla II edizione del premio \u00e8 invalsa la consuetudine di invitare a far parte della giuria il vincitore dell'edizione immediatamente precedente.\nPossono partecipare al premio tutti gli scrittori di lingua spagnola indipendentemente dalla propria provenienza e nazionalit\u00e0. Le opere presentate devono essere state pubblicate non oltre i ventiquattro mesi immediatamente precedenti l'inoltro della domanda di partecipazione. Il vincitore deve ottenere la maggioranza dei voti della commissione esaminatrice e ha diritto a riconoscimenti di vario tipo (generalmente una medaglia d'oro e/o un diploma) e a una somma di denaro variante a seconda degli anni (nell'edizione del 2007 \u00e8 stata di 100.000 dollari americani). La premiazione avviene sempre il giorno 2 agosto, data della nascita dello scrittore R\u00f3mulo Gallegos, cui il premio \u00e8 dedicato."}
{"id": "1943053", "revid": "339392", "url": "https://it.wikipedia.org/wiki?curid=1943053", "title": "A vattut' e Il' astreche", "text": ""}
{"id": "1943054", "revid": "92723", "url": "https://it.wikipedia.org/wiki?curid=1943054", "title": "Zaule di Liburnia", "text": "Zaule di Liburnia (o \"Zaule del Carnaro\"; ) \u00e8 un comune di 7.215 abitanti della regione litoraneo-montana in Croazia. Ospita il Circuito di Grobnico.\nSociet\u00e0.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza di italiani a Zaule di Liburnia \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nSecondo il censimento croato del 2011, risulta esistente una piccola minoranza di italiani pari allo 0,42% della popolazione complessiva.\nLocalit\u00e0.\nIl comune di Zaule di Liburnia \u00e8 diviso in 10 insediamenti (\"naselja\"), elencati di seguito. Tra parentesi il nome in lingua italiana, generalmente desueto."}
{"id": "1943059", "revid": "1446238", "url": "https://it.wikipedia.org/wiki?curid=1943059", "title": "Vi\u0161kovo", "text": "Vi\u0161kovo (in italiano \"San Mattia\" o o pi\u00f9 comunemente oggi come Viscovo e in croato anche come \"Sveti Matej\" o \"Sveti Matija\") \u00e8 un comune di 14.495 abitanti della Regione litoraneo-montana in Croazia. \u00c8 situato sulle colline alle spalle di Fiume, nella regione storica della Liburnia.\nLocalit\u00e0.\nIl comune \u00e8 diviso in 7 insediamenti (\"naselja\"):\nPopolazione.\nA Vi\u0161kovo esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. La presenza di italiani autoctoni a Vi\u0161kovo \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\"."}
{"id": "1943062", "revid": "1522738", "url": "https://it.wikipedia.org/wiki?curid=1943062", "title": "Valdivino", "text": "Valdivino (desueto anche \"Valle Vinaria\"; in croato \"Vinodolska op\u0107ina\" oppure \"Vinodol\") \u00e8 un comune di 3.548 abitanti della regione litoraneo-montana in Croazia.\nStoria.\nViene citato in documenti medievali in latino come \"Vallis vinearia\", in croato \"Vinodol\".\nGeografia antropica.\nLocalit\u00e0.\nIl comune di Valdivino \u00e8 diviso in 4 insediamenti (\"naselja\"), di seguito elencati. Tra parentesi il nome in lingua italiana, a volte desueto."}
{"id": "1943068", "revid": "287204", "url": "https://it.wikipedia.org/wiki?curid=1943068", "title": "NGC 3953", "text": "NGC 3953 \u00e8 una galassia a spirale barrata (SBbc) situata a circa 64 milioni di anni luce (o 19,6 milioni di parsec) di distanza nella costellazione dell'Orsa Maggiore. Le sue dimensioni sono 128 x 67.000 anni luce di diametro, una declinazione di +52\u00b0 19' 30\" e una ascensione retta di 11 ore, 53 minuti e 48,4 secondi.\nNGC 3953 \u00e8 stata scoperta il 12 aprile del 1789 dal William Herschel. Fu l'ospite della nova SN 2006bp.\nFa parte del Gruppo di M109, a sua volta un sottogruppo dell'Ammasso dell'Orsa Maggiore."}
{"id": "1943070", "revid": "124123", "url": "https://it.wikipedia.org/wiki?curid=1943070", "title": "Paolo Mercuri", "text": "Biografia.\nPaolo Mercuri nacque a Roma nel 1804 da Vincenzo Mercuri e sua moglie Barbara Battaglia, in un casale situato circa tre miglia fuori porta Portese. Qualche anno dopo la nascita di Paolo, durante il periodo dell'occupazione napoleonica dello Stato della Chiesa, Vincenzo Mercuri fu costretto a vendere il casale e la vigna attigua, e si trasfer\u00ec con la famiglia a Marino, dove prese in affitto una vigna della famiglia Salviucci e trov\u00f2 alloggio nell'abbandonato convento dei padri agostiniani. I frati infatti erano stati cacciati dal convento in ottemperanza al decreto napoleonico di scioglimento degli ordini religiosi. Il giovane Paolo dimostr\u00f2 subito una grande abilit\u00e0 nel disegno, ricopiando antiche stampe abbandonate dai frati nel convento: rimasto orfano di madre nel 1813, nel 1816 venne ammesso presso l'ospizio di San Michele a Ripa Grande in Roma. Insieme a quello che divent\u00f2 suo amico fraterno, Luigi Calamatta, inizi\u00f2 a frequentare nel 1819 l'Accademia di San Luca, e a studiare i capolavori di Michelangelo e Raffaello conservati in Vaticano; nel 1820 fu segnalato per il primo premio al merito dell'Accademia di San Luca.\nAntonio Canova in persona not\u00f2 l'abilit\u00e0 del Mercuri mentre dipingeva un \"Ges\u00f9\" e un \"San Pietro\" su commissione della Parrocchiale di Piedimonte San Germano. Il Canova segnal\u00f2 l'artista al cardinale Ercole Consalvi, che a sua volta lo menzion\u00f2 a papa Pio VII, il quale gli aveva concesso una pensione di cinque scudi. Paolo Mercuri cos\u00ec rifiut\u00f2 anche richieste di trasferirsi all'estero, prima a Londra, poi a Madrid, trasferitosi in una casa di via di San Teodoro, alle falde del Palatino. Ricevette un'importante commissione da Camille Bonnard: riprodurre duecento costumi medioevali italiani. Il Mercuri cos\u00ec gir\u00f2 in lungo e in largo l'Italia, e al suo ritorno a Roma ottenne la commissione di realizzare un ritratto di papa Leone XII.\nDopo la morte del padre, si rec\u00f2 finalmente in Francia dove, assieme allo scrittore Felix Feuillet, realizz\u00f2 le illustrazioni per le \"Favole\" di La Fontaine. Addirittura il giornale parigino \"Le bon sens\" chiese al governo la cittadinanza francese per Mercuri, il quale invece ottenne il riconoscimento del titolo di cavaliere dell'Ordine di San Gregorio Magno dal Papa. Trasferitosi ormai a Parigi, nel quartiere di Pigalle, conobbe i grandi artisti francesi dell'epoca prima di venire richiamato a Roma a capo della Calcografia Centrale, nel 1839: mantenne l'incarico di direttore anche dopo l'unificazione dell'Italia nel 1870. Nel 1875 venne sostituito come direttore della Calcografia Centrale dal suo vice-direttore, Marcucci.\nAveva sposato Anna Maria Cenci, con la quale ebbe tre figli, di cui solo una sopravvisse all'infanzia: Enrichetta Mercuri, che nel 1877 spos\u00f2 un avvocato rumeno trasferendosi a Bucarest. Ormai anziano, Paolo Mercuri decise di trasferirsi in Romania con la figlia e l\u00ec mor\u00ec, nel 1884.\nIl suo corpo venne portato a Roma e sepolto nel Cimitero del Verano. A Roma, gli \u00e8 stata intitolata una strada del rione Prati, mentre a Marino, citt\u00e0 nella quale egli visse per molti anni, gli \u00e8 stata intitolata una strada del rione Castelletto e, dal 1921, l'Istituto Statale d'Arte Paolo Mercuri."}
{"id": "1943078", "revid": "539155", "url": "https://it.wikipedia.org/wiki?curid=1943078", "title": "Sentimento del tempo", "text": "Sentimento del tempo \u00e8 una raccolta di poesie di Giuseppe Ungaretti. \nIl tema centrale \u00e8 la percezione fra il presente, il passato e l'eterno. Si \u00e8 parlato, per questa raccolta del 1933 (poi '36 e '42), sia d'una forma di sensibilit\u00e0 barocca (ispirata, per ammissione del poeta stesso, dal paesaggio romano), sia d'un neoclassicismo che succederebbe all'espressionismo dell\"'Allegria\". In entrambi i casi, si tratta di una distensione della poesia ungarettiana entro forme garantite dalla tradizione, in coerenza con la \"restaurazione\" che si venne operando in Italia, a partire all'incirca dagli anni venti, dopo l'acceso sperimentalismo delle avanguardie. Il rinnovamento \u00e8 riscontrabile sul piano contenutistico e su quello formale. In questa raccolta di poesie inoltre, si avverte un'ansia religiosa.\nL'opera appare ricca di figure mitologiche, fanno infatti comparsa alcune divinit\u00e0. Non a caso la sezione principale dell'opera prende il nome di \"La fine di Crono\", Crono padre di Zeus (simboleggia il tempo).\nRoma \u00e8 vista come la citt\u00e0 barocca per eccellenza, e come la citt\u00e0 eterna ove non esistono leggi temporali, citt\u00e0 incapace di tramontare nel tempo.\nStruttura.\n\"Sentimento del tempo\" \u00e8 suddiviso in otto capitoli:\nPoetica.\nIl discorso di Ungaretti si fa pi\u00f9 complesso, ricco di preziosit\u00e0, con un recupero della punteggiatura, avvicinandosi molto al barocco romano. Il Barocco infatti, \u00abesaltazione della propria infallibilit\u00e0\u00bb e contemporaneamente \u00absentimento di precariet\u00e0\u00bb, \u00e8 metafora della \u00abcondizione della vita, che \u00e8 creazione e distruzione\u00bb.\nEdizioni.\nLa prima edizione risale al 1933, pubblicata a Firenze da Vallecchi, con la prefazione di Alfredo Gargiulo.\nNel 1936 venne pubblicata, ampliata e corretta, da Novissima, Roma.\nL'edizione definitiva conflu\u00ec nella \"Vita di un uomo\" edita da Arnoldo Mondadori Editore nel 1943, ed infine nel Meridiano \"Vita di un uomo - Tutte le poesie\" nel 1968."}
{"id": "1943080", "revid": "1652635", "url": "https://it.wikipedia.org/wiki?curid=1943080", "title": "Colpo di Stato in Guatemala del 1954", "text": "Il colpo di Stato in Guatemala del 1954 fu un golpe organizzato da Allen Welsh Dulles, direttore in quel periodo della CIA e da membri dell'\u00e9lite centroamericana, al fine di rovesciare il governo democraticamente eletto di Jacobo Arbenz Guzm\u00e1n, che dal 1951 aveva iniziato una decisa politica di nazionalizzazione delle principali infrastrutture nel paese centroamericano.\nIl golpe fu realizzato attraverso un'operazione segreta denominata \"operazione PBSUCCESS\"; i documenti segreti relativi alla vicenda sono stati declassificati dalla CIA nel 1997.\nStoria.\nIl ruolo della \"United Fruit Company\".\nNel 1953 l'azienda United Fruit Company, di cui i principali azionisti erano i fratelli John Foster Dulles, Segretario di Stato degli Stati Uniti e Allen Welsh Dulles, direttore della CIA, possedeva vaste piantagioni di banane in Guatemala, nel Centro America. Per decenni la United Fruit aveva controllato il paese mediante dittatori corrotti, ed era riconosciuta come la \"Repubblica delle Banane\". Ma nel 1951 fu eletto presidente un giovane ufficiale, il colonnello Jacobo Arbenz Guzm\u00e1n, il quale promise di liberare il paese dal controllo della United Fruit, mettendosi contro il segretario di stato americano e il capo della CIA. Quello stesso anno annunci\u00f2 che il governo avrebbe confiscato molte delle terre della compagnia. Si tratt\u00f2 di una mossa molto popolare, ma un disastro per la United Fruit Company, e Dulles assunse il consulente di relazioni pubbliche Edward Bernays per liberarsi di Arbenz. Egli comprese che bisognava cambiare l'immagine di un governo eletto in modo democratico dal popolo e che stava facendo delle buone cose per il paese nell'immagine di un paese troppo vicino alle coste statunitensi e che rappresentava una minaccia per la democrazia americana.\nIl piano politico.\nEssendo il periodo della Guerra Fredda, con gli americani sensibili al \"pericolo rosso\", e a ci\u00f2 che i comunisti potevano fare, Bernays trasform\u00f2 queste dichiarazioni in una questione di minaccia comunista vicino alle proprie coste. Fece uscire l'attivit\u00e0 commerciale della United Fruit dal quadro, e rese il tutto una questione di minaccia ai valori della democrazia americana. In realt\u00e0 Arbenz era un socialista democratico senza alcun legame con Mosca, ma Bernays macchin\u00f2 per renderlo una minaccia comunista. Organizz\u00f2 un viaggio in Guatemala per influenti giornalisti americani. Pochi di questi sapevano qualcosa del Guatemala e della sua politica. Bernays li fece divertire e poi li fece incontrare con alcuni selezionati politici del luogo, i quali riferirono che Arbenz era un comunista controllato da Mosca. Durante la visita ci furono anche violente dimostrazioni anti-americane nella capitale. Molti di coloro che lavoravano per la United Fruit erano convinti che la cosa era stata organizzata da Bernays stesso. Quest'ultimo negli Stati Uniti cre\u00f2 anche una finta agenzia di stampa indipendente, la \"Middle America Information Bureau\", la quale bombard\u00f2 il pubblico americano con la notizia che Mosca intendeva usare il Guatemala come testa di ponte per attaccare gli Stati Uniti. Tutto ci\u00f2 sort\u00ec l'effetto desiderato:\nBernays port\u00f2 la minaccia agli Stati Uniti dietro l'angolo, il Guatemala. Per la prima volta gli americani videro il comunismo a 300 chilometri da New Orleans. Bernays riusc\u00ec a far credere agli americani che ci fosse un avamposto sovietico dietro casa loro. Ma Bernays non stava solo cercando di bloccare il regime di Arbenz. Questo era solo parte di un complotto segreto: il presidente Eisenhower era d'accordo sul fatto che il regime di Arbenz dovesse capitolare, ma non apertamente. Allen Welsh Dulles incaric\u00f2 la CIA, di organizzare un colpo di Stato. In collaborazione con la United Fruit, la CIA addestr\u00f2 e arm\u00f2 un esercito di ribelli e trov\u00f2 un nuovo leader, dal nome di colonnello Carlos Castillo Armas. L'agente della CIA incaricato di ci\u00f2 era Howard Hunt, in seguito coinvolto nel tentativo fallito di invasione dell'isola di Cuba, nell'assassinio di Kennedy e nello Scandalo Watergate.\nI bombardamenti e la caduta del governo.\nMentre i piloti della CIA, deviata dai suoi compiti istituzionali, scaricavano bombe su Citt\u00e0 del Guatemala, Edward Bernays portava avanti la sua campagna sulla stampa americana. Stava preparando la popolazione americana a vedere questi fatti come la liberazione del Guatemala da parte di liberi combattenti per la democrazia. Egli sapeva bene che il colpo di stato sarebbe avvenuto quando le condizioni nel pubblico e nella stampa l'avessero permesso, ed egli cre\u00f2 tali condizioni. In definitiva egli falsificava la realt\u00e0, dandole una forma antidemocratica confondendo le idee all'opinione pubblica. Il 27 giugno del 1954 il colonnello Arbenz lasci\u00f2 il paese e Armas arriv\u00f2 come nuovo leader. Entro pochi mesi il vicepresidente Richard Nixon visit\u00f2 il Guatemala. In una messinscena allestita dal dipartimento PR della United Fruit, gli furono mostrati mucchi di libri e opuscoli marxisti, prodotti dalla CIA e trovati, fu detto, nel palazzo presidenziale.\nL'operazione PBSUCCESS.\nL'operazione consisteva nella combinazione di attivit\u00e0 propagandistiche di disinformazione (realizzate sui principali media statunitensi grazie ai contatti tra il mondo politico-economico e quello mediatico), attivit\u00e0 diplomatiche (pressione politica a livello internazionale, boicottaggio dell'economia guatemalteca, ecc.), ed una finale azione paramilitare fuori da ogni controllo delle Nazioni Unite.\nIl dibattito storiografico.\nL'episodio, ampiamente dibattuto dalla storiografia americana sino ad oggi, rappresenta una pagina fondamentale nella storia contemporanea dell'America latina e in quella delle strategie di disinformazione politico-militare degli Stati Uniti:\nL'operazione PBSUCCESS: "}
{"id": "1943083", "revid": "599013", "url": "https://it.wikipedia.org/wiki?curid=1943083", "title": "\u00c9douard Ciss\u00e9", "text": "Carriera.\nIn carriera ha giocato per PSG, West Ham, Monaco, Olympique Marsiglia e Auxerre"}
{"id": "1943084", "revid": "1451528", "url": "https://it.wikipedia.org/wiki?curid=1943084", "title": "Omicidio di Fedele Calvosa", "text": "L'omicidio di Fedele Calvosa, un procuratore Capo della Repubblica presso il tribunale di Frosinone, venne commesso a Patrica l'8 novembre 1978 e rivendicato dalle Formazioni Comuniste Combattenti, organizzazione terroristica di sinistra.\nStoria.\nNato a Castrovillari il 3 ottobre 1919, studia a Napoli, vince il concorso in magistratura ed inizia la sua carriera di magistrato nel tribunale di Castrovillari. Successivamente sar\u00e0 a Catanzaro, a Ceccano ed infine a Roma. Nel 1972 viene nominato Procuratore Capo di Frosinone. \nLa mattina dell'8 novembre 1978, alle ore 8:30, venne ucciso in un agguato, mentre era diretto da Patrica a Frosinone a bordo dell'auto di servizio; morirono nell'attentato anche l'agente di scorta Giuseppe Pagliei di Giuliano di Roma e il suo autista Luciano Rossi, originario di Sgurgola, che nel tentativo di ripararsi fin\u00ec in un fossato al bordo della strada dove venne ucciso dai terroristi con un colpo al volto. I terroristi, appartenenti alle Formazioni Comuniste Combattenti erano quattro: Paolo Ceriani Sebregondi, che guidava il gruppo, Nicola Valentino, Maria Rosaria Biondi e Roberto Capone. Quest'ultimo, ferito mortalmente per errore dai suoi stessi compagni, fu ritrovato vicino al luogo dell'agguato.\nRiconoscimenti.\nAl giudice \u00e8 intestato l'Istituto Tecnico per Geometri di Castrovillari, suo paese natale e tre vie: a Frosinone, Terracina e Arcinazzo Romano."}
{"id": "1943090", "revid": "36426", "url": "https://it.wikipedia.org/wiki?curid=1943090", "title": "Ultramicrotomo", "text": "L\u2019ultramicrotomo \u00e8 uno strumento affine al microtomo ed usato per le indagini biologiche da effettuarsi con il microscopio elettronico a trasmissione. Con esso si possono ottenere sezioni dei campioni di spessore compreso generalmente tra 50 e 100 nanometri.\nStruttura.\nQuesto apparecchio \u00e8, nella sua struttura di base, non molto dissimile da un comune microtomo. La necessit\u00e0, per\u00f2, di ottenere sezioni estremamente sottili fa s\u00ec che esso debba essere in ogni sua parte, costruito con maggiore precisione e robustezza.\nSi compone di una pesante base metallica sulla quale sono installati un braccio ove viene posizionato il campione da tagliare (mediante un apposito morsetto regolabile), e di un sostegno per la lama. Il braccio deve compiere oscillazioni verticali, affinch\u00e9 il campione passi sopra la lama per essere tagliato. Questo movimento di oscillazione \u00e8 prodotto da un motore elettrico provvisto di una apposita camma, in modo da trasformare il movimento rotatorio del suo albero nel movimento oscillante del braccio.\nPoich\u00e9 per\u00f2 ad ogni abbassamento del braccio il Campione (su di esso fissato) deve avanzare di quel tanto che \u00e8 necessario perch\u00e9 da esso venga tagliata la sezione successiva, il braccio stesso, oltre al movimento gi\u00e0 descritto, ne deve compiere un altro verso l'avanti. Quest'ultimo, per\u00f2, deve essere minimo, essendo estremamente ridotto lo spessore delle fette da ottenere.\nPer realizzare questo spostamento, quindi, si usa un sistema che sfrutta la dilatazione termica dei metalli. Il braccio, infatti, \u00e8 rivestito da una resistenza che si scalda al passaggio di una piccola corrente elettrica. Questo ne provoca la dilatazione, e quindi l'allungamento necessario per portare pi\u00f9 avanti il campione ad ogni suo passaggio sulla lama. Tale allungamento \u00e8 minimo e certamente impercettibile all'occhio, ma deve essere assolutamente lineare affinch\u00e9 le sezioni ottenute abbiano uno spessore il pi\u00f9 possibile costante. Viene quindi sfruttato l'allungamento del braccio solo nell'intervallo di tempo nel quale esso ha una progressione lineare. Superato questo, vi \u00e8 nella macchina un sistema che avvisa l'operatore che si \u00e8 raggiunto il punto di massima dilatazione, oltre il quale non si producono pi\u00f9 le sezioni. \nIl braccio pu\u00f2 essere allora riportato alla sua dimensione iniziale mediante l'uso di un sistema di raffreddamento a ventole, tramite cio\u00e8 passaggio di aria.\nDavanti al braccio \u00e8 situata una solida struttura metallica dove viene fissata la lama, che pu\u00f2 essere spostata e posizionata con estrema precisione per mezzo di viti di regolazione e di fermo.\nLa lama.\nEssendo necessario che le sezioni siano sottilissime (poich\u00e9 altrimenti il fascio di elettroni del microscopio elettronico non potrebbe attraversarle) \u00e8 parimenti necessario che la lama sia affilata in modo perfetto. Siccome questo \u00e8 praticamente impossibile da ottenersi affilando l'acciaio come si farebbe per un normale microtomo, si usano lame in cristallo. Il cristallo infatti, se spezzato, produce frammenti con tagliente perfetto, in grado di consentire il sezionamento desiderato. Le lame si ottengono da barre di cristallo particolare (di impasto il pi\u00f9 possibile omogeneo e stagionato), fratturandole con appositi apparecchi in grado di produrre superfici taglienti il pi\u00f9 possibile diritte.\nPoich\u00e9 le lame in cristallo tendono a perdere velocemente la loro capacit\u00e0 di taglio, sono state da tempo introdotte lame speciali con il tagliente in diamante che, oltre ad offrire una maggior durata, consente la riaffilatura.\nUso.\nIl materiale (tessuto) da tagliare deve essere (come anche nel caso della microscopia ottica) incluso in un materiale suscettibile di essere tagliato in fette sottili: generalmente si usano resine epossidiche, quali l'Araldite o l'Epon. La sottigliezza delle sezioni ne rende difficile il maneggio per predisporle alla successiva osservazione.\nPer ovviare a questo problema \u00e8 conveniente che esse siano piccole, ed \u00e8 necessario farle galleggiare (al momento della loro produzione) su di una superficie liquida, sulla quale esse si distendono facilmente. Si procede allora nel modo seguente: sopra la lama si applica (generalmente con paraffina o cera per impronte dentali) un'apposita vaschetta in plastica, che viene poi riempita di acqua con l'aggiunta di acetone in proporzione del 10%. Al momento del taglio le sezioni scivolano su di questa, producendo un piccolo nastro. Questo (o anche le singole sezioni) viene fatto aderire su di un apposito retino (generalmente in rame o nichel) per semplice contatto.\nPoich\u00e9 le sezioni sono molto piccole si controllano le fasi del loro taglio con l'aiuto di un microscopio stereoscopico a basso ingrandimento, che \u00e8 montato sopra la struttura portalama.\nEssendo la procedura del taglio un'operazione molto delicata, \u00e8 consigliabile che l'ambiente in cui essa si svolge sia privo di correnti d'aria (che potrebbero muovere l'acqua nelle vaschette) ed a temperatura costante, in modo che l'espansione termica per l'avanzamento del campione sia anch'essa costante.\nSi procede successivamente alla \u201ccolorazione\u201d di contrasto delle sezioni, mediante l'uso di sali di metalli pesanti (ad esempio sali di piombo), ed il retino pu\u00f2 poi essere osservato con il microscopio elettronico. \u00c8 opportuno ricordare che quest'ultimo produce immagini in bianco e nero, ed \u00e8 questa la ragione per la quale sarebbe inutile usare qualsiasi tipo di colorante. La \u201ccolorazione\u201d di contrasto ha quindi il solo scopo di aumentare il debolissimo contrasto gi\u00e0 presente, per loro stessa natura, nelle strutture biologiche.\nCon l'ultramicrotomo si possono eseguire anche sezioni pi\u00f9 spesse (di solito di spessore compreso tra 200-300 nanometri ed 1 micron), chiamate comunemente \"sezioni semifini\", che vengono raccolte a secco con pinze molto sottili e depositate su di un normale vetrino da microscopia ottica e, opportunamente colorate (ad esempio con blu di toluidina), possono essere osservate con il microscopio ottico. In questo caso non si usa l'avanzamento automatico del campione, ma se ne produce il necessario spostamento mediante un comando manuale esterno.\nStoria.\nLo sviluppo dell'ultramicrotomo \u00e8 relativamente recente, e deriva da vari perfezionamenti applicati al normale microtomo rotativo. \nI primi ultramicrotomi non erano motorizzati ed era necessario ruotare un volantino, generalmente posto sul lato destro, per produrre il movimento del braccio. Anche l'avanzamento del campione era realizzato meccanicamente tramite la rotazione di una vite a passo sottilissimo, sulla quale scorreva il braccio di una leva, all'altro capo della quale era fissato il braccio porta-campione con movimento demoltiplicato."}
{"id": "1943109", "revid": "767487", "url": "https://it.wikipedia.org/wiki?curid=1943109", "title": "Right Said Fred", "text": "I Right Said Fred sono un gruppo musicale pop inglese, formato nel 1989 dai fratelli Richard e Fred Fairbrass, provenienti da East Grinstead, insieme col loro amico Rob Manzoli; il gruppo prende il proprio nome dal brano \"Right Said Fred\", hit del 1962 di Bernard Cribbins.\nStoria.\nNel 1991 il loro singolo d'esordio \"I'm Too Sexy\", pubblicato per la Gut e tratto dal loro album di debutto \"Up\", rimase per sei settimane consecutive alla seconda posizione della classifica dei singoli britannica e arriv\u00f2 al primo posto della classifica statunitense, ottenendo un enorme successo in tutto il mondo.\nLa canzone, cantata dal punto di vista di un vanitoso fotomodello, era ispirata al brano del 1974 \"Dance with the Devil\" di Cozy Powell, che a sua volta era basata su \"Third Stone from the Sun\" di Jimi Hendrix.\nAnche i due singoli successivi \"Don't Talk Just Kiss\" e \"Deeply Dippy\" ebbero un discreto successo nelle classifiche britanniche, cos\u00ec come l'album \"Up\", pubblicato nel 1992. Tuttavia il secondo album \"Stick It Out\", cos\u00ec come il terzo \"Smashing!\", fallirono nel tentativo di attirare nuovamente l'attenzione del pubblico e si rivelarono degli insuccessi commerciali.\nIl gruppo quindi spost\u00f2 il proprio obiettivo dal mercato britannico a quello tedesco, dove il loro album del 2002\", Fredhead\", ebbe uno straordinario successo, rimanendo in classifica per sei mesi e arrivando a guadagnarsi un disco d'oro, ed entrando in classifica anche in Austria e Svizzera. Il successivo album, \"Stand Up\", biss\u00f2 il successo di \"Fredhead\", conquistando anche il mercato giapponese."}
{"id": "1943110", "revid": "486946", "url": "https://it.wikipedia.org/wiki?curid=1943110", "title": "Virtus Lanciano", "text": ""}
{"id": "1943114", "revid": "287204", "url": "https://it.wikipedia.org/wiki?curid=1943114", "title": "Ammasso di Lambda Orionis", "text": "LAmmasso di Lambda Orionis (noto anche con la sigla Cr 69 o, talvolta, come Orion\u00a0OB2) \u00e8 una brillante associazione stellare, visibile con facilit\u00e0 nella costellazione di Orione. Fu menzionata anche da Tolomeo, che la riport\u00f2 nel suo \"Almagesto\".\nOsservazione.\nL'ammasso di Lambda Orionis \u00e8 una delle associazioni stellari pi\u00f9 appariscenti: si trova nell'emisfero boreale, ma \u00e8 talmente prossimo all'equatore celeste da risultare visibile da tutte le aree popolate della Terra; consiste in un gruppo di stelle azzurre visibili a nord del grande rettangolo di stelle che rappresenta la figura di Orione, circa due gradi a nord della linea che congiunge le stelle Betelgeuse e Bellatrix. Rappresenta la testa di Orione.\nIl binocolo \u00e8 lo strumento ideale per la sua osservazione, in quanto \u00e8 molto esteso e un telescopio non \u00e8 in grado di fornire un suo quadro d'insieme. Ingrandimenti superiori tuttavia consentono di individuare una debole nebulosa diffusa che sembra permeare l'ammasso, che ben si evidenzia nelle foto ad infrarossi.\nCaratteristiche.\nL'ammasso consiste in un gruppo di stelle azzurre di sequenza principale costituenti un'associazione OB, la pi\u00f9 luminosa delle quali \u00e8 (Heka o Meissa), talvolta usata per dare il nome all'intera associazione; a sud est si aggiunge apparentemente una stella gialla, la \u03c6\u00b2 Ori, ma in realt\u00e0 quest'ultima si trova a poco pi\u00f9 di 100 anni luce da noi, mentre l'ammasso sta a 1600 anni luce.\nNella stessa area sono presenti alcune centinaia di stelle molto giovani, in fase pre-sequenza principale, che indicherebbero che l'intera zona \u00e8 stata influenzata da un'esplosione di supernova avvenuta 1-2 milioni di anni fa. Un vasto sistema nebuloso, noto come Sh2-264, si estende in direzione dell'associazione; si tratta della regione nebulosa da cui l'associazione ha avuto origine."}
{"id": "1943115", "revid": "1573940", "url": "https://it.wikipedia.org/wiki?curid=1943115", "title": "Nogodinidae", "text": "Nogodinidae , \u00e8 una piccola famiglia comprendente insetti dell'ordine dei rincoti omotteri, superfamiglia dei fulgoroidei.\nDescrizione.\nI Nogodinidae hanno capo provvisto di clipeo carenato lateralmente. Gli ocelli sono laterali, disposti sotto gli occhi e lateralmente rispetto alla regione fronto-clipeale. Le antenne hanno flagello filiforme e non segmentato e i due articoli prossimali ingrossati.\nIl pronoto ha il margine anteriore convesso e pronunciato in avanti, insinuandosi in avanti fra i due occhi. Sono presenti sia forme macrottere sia forme brachittere. Le ali anteriori hanno l'area costale suddivisa in numerose cellule da nervature trasversali e il clavo privo di granulazioni. La nervatura del clavo si prolunga fino al suo vertice.\nLe zampe presentano, come in tutti i Fulgoroidei, le coxe allungate. Quelle posteriori hanno le tibie fornite di spine laterali. Il primo e secondo tarsomero piuttosto corti e all'apice del secondo sono presenti due spine, una per lato.\nSistematica.\nLa famiglia comprende circa 150 specie ripartite fra 55 generi:\nLa sistematica dei Nogodinidae \u00e8 comunque subordinata all'incertezza relativa all'inquadramento sistematico degli Issidae. Alcuni schemi di classificazione attribuiscono i generi della trib\u00f9 Lipocalliini alla famiglia degli Issidae, altri li inseriscono invece nei Nogodinidae."}
{"id": "1943117", "revid": "104177915", "url": "https://it.wikipedia.org/wiki?curid=1943117", "title": "Il destino ha quattro zampe", "text": "Il destino ha quattro zampe \u00e8 un film televisivo italiano. Gli attori protagonisti sono: Lino Banfi, Nino Frassica, Rosa Pianeta e Michela Noonan.\nTrama.\nGiuseppe Pardi (Lino Banfi) \u00e8 un anziano che, fin da ragazzo, ha il sogno di diventare attore, purtroppo le circostanze della vita, e la perdita di un figlio, lo hanno portato lontano dal cinema e pure la sua situazione economica non \u00e8 buona.\nUn giorno l'uomo trova un cane da pastore tedesco, che decide di chiamare Tempesta, con cui ha subito una grande intesa ed amicizia. Un giorno, avvicinandosi ad un set di riprese, il cane viene notato dal regista e l'animale dimostra subito le qualit\u00e0 di grande attore. Giuseppe grazie all'abilit\u00e0 del cane e del procuratore Romeo (Nino Frassica) riesce a rimettere in piedi la sua vita, anche sul piano economico. Presto verr\u00e0 fuori per\u00f2 la vera padrona del cane che, per aiutare il proprio bambino sulla sedia a rotelle (Edoardo Baietti), riuscir\u00e0 a convincere Pardi a restituire l'animale; per\u00f2 due brutti ceffi rapiscono Tempesta per ottenere un riscatto da 500.000 euro... Alla fine li cane si libera e Carlo si alza dalla carrozzella"}
{"id": "1943120", "revid": "284427", "url": "https://it.wikipedia.org/wiki?curid=1943120", "title": "Il destino ha 4 zampe", "text": ""}
{"id": "1943126", "revid": "599013", "url": "https://it.wikipedia.org/wiki?curid=1943126", "title": "C\u00e9sar S\u00e1nchez", "text": ""}
{"id": "1943129", "revid": "287204", "url": "https://it.wikipedia.org/wiki?curid=1943129", "title": "Accettazione dell'eredit\u00e0", "text": "L'accettazione dell'eredit\u00e0 \u00e8 l'atto di volont\u00e0 con il quale il \"delato\" (colui al quale \u00e8 stata offerta l'eredit\u00e0) acconsente a divenire successore dell'ereditando, entrando in possesso della sua quota ereditaria. L'articolo 459 del Codice civile stabilisce chiaramente la completezza della vicenda successoria con l'accettazione.\nDescrizione generale.\nL'accettazione dell'eredit\u00e0 \u00e8 atto unilaterale non recettizio, che non esige l'incontro con altra volont\u00e0 e pertanto produce retroattivamente l'acquisto dell'eredit\u00e0 quale risulta dalla delazione.\nLa volontariet\u00e0 dell'atto sta a dimostrare come la successione dell'erede al \"de cuius\" non sia automatica e immediata; inoltre, punta l'attenzione verso quel principio fondamentale che \u00e8 l'irretrattabilit\u00e0 dell'acquisto dell'eredit\u00e0 (semplificata nella frase \"semel heres, semper heres\"). L'accettazione di un'eredit\u00e0 potenzialmente perniciosa qualora ne ricorrono i presupposti pu\u00f2 essere revocata da parte dei creditori dell'accettante.\nTipologie.\nL'art. 474 del Codice civile stabilisce che l'accettazione possa essere espressa o tacita. La prima ipotesi si ha quando il delato dichiari, in un atto pubblico o in scrittura privata, che accetta l'eredit\u00e0. La forma scritta, in questo caso, \u00e8 stabilita sotto pena di nullit\u00e0.\nL'accettazione, inoltre pu\u00f2 essere \"pura e semplice\", nel caso in cui non si richieda il cosiddetto beneficio d'inventario (un controllo cio\u00e8 sui beni ereditari). L'accettazione pura e semplice pone il delato di fronte al rischio di ricevere una \"damnosa hereditas\", un'eredit\u00e0 cio\u00e8 composta, per esempio, solo di debiti. Per ovviare a questo rischio, \u00e8 ritenuta possibile, e in dati casi obbligatoria, l'accettazione dell'eredit\u00e0 col beneficio di inventario.\nEspressa.\nL'acquisto della qualit\u00e0 di erede \u00e8 subordinato all'accettazione. Prima dell'accettazione si parla di chiamato all'eredit\u00e0 e non di erede. Peraltro, l'accettazione retroagisce al momento dell'apertura della successione. Una volta acquisita con l'accettazione la qualifica di erede non \u00e8 pi\u00f9 possibile dismetterla, in ossequio al brocardo latino semel heres, semper heres.\nTacita.\nL'accettazione tacita, invece, si esprime da parte del delato attraverso atteggiamenti e azioni che potrebbe compiere solo in qualit\u00e0 di erede, e che quindi implicano una sua necessaria accettazione dell'eredit\u00e0. Siamo di fronte, cio\u00e8, a dei comportamenti concludenti, che esprimono una chiara volont\u00e0 da parte del soggetto che li compie.\nPer mezzo di rappresentante.\nL'accettazione pu\u00f2 essere eseguita per mezzo di rappresentante, necessariamente speciale trattandosi di atto eccedente l'ordinaria amministrazione. \u00c8 discusso se possa essere considerato atto di \"negotiorium gestio\", tuttavia anche chi ne ammette la possibilit\u00e0, trattandosi di atto eccedente l'ordinaria amministrazione, richiede la ratifica dell'interessato.\nPrescrizione del diritto.\nIl diritto di accettazione \u00e8 un diritto indisponibile (il titolare cio\u00e8 non pu\u00f2 disporne, nel senso materiale del termine) e suscettibile di essere trasmesso agli eventuali eredi del delato. Per ragioni di certezza e chiarezza di fronte ad altri soggetti, esso si prescrive in dieci anni (termine ordinario di prescrizione) decorrenti dal giorno di apertura della successione. Nel caso in cui l'apertura della successione sia sottoposta a una condizione (istituzione condizionale), il termine decorrer\u00e0 dal giorno dell'avveramento della condizione.\nVisto l'ampio termine di prescrizione, nel caso in cui sia necessario portare a compimento la successione in tempi brevi, i soggetti interessati possono richiedere all'autorit\u00e0 giudiziaria la fissazione di un termine di decadenza, entro cui cio\u00e8 il chiamato deve rendere noto se intende accettare l'eredit\u00e0 o rifiutarla. Decorso il termine, il chiamato perde il diritto di accettazione.\nL'intera operazione sopra descritta viene detta \"actio interrogatoria\"."}
{"id": "1943137", "revid": "1647404", "url": "https://it.wikipedia.org/wiki?curid=1943137", "title": "I'm Too Sexy", "text": "I'm Too Sexy \u00e8 una canzone del gruppo inglese Right Said Fred. Il singolo raggiunse la vetta della Billboard Hot 100 nei primi mesi del 1992, dopo essere rimasta per sei settimane al numero uno nel Regno Unito l'anno precedente.\nCanzone.\n\"I'm Too Sexy\" \u00e8 cantata dalla prospettiva di un fotomodello, compiaciuto del proprio aspetto, al punto di dichiararsi per l'intera durata del brano \"troppo sexy\" (\"too sexy\") per numerose cose. La parte strumentale del brano \u00e8 basata sul riff di chitarra di \"Third Stone from the Sun\" di Jimi Hendrix.\nUna nuova versione del brano intitolata \"I'm Too Sexy 2007\", prodotta dai Tastemakers, \u00e8 stata pubblicata nell'aprile 2007. Oltre ad essere una produzione aggiornata del vecchio brano, la nuova versione si differenzia perch\u00e9 non viene pi\u00f9 utilizzata \"Third Stone From The Sun\" nella parte strumentale. \u00c8 stato anche distribuito un nuovo video per il brano, insieme ad un'altra versione in cui la nuova canzone \u00e8 utilizzata sul video della versione del 1991.\nLa canzone originale fu votata alla posizione numero 49 della classifica delle \"50 canzoni pi\u00f9 brutte\" stilata dalla rivista Blender.\nNegli Stati Uniti i Right Said Fred sono considerati un caso di one-hit wonder, dato che \"I'm Too Sexy\" fu l'unico loro brano ad entrare in classifica. Tuttavia il gruppo ha avuto grande successo in Regno Unito, Germania e Giappone.\nNel 2017 il ritornello della canzone \u00e8 stato ripreso nel singolo \"Look What You Made Me Do\" di Taylor Swift.\nTracce.\nSingolo UK\nSingolo USA"}
{"id": "1943138", "revid": "28592", "url": "https://it.wikipedia.org/wiki?curid=1943138", "title": "Giuseppe Whitaker", "text": ""}
{"id": "1943142", "revid": "116800125", "url": "https://it.wikipedia.org/wiki?curid=1943142", "title": "Joseph Isaac Spadafora Whitaker", "text": "Biografia.\nLa famiglia dei Whitaker proveniva dallo Yorkshire. Era una ricca famiglia di magnati del XIX secolo nel West Yorkshire. \nIl padre Joseph Whitaker senior si era trasferito in Sicilia per aiutare lo zio materno Benjamin Ingham nelle sue imprese. Oltre ad inventare, produrre ed esportare il vino marsala, nel baglio Ingham-Whitaker, zio e nipote crearono una flotta di velieri che dalla Sicilia raggiungeva l'America del Nord e l'Estremo Oriente.\nJoseph Whitaker junior eredit\u00f2 vasti terreni agricoli dedicati ad uva e l'impero bancario del suo prozio Ingham. Abit\u00f2 a Palermo, luogo in cui fece edificare Villa Malfitano, un maniero italiano in stile Art Nouveau vicino a La Zisa sulla via Dante, dopo il suo matrimonio con Tina Scalia. Tina era la figlia del generale Alfonso Scalia che era arrivato in Sicilia con Garibaldi durante gli anni che hanno portato all'impresa dei Mille. Essi ebbero due figlie Norina e Delia; la pi\u00f9 grande delle quali, spos\u00f2 il generale Antonino Di Giorgio, che fu ministro della guerra del regno d'Italia. Quindi la famiglia era fermamente presente nell'alta societ\u00e0 italiana.\nIntanto aveva aggiunto al proprio cognome quello di Spadafora, che gli proveniva dalla prozia, duchessa Alessandra di Santa Rosalia, moglie di Benjamin Ingham senior.\nIn questi anni, l'et\u00e0 della Belle \u00c9poque, la casa \u00e8 stata la sede di sontuose feste organizzate dall'aristocrazia italiana e britannica. Tina Whitaker conosceva Richard Wagner, Benito Mussolini, Edoardo VIII, l'Imperatrice Eugenia e la Regina Mary. Attratta dalla compagnia di omosessuali, involontariamente si trov\u00f2 coinvolta nello scandalo dei gioielli della Corona irlandese.\nWhitaker fu fondatore e presidente della Societ\u00e0 per la prevenzione della crudelt\u00e0 sugli animali a Palermo.\nNel marzo del 1902 divenne presidente onorario del Palermo Football Club. Fu socio della societ\u00e0 rosanero fino agli anni venti.\nJoseph Whitaker mor\u00ec il 3 novembre 1936 ed \u00e8 seppellito assieme alla moglie e alle sue figlie nel cimitero acattolico ai Rotoli.\nLa figlia Delia, morta nel 1971, cre\u00f2 in suo onore la Fondazione Whitaker.\nOrnitologia.\nNel 1891, gi\u00e0 appassionato ornitologo, Whitaker ader\u00ec all'unione degli ornitologi britannici.\nDopo di ci\u00f2 partecip\u00f2 a varie spedizioni in Tunisia per raccogliere animali. Queste spedizioni proseguirono per un periodo di circa dieci anni, dal 1894 al 1904. I blocchi di appunti presi durante queste spedizioni contengono informazioni sulla storia naturale degli uccelli e allo stesso tempo di altra fauna della Tunisia.\nUccelli, nidi e uova dalla Tunisia erano custoditi all'interno di una d\u00e9pendance della Villa Malfitano insieme ad una collezione molto completa di uccelli siciliani ed alla collezione di Edward Dobson con specie provenienti dal Marocco. A questi vennero aggiunte specie di uccelli provenienti dalle vari paesi sulle coste del Mediterraneo.\nAlcuni uccelli provenienti dalla collezione tunisina di Whitaker sono custoditi presso il Natural History Museum di Londra. Le specie siciliane sono divise tra il Royal Scottish Museum e l'Ulster Museum.\nSpecie dedicate a Whitaker.\nLepre nordafricana (\"Lepus capensis whitakeri\") Thomas 1902\nCrocidura del nordafrica (\"Crocidura whitakeri\") De Winton 1898\nCoturnice di Sicilia (\"Alectoris graeca whitakeri\") Schiebel 1934\nGhiandaia nordafricana (\"Garrulus glandarius whitakeri\") Hartert 1903\nArcheologia.\nWhitaker dedic\u00f2 gli ultimi anni della sua vita all'archeologia ed alla ricerca archeologica, infatti acquist\u00f2 l'isola di Mozia in provincia di Trapani che era uno dei pi\u00f9 importanti centri punici della Sicilia, all'interno dell'isola \u00e8 presente la citt\u00e0 fondata nell'VIII secolo a.C.. Raccolse i suoi studi in un libro sugli scavi che venne pubblicato nel 1921."}
{"id": "1943145", "revid": "767487", "url": "https://it.wikipedia.org/wiki?curid=1943145", "title": "Lipik", "text": "Lipik \u00e8 una citt\u00e0 della regione di Po\u017eega e della Slavonia, in Croazia.\nStoria.\nNel XIX secolo era conosciuta in gran parte dell'Europa per le rinomate cure termali (stabilimenti in gran parte distrutti durante la guerra civile jugoslava).\nAlla citt\u00e0 \u00e8 stato dedicato il nome di \"Lipik\", un cratere sulla superficie di Marte. "}
{"id": "1943149", "revid": "716642", "url": "https://it.wikipedia.org/wiki?curid=1943149", "title": "Bridge Boys Football Club", "text": "Il Bridge Boys Football Club \u00e8 un club calcistico nigeriano di Lagos. \u00c8 stato fondato come Julius Berger FC nella met\u00e0 degli anni 70 dalla compagnia \"Julius Berger Nigeria PLC\", e nell'arco della sua storia ha vinto 2 campionati nazionali, nel 1991 e nel 2000, e due coppe nazionali (nel 1996 e nel 2002).\nFino al 2007 il club ha militato nella massima divisione nazionale. Nel 2008, dopo una profonda crisi di risultati, il club venne comprato dallo Stato federale di Lagos per circa 500 milioni di naira, e venne cos\u00ec rinominato \"Bridge Boys Football Club\". Attualmente milita nella Nigeria 1 Division, il secondo livello del calcio nigeriano.\nStoria.\nFondata nel 1975, questa squadra ha sede nella citt\u00e0 di Lagos ed \u00e8 una delle compagini pi\u00f9 titolate della Nigeria.\nGiocatori quali Taribo West, Sunday Oliseh, Samson Siasia, Emmanuel Amuneke, Rashidi Yekini, Garba Lawal e Mutiu Adepoju hanno giocato per il Julius Berger.\nNel 2007 il club ha militato nella Premier League nigeriana, ma nel 2008 la dirigenza ha deciso di sospendere le attivit\u00e0 della squadra, che riprender\u00e0 a giocare a partire dal campionato 2008-2009, sotto una nuova propriet\u00e0.\nAttualmente giocano allo Stadio Agege di 4000 posti.\nRosa attuale.\n\"Aggiornata al 15 marzo 2010.\""}
{"id": "1943150", "revid": "1522738", "url": "https://it.wikipedia.org/wiki?curid=1943150", "title": "Pakrac", "text": "Pakrac (IPA: ) \u00e8 una citt\u00e0 della Croazia nella regione di Po\u017eega e della Slavonia.\nLocalit\u00e0.\nIl comune di Pakrac \u00e8 suddiviso in 42 insediamenti (\"naselja\"):\nPresso gli insediamenti di Kapetanovo Polje e di Plo\u0161tine esiste una piccola comunit\u00e0 italiana (trentino-bellunese) risalente alla met\u00e0 dell'Ottocento, al tempo formata per lo pi\u00f9 da muratori e mattonai."}
{"id": "1943152", "revid": "123121906", "url": "https://it.wikipedia.org/wiki?curid=1943152", "title": "Genoa Cricket and Football Club 1922-1923", "text": "Questa voce raccoglie le informazioni riguardanti il Genoa Cricket and Football Club nelle competizioni ufficiali della stagione 1922-1923.\nStagione.\nLa societ\u00e0 si rinforza con gli acquisti del terzino Delfo Bellini dalla Sestrese e di Ettore Neri dalla Novese a cui si aggiunse il ritorno di Emilio Santamaria sempre dal club piemontese.\nIl 24 settembre il Genoa vince per la settima volta consecutiva la Coppa Lombardia, sconfiggendo l'Unione Sportiva Milanese, aggiudicandosi definitivamente il trofeo.\nIl \"grifone\" ottiene nella stagione 1922-1923 l'ottavo scudetto, ricordato per essere stato conquistato senza perdere nemmeno uno dei ventotto incontri disputati.\nLa stagione termin\u00f2 con 22 vittorie e 6 pareggi in 28 incontri, con 75 reti fatte e 21 subite.\nAl termine del campionato il Genoa part\u00ec alla volta di una tourn\u00e9e sudamericana, con tredici giocatori della rosa appena laureatasi campione d'Italia (Barbieri, Bellini, Bergamino I, Costella, Catto, De Pr\u00e0, De Vecchi, Leale, Moruzzi, Neri, Santamaria I e Sardi) integrata dai prestiti di Adolfo Baloncieri dall', Giovanni Moscardini dalla Lucchese, Enrico Romano dal Vado e Giuseppe Girani dal .\nTra l'agosto e il settembre 1923 i rossoblu disputarono quattro amichevoli: la prima, il 19 agosto, contro il \"Combinado del Norte\", rappresentativa delle migliori squadre capitoline, vide l'affermazione degli argentini per 2-1. Dopo di essa venne disputata una partita contro una selezione formata da giocatori provenienti da club della parte meridionale di Buenos Aires, vinta per 1-0 grazie a una rete di Catto. Successivamente il Genoa affront\u00f2, perdendo 2-1, la nazionale di calcio dell'Uruguay a Montevideo e infine la nazionale dell'Argentina, a cui impone il pareggio per 1-1.\nMaglie.\nLa maglia per le partite casalinghe presentava i colori attuali (anche se la dicitura ufficiale era rosso granato e blu) ma a differenza di oggi il blu era posizionato a destra.\nLa seconda maglia era la classica maglia bianca con le due strisce orizzontali rosso-blu sormontate dallo stemma cittadino.\nOrganigramma societario.\nArea direttiva\nArea tecnica"}
{"id": "1943155", "revid": "188116", "url": "https://it.wikipedia.org/wiki?curid=1943155", "title": "Whitaker", "text": "Altro.\nUn cognome simile \u00e8 Whittaker."}
{"id": "1943156", "revid": "599013", "url": "https://it.wikipedia.org/wiki?curid=1943156", "title": "Chiesa di San Giovanni Battista (Stella)", "text": "La chiesa di San Giovanni Battista \u00e8 un luogo di culto cattolico situato nella frazione di San Giovanni, in piazza Riccardo Poggi, nel comune di Stella in provincia di Savona. La chiesa \u00e8 sede della parrocchia omonima facente parte del vicariato di Albisola-Varazze della diocesi di Savona-Noli.\nL'edificio \u00e8 a croce latina sormontato da cupola, diviso in tre navate con due campanili in facciata. La piazza antistante, ampia e movimentata da scalinate, \u00e8 ornata da una bella fontana marmorea e dai disegni della pavimentazione a ciottoli bianchi e neri.\nNel territorio parrocchiale sorgono altri due edifici religiosi: la cappella della Madonna del Salto, in localit\u00e0 Salto e l'oratorio di San Sebastiano, a circa 100\u00a0m dalla parrocchiale.\nStoria.\nLa prima chiesa nacque probabilmente come cappella per i castellani in epoca medievale e divent\u00f2 parrocchia il 10 aprile 1568. L'antico edificio, oggi oratorio di San Sebastiano, fu abbandonato nella seconda met\u00e0 dell'Ottocento quando fu costruita l'attuale parrocchiale.\nI documenti dell'epoca riportano che il giorno 29 agosto 1886 il Santissimo Sacramento fu traslato dall'antica chiesa parrocchiale (che da quel momento fu \"dissacrata\") alla nuova con solenne processione per le vie del paese.\nDescrizione.\nL'interno non presenta dipinti o quadri di rilievo. Di nota l'altare maggiore e l'organo \"Nicomede Agati e F.lli\" del 1850, restaurato dal M\u00b0 Graziano Interbartolo nel 2003.\nSi conserva un crocifisso attribuito al Maragliano. Interessanti sono il gruppo ligneo raffigurante il \"Battesimo di Cristo\" opera del 1811 di Stefano Murialdo (restaurata nel 2011 da Antonio Silvestri) e la statua di \"San Rocco\", opera di Antonio Brilla.\nL'interno \u00e8 illuminato da numerose vetrate policrome rappresentanti santi."}
{"id": "1943159", "revid": "767487", "url": "https://it.wikipedia.org/wiki?curid=1943159", "title": "Pleternica", "text": "Pleternica \u00e8 una citt\u00e0 della Croazia nella regione di Po\u017eega e della Slavonia."}
{"id": "1943160", "revid": "181699", "url": "https://it.wikipedia.org/wiki?curid=1943160", "title": "Pace di Eisenburg", "text": "La pace di Eisenburg (o, secondo la lingua ungherese, di Vasv\u00e1r) chiuse il (9) 10 agosto 1664 la cosiddetta 4\u00aa guerra austro-turca. Con lo scambio dei documenti ratificati dall'imperatore Leopoldo I e dal sultano Mehmet IV, il trattato divenne valido dal 27 settembre 1664.\nAntefatti.\nI tentativi di autonomia del principe della Transilvania Giorgio II R\u00e1k\u00f3czi portarono fin dal 1657 ad una spedizione punitiva turca contro il loro insubordinato vassallo. L'imperatore del Sacro Romano Impero, Leopoldo I, cerc\u00f2 di sfruttare a suo favore l'instabile situazione del principato transilvano. Inoltre la costruzione della fortezza di Neu-Zirin sulla strategicamente importante confluenza della Mura e della Drava presso Kaniza da parte del conte croato Nicola Zrinski preoccupava i turchi. Il contrasto si aggrav\u00f2 e condusse infine alla guerra austro-turca del 1663/1664 durante la quale in Gran Visir ottomano Faz\u0131l Ahmed K\u00f6pr\u00fcl\u00fc nel 1663 occup\u00f2 varie piazzeforti asburgiche nell'Ungheria settentrionale.\nLe truppe imperiali al comando del Montecuccoli erano al momento insufficienti. All'inizio del 1664 gli Asburgo riuscirono a raccogliere un'armata sufficientemente grande, ancorch\u00e9 numericamente inferiore a quella turca, ed inoltre di composizione piuttosto eterogenea (si andava dai soldati bavaresi ai sassoni, dai brandeburghesi al piccolo contingente savoiardo, con persino un corpo di 6.000 francesi), da poter fronteggiare il nemico. La vittoria militare da parte del Montecuccoli sul Gran Visir ottomano Faz\u0131l Ahmed K\u00f6pr\u00fcl\u00fc, avvenuta presso Mogersdorf il 1\u00ba agosto 1664 acceler\u00f2 le trattative di pace che ebbero inizio subito dopo.\nTrattative di pace e firma degli accordi.\nSia gli Asburgo che gli ottomani erano pronti ad una conclusione della pace. Ma la parte asburgica, trovandosi in una posizione di forza, non voleva assecondare maggiori pretese. Nonostante che entrambi i contraenti l'11 aprile 1664 avessero discusso i preliminari per il termine delle ostilit\u00e0 (punto essenziale per un futuro trattato di pace), gli scontri in Ungheria proseguirono. Il 30 luglio le trattative fra i rappresentanti delle due parti erano giunte per l'ennesima volta ad un punto morto. Dopo le sconfitte ottomane di Levice (19 luglio) e di Mogersdorf (1\u00ba agosto), che avevano fermato l'offensiva turca nell'alta e nella bassa Ungheria, il Gran Visir Faz\u0131l Ahmet divenne pi\u00f9 orientato al raggiungimento di un compromesso. La chiusura positiva delle trattative di pace fu un successo di Simon Renigers. Questi risiedeva fin dal 1649 a Costantinopoli e come plenipotenziario dell'imperatore austriaco negli anni 1663/1664 and\u00f2 negli acquartieramenti del Gran Visir a riprendere segretamente le trattative di pace. Egli segu\u00ec anche le trattative ad Eisenburg dove gi\u00e0 il 10 agosto era stato raggiunto un accordo. Simon Reniger ed il Gran Visir si scambiarono i documenti che inviarono per la ratifica ai rispettivi sovrani. In Vienna il suggello dei patti concordati ad Eisenburg fu ancora una volta tirato per le lunghe, poich\u00e9 dopo Mogersdorf si sperava in ulteriori successi militari ed in particolare la riconquista della fortezza di Nov\u00e9 Z\u00e1mky. Le truppe imperiali non erano per\u00f2 abbastanza forti da poter sostenere un'offensiva od un assedio prolungato, n\u00e9 gli ottomani erano in grado di passare a loro volta all'attacco, cos\u00ec che essi rimasero ad un semplice temporeggiamento tattico lungo i confini sui fiumi R\u00e1ba e V\u00e1h. I documenti originali turchi furono ratificati ufficialmente in Vienna il 9 settembre e Reniger li ricevette il 20. Il 27 dello stesso mese, entrambi i documenti ratificati furono scambiati fra le parti.\nContenuti del trattato e suo significato.\nIl trattato conteneva in totale dieci articoli. I pi\u00f9 importanti sono:\n1 Sia le truppe ottomane che quelle asburgiche dovranno sgombrare le piazze occupate nel principato di Transilvania. Secondo un antico privilegio i ceti transilvani potranno scegliere liberamente un nuovo principe\n2 I comitati di Szabolcs e Szatm\u00e1r, che prima sottostavano al principe transilvano Giorgio R\u00e1k\u00f3czi, saranno sottomessi a Leopoldo I e dovranno pagare tributi sia al principato di Transilvania che all'Impero ottomano\n3 All'imperatore [asburgico] \u00e8 permesso, in questi due comitati, come anche agli ottomani ed ai transilvani nei loro territori, erigere piazzeforti. La fortezza di Sz\u00e9kelyhid verr\u00e0 smantellata\n6 \u00c8 vietato ad entrambe le parti ricostruire od occupare la fortezza di Kaniza (Neu-Zirin)\n8 All'imperatore [asburgico] \u00e8 permesso, quale indennizzo per la perdita della fortezza di Nov\u00e9 Z\u00e1mky, costruire sulla riva destra del fiume V\u00e1h\n10 Per \u201cconsolidare la pace e la buona amicizia\u201d dovranno essere scambiati legazioni e doni. Lo spontaneo dono dell'imperatore romano in segno di amicizia avr\u00e0 il valore di 200.000 fiorini\u201d che verr\u00e0 ricambiato da parte ottomana con \u201cdoni di uguale valore e misura\u201d\nLo scontento dell'elemento ungherese.\nI nobili ungheresi rimasero molto delusi dalle condizioni della pace e congiurarono contro l'imperatore. Il principale esponente il conte Wessel\u00e9nyi era morto in un incidente di caccia. L'imperatore fu spietato nei confronti degli altri congiurati che come il conte Ferenc N\u00e1dasdy furono pertanto arrestati e condannati a morte, pena che fu eseguita a Vienna. \nBibliografia.\nIn tedesco:"}
{"id": "1943169", "revid": "484362", "url": "https://it.wikipedia.org/wiki?curid=1943169", "title": "Stefano Felis", "text": "Stefano Felis visse a Bari, Praga e Napoli, dove frequent\u00f2 il circolo musicale di Gesualdo da Venosa. \u00c8 considerato il maggior esponente della scuola musicale barese, e fra i pi\u00f9 importanti dell'area meridionale italiana dell'epoca. Sacerdote, didatta e maestro di cappella, pubblic\u00f2 numerosi libri di madrigali, mottetti e messe; purtroppo, solo una piccola parte della sua produzione musicale profana \u00e8 sopravvissuta, mentre quella sacra sembra essersi tramandata integralmente. Ebbe probabilmente tra i suoi allievi Giovanni Battista Pace, Giovanni Donato Vopa, Pomponio Nenna e, secondo alcuni critici, Carlo Gesualdo."}
{"id": "1943170", "revid": "767487", "url": "https://it.wikipedia.org/wiki?curid=1943170", "title": "Brestovac", "text": "Brestovac \u00e8 un comune della Croazia nella regione di Po\u017eega e della Slavonia."}
{"id": "1943175", "revid": "767487", "url": "https://it.wikipedia.org/wiki?curid=1943175", "title": "\u010caglin", "text": "\u010caglin \u00e8 un comune della Croazia nella regione di Po\u017eega e della Slavonia."}
{"id": "1943176", "revid": "486946", "url": "https://it.wikipedia.org/wiki?curid=1943176", "title": "Palermo FBC", "text": ""}
{"id": "1943177", "revid": "767487", "url": "https://it.wikipedia.org/wiki?curid=1943177", "title": "Pranzo di ferragosto", "text": "Pranzo di ferragosto \u00e8 un film del 2008 scritto, diretto ed interpretato da Gianni Di Gregorio, all'esordio nella regia.\nPresentato alla Mostra del cinema di Venezia, il film ha vinto il Premio Venezia Opera Prima \"Luigi De Laurentiis\". Di Gregorio \u00e8 stato premiato come miglior regista esordiente dell'anno da entrambi i maggiori riconoscimenti cinematografici italiani, i David di Donatello e i Nastri d'argento.\nTrama.\nGianni \u00e8 un uomo di mezz'et\u00e0 che trascorre le sue giornate prevalentemente tra casa e osteria. \u00c8 figlio unico di madre vedova, una nobildonna decaduta, capricciosa e un tantino opprimente di cui deve occuparsi. Madre e figlio vivono insieme in un appartamento di Trastevere e faticano a tirare avanti, essendo ricoperti di debiti. Il 14 agosto, nel bel mezzo dell'afa estiva, Alfonso, l'amministratore di condominio, si presenta alla loro porta per riscuotere quanto gli \u00e8 dovuto, e finisce per proporre a Gianni l'estinzione di tutte le spese condominiali in cambio di un favore: ospitargli l'anziana madre, Marina, per la notte e il successivo giorno di Ferragosto in modo che lui possa partire per le terme per curare la sua dermatite. L'accordo non prevede per\u00f2 l'arrivo anche di una seconda signora, la zia di Alfonso, Maria, una simpatica anziana con qualche problema di memoria e molto esperta nel cucinare la pasta al forno, ma l'amministratore convince Gianni a ospitarla offrendogli del denaro.\nIl protagonista \u00e8 poi obbligato, suo malgrado, a offrire asilo a una terza \"mamma sola\": l'amico e medico di famiglia Marcello, giunto per fare a Gianni una visita di controllo in seguito a un malore, chiede di potergli affidare la madre in quanto, essendo assente per ferie la badante rumena e dovendo Marcello ricoprire il turno di notte in ospedale, l'anziana signora, Grazia (che non pu\u00f2 mangiare diversi tipi di cibi e deve assumere una lunga serie di medicinali in momenti precisi), rimarrebbe sola troppo a lungo.\nDa qui inizia una serie di simpatiche avventure in cui Gianni si trova coinvolto per via dei diversi caratteri e personalit\u00e0 delle anziane, fino a quando pranzano tutti insieme in allegria il successivo giorno di Ferragosto. Quando arriva il momento di andare via, per\u00f2, le quattro signore offrono una grossa somma per rimanere e Gianni non pu\u00f2 che accettare.\nCast.\nAd eccezione di Alfonso Santagata e Gianni Di Gregorio il film \u00e8 interamente recitato da attori non professionisti . Gianni Di Gregorio affronta la sua prima esperienza alla regia da solista attingendo dalla propria esperienza di uomo figlio e regalando una svolta a un fatto realmente accaduto.\nIncassi.\nIl film ha totalizzato, complessivamente, \u20ac 2.143.000."}
{"id": "1943179", "revid": "277947", "url": "https://it.wikipedia.org/wiki?curid=1943179", "title": "Jak\u0161i\u0107", "text": "Jak\u0161i\u0107 \u00e8 un comune della Croazia nella regione di Po\u017eega e della Slavonia."}
{"id": "1943180", "revid": "1924342", "url": "https://it.wikipedia.org/wiki?curid=1943180", "title": "American Society of Composers, Authors and Publishers", "text": "LAmerican Society of Composers, Authors and Publishers (ASCAP) \u00e8 un'organizzazione non a scopo di lucro statunitense che protegge i diritti d'autore musicali dei propri membri attraverso un monitoraggio delle esecuzioni pubbliche delle loro composizioni, siano esse via radio, TV, Internet o in esibizioni dal vivo, e ottenendone i relativi emolumenti. L'ASCAP raccoglie i pagamenti dagli utilizzatori della musica creata dai propri membri, quindi li ridistribuisce ai propri associati sotto forma di diritti d'autore (\"royalties\"). In effetti, questo sistema \u00e8 il frutto di un compromesso: quando una canzone altrui viene suonata o trasmessa, l'utilizzatore non deve pagare direttamente il proprietario dei diritti, n\u00e9 l'autore deve fatturare la propria musica ad una stazione radio o altro \"mass media\" affinch\u00e9 questo possa utilizzarla.\nNel 2005, l'ASCAP ha raccolto 750 milioni di dollari in pagamenti di licenze e distribuito 646 milioni in diritti ai propri membri. Negli Stati Uniti l'ASCAP compete con altre due organizzazioni che utilizzano metodi analoghi a favore dei propri associati: la \"BMI\" e la \"SESAC\" (originariamente \"Society of European Stage Authors and Composers\").\nStoria.\nASCAP fu fondata a New York il 13 febbraio, 1914 per proteggere le composizioni musicali dei propri associati, in gran parte scrittori ed editori allora affiliati con la Tin Pan Alley. Tra i primi soci della ASCAP si possono ricordare Irving Berlin, Otto Harbach, James Weldon Johnson, Jerome Kern e John Philip Sousa. In poco tempo molti altri autori divennero membri dell'associazione. Ad agosto 2007, ASCAP dichiarava di rappresentare 300.000 tra autori, compositori ed editori musicali.\nNel 1919, ASCAP e la Performing Right Society della Gran Bretagna sottoscrissero il primo accordo per la rappresentanza dei membri della consociata nel proprio territorio. Attualmente, ASCAP ha raggiunto accordi simili con associazioni di tutto il mondo e difende negli Stati Uniti gli interessi di centinaia di migliaia di artisti.\nL'avvento della radio negli anni venti rappresent\u00f2 una nuova fonte di introiti per la ASCAP. Le stazioni radio diffondevano inizialmente soltanto musica dal vivo, pagando direttamente gli artisti. Pi\u00f9 tardi la trasmissione di musica registrata divenne prevalente. ASCAP cominci\u00f2 allora a raccogliere pagamenti di diritti dalle radio. Tra il 1931 e 1939, i ricavi si incrementarono del 400%.\nNel 1940, quando ASCAP tent\u00f2 di raddoppiare le tariffe per le licenze, le radio cominciarono a boicottare la ASCAP e fondarono una propria organizzazione, la Broadcast Music Incorporated (BMI). Per un periodo di 10 mesi, durato dal 1\u00ba gennaio al 29 ottobre 1941, nessuna musica licenziata da ASCAP (1.250.000 canzoni) fu trasmessa dalle stazioni radio NBC e CBS. In sostituzione diffusero pi\u00f9 musica locale e popolare e stili come il rhythm &amp; blues o il country, che erano generalmente ignorati dalla ASCAP. Quando finalmente la frattura si ricompose, ASCAP si accord\u00f2 per tariffe di molto inferiori all'anno precedente. Negli anni cinquanta e negli anni sessanta, ASCAP intent\u00f2 una serie di cause legali nel tentativo di recuperare le posizioni perse in seguito al boicottaggio del 1941, ma senza successo.\nAttualmente, ASCAP \u00e8 ancora una delle principali agenzie con oltre 11.500 stazioni radio commerciali e 2000 non commerciali paganti licenze. ASCAP fu anche la prima organizzazione americana a distribuire diritti per la trasmissione via Internet, e continua tuttora ad assicurare licenze per siti web, fornitori di musica digitale ed altri nuovi media.\nASCAP Award.\nASCAP assegna ai propri associati di spicco una serie di premi annuali, suddivisi in nove categorie: \"Pop, \"Rhythm e Soul\", \"Film e Televisione\", \"Latina\", \"Country\", \"Christian\", \"Rock\", \"Metal\", \"Rap\", \"Concert Music\". In aggiunta, ASCAP include musicisti jazz nella sua Jazz Wall of Fame con una cerimonia annuale che si tiene presso la sede di New York della societ\u00e0.\nAttraverso il programma ASCAPlus Awards, ASCAP ricompensa quegli autori i cui lavori sono principalmente rappresentati in luoghi o con mezzi fuori dal controllo dell'associazione. Una commissione indipendente valuta i lavori e assegna premi in denaro ai membri meritevoli cos\u00ec come ad autori le cui opere hanno un evidente valore intrinseco. ASCAP \u00e8 l'unica organizzazione del settore con un programma di riconoscimenti in denaro di questo genere. Una critica comune \u00e8 dovuta al fatto che i riconoscimenti sono piuttosto modesti, normalmente nell'ordine dei 25 - 100 dollari.\nASCAP Web Tools.\nNel 2004 ASCAP ha stretto un accordo con Nimbit, Inc. per offrire \"ASCAP Web Tools\" ai soci. Nel 2008 ASCAP ha esteso l'accordo con Nimbit per creare una edizione ASCAP della piattaforma di Nimbit. Il sito offre accesso a negozi virtuali, content management centralizzato, distribuzione online, web design, e servizi di email cos\u00ec come servizi e applicazioni per MySpace e Facebook.\n\u201cI Create Music\u201d EXPO.\nNell'aprile 2006, ASCAP ha inaugurato il suo annuale \u201cI Create Music\u201d EXPO, la prima conferenza nazionale completamente dedicata alla composizione e al cantautorato. La prima edizione dell'EXPO ha presentato workshop, gruppi di lavoro e spettacoli con figure di spicco di vari generi e settori dell'industria musicale. La seconda edizione si \u00e8 svolta tra il 19 aprile e 21 aprile del 2007.\nCritiche.\nASCAP ha attirato l'attenzione dei media nel 1996 quando ha minacciato le associazioni scout americane Girl Scouts of the USA e Boy Scouts of America di agire legalmente per il mancato pagamento dei diritti delle canzoni cantate nei campi scout. Queste minacce furono in seguito ritrattate.\nASCAP viene anche criticata per operazioni non sempre trasparenti, incluso il rifiuto di divulgare le registrazioni delle presenze dei membri del consiglio, le note dei meeting e le motivazioni che portano alla determinazione del valore della tariffa per una determinata canzone o composizione."}
{"id": "1943181", "revid": "43746061", "url": "https://it.wikipedia.org/wiki?curid=1943181", "title": "Messina FC", "text": ""}
{"id": "1943182", "revid": "767487", "url": "https://it.wikipedia.org/wiki?curid=1943182", "title": "Kaptol", "text": "Kaptol \u00e8 un comune della Croazia nella regione di Po\u017eega e della Slavonia."}
{"id": "1943186", "revid": "767487", "url": "https://it.wikipedia.org/wiki?curid=1943186", "title": "Velika", "text": "Velika \u00e8 un comune della Croazia nella regione di Po\u017eega e della Slavonia."}
{"id": "1943187", "revid": "599013", "url": "https://it.wikipedia.org/wiki?curid=1943187", "title": "FIARC", "text": ""}
{"id": "1943189", "revid": "767487", "url": "https://it.wikipedia.org/wiki?curid=1943189", "title": "Mursko Sredi\u0161\u0107e", "text": "Mursko Sredi\u0161\u0107e \u00e8 una citt\u00e0 della Croazia di 6.548 abitanti situata nella parte settentrionale dello stato nella Regione del Me\u0111imurje. Si trova lungo le sponde del fiume Mura, il confine naturale tra Croazia e Slovenia, a soli 3\u00a0km dall'Ungheria.\nQui nacque il calciatore Sre\u0107ko Bogdan. "}
{"id": "1943191", "revid": "966374", "url": "https://it.wikipedia.org/wiki?curid=1943191", "title": "Kutjevo", "text": "Kutjevo \u00e8 una citt\u00e0 della Croazia nella regione di Po\u017eega e della Slavonia."}
{"id": "1943192", "revid": "6923", "url": "https://it.wikipedia.org/wiki?curid=1943192", "title": "Settefolli", "text": "Settefolli \u00e8 un film per la TV del 1982, diretto da Marcello Ciorciolini e trasmesso da Rai 3 nell'ambito della serie \"Che fai, ridi?\".\nTrama.\nIl film si sviluppa come un documentario dove il narratore illustra lo svolgersi di una giornata tipica del paesello, dall'aspetto piuttosto isolato. A dispetto di ci\u00f2, gli abitanti sembrano ricchi di interessi culturali e sociali: in piazzetta si legge il \"Financial Times\", dopo il lavoro si partecipa a dibattiti, tavole rotonde, iniziative artistiche. Del resto la comunit\u00e0 vanta tra i suoi anziani concittadini diverse dotte personalit\u00e0: storici, musicisti, scienziati, reduci di guerra, i quali arricchiscono la popolazione tutta con la loro esperienza, arte o scienza.\nUn giorno un ricco sceicco arabo disturba la quiete del paese, presentandosi in fuoriserie con il suo corteo di mogli, intenzionato ad acquistare le mura e le donne del villaggio. Ma dovr\u00e0 vedersela con la vecchia guardia settefollina.\nPersonaggi.\nBracardi si prodiga in una serie di personaggi, i quali, bench\u00e9 tutti un po' folli, sono otto a dispetto del titolo dell'opera.\nProduzione.\nIl film \u00e8 ambientato nell'omonimo immaginario paesello di un improbabile Appennino Tosco-Amatriciano. Il protagonista \u00e8 Giorgio Bracardi che sfoggia il suo repertorio di personaggi radiofonici e televisivi cui vengono assegnati ruoli chiave nella ristretta comunit\u00e0 paesana."}
{"id": "1943193", "revid": "599013", "url": "https://it.wikipedia.org/wiki?curid=1943193", "title": "Jfa", "text": ""}
{"id": "1943194", "revid": "1266208", "url": "https://it.wikipedia.org/wiki?curid=1943194", "title": "Genoa Cricket and Football Club 1923-1924", "text": "Questa voce raccoglie le informazioni riguardanti il Genoa Cricket and Football Club nelle competizioni ufficiali della stagione 1923-1924.\nStagione.\nDopo il successo ottenuto nella stagione 1922-1923, si aggiudica anche la Prima Divisione 1923-1924.\nGrazie a un ottimo attacco formato da Sardi, Santamaria e Catto, il Genoa su 26 incontri segn\u00f2 57 reti, subendone solamente 15, grazie alla difesa formata da De Pr\u00e0, De Vecchi, Bellini e dalla mediana Barbieri Burlando Leale.\nMaglie.\nLa maglia per le partite casalinghe presentava i colori attuali (anche se la dicitura ufficiale era rosso granato e blu) ma a differenza di oggi il blu era posizionato a destra.\nOrganigramma societario.\nArea direttiva\nArea tecnica"}
{"id": "1943198", "revid": "547992", "url": "https://it.wikipedia.org/wiki?curid=1943198", "title": "Luciano Roman", "text": "Biografia.\nHa svolto la professione di attore con registi teatrali italiani tra i quali Giorgio Strehler, Luca Ronconi, Luigi Squarzina, Massimo Castri, Egisto Marcucci. Nel 1990, a Montegrotto Terme, riceve il Premio Hystrio alla Vocazione. Ha recitato, tra gli altri spettacoli, ne \"Le baruffe chiozzotte\" di Goldoni per la regia di Strehler del 1992, \"Amoretto\" di Arthur Schnitzler per la regia di Massimo Castri, \"Il candelaio\" di Giordano Bruno, regia di Luca Ronconi, \"Il bugiardo\" di Goldoni, regia di Giulio Bosetti. In televisione ha partecipato ai telefilm prodotti da Alessandra Valeri Manera che hanno come protagonista Cristina D'Avena, in cui ha ricoperto il ruolo di Michele. \u00c8 stato il testimonial pubblicitario in spot per T\u00e8 Infr\u00e9, nel ruolo di un direttore d'orchestra, dove compariva ripetutamente pronunciando la frase \"\u00e8 buono qui, \u00e8 buono qui\". Partecipa alla soap opera \"Vivere\" come protagonista, dal settembre 2007 a maggio 2008, nel ruolo dell'architetto Lorenzo Ponti. A partire dal 13 settembre 2013 entra come protagonista nella soap opera \"Cento Vetrine\", dove interpreta il ruolo di Leonardo Brera.\nTeatro.\nCos\u00ec \u00e8 se vi pare di Pirandello, regia di Giulio Bosetti - produzione televisiva Compagnia di teatro Carcano\nTeatro Quirino Roma"}
{"id": "1943200", "revid": "830939", "url": "https://it.wikipedia.org/wiki?curid=1943200", "title": "Alessandro di Hales", "text": "Biografia.\nNato in Inghilterra nell'attuale Winchcombe, nel Gloucestershire, ricevette una prima formazione nel monastero di Hales e comp\u00ec poi gli studi a Parigi, dove insegn\u00f2 per molti anni. Entr\u00f2 nell'ordine francescano nel 1231, cos\u00ec da essere il primo dei filosofi e teologi appartenenti a quest'Ordine, acquistando un prestigio tale che san Bonaventura ammetter\u00e0 di essersi generalmente basato sulla sua autorit\u00e0.\nL'opera a lui attribuita, la \"Summa universae theologiae\" o \"Summa fratris Alexandri Halensis\" \u00e8 in realt\u00e0 un testo che raccoglie, oltre ai suoi contributi, anche quelli di suoi allievi, Jean de La Rochelle, Oddone di Rigaud e Guglielmo Melitone, venendo cos\u00ec a costituire il resoconto del pensiero teologico francescano della met\u00e0 del XIII secolo, impegnato a contrastare l'aristotelismo platonizzante di Avicenna e il platonismo di Avicebron."}
{"id": "1943203", "revid": "1632387", "url": "https://it.wikipedia.org/wiki?curid=1943203", "title": "The Dubliners", "text": "I The Dubliners sono stati un gruppo folk irlandese.\nSicuramente tra i maggiori interpreti del genere folk di stampo irlandese e musica celtica, iniziarono la loro attivit\u00e0 nel 1962 e divennero noti per il loro stile semplice ma allo stesso tempo coinvolgente, fatto di sole voci, chitarre e violino. Sono ricordati per la rivisitazione di canzoni popolari irlandesi, tra cui ricordiamo \"Whiskey in The Jar\", \"Seven Drunken Nights\", \"Rocky Road to Dublin\" (la cui cover venne utilizzata nella colonna sonora del film del 2009 Sherlock Holmes) e la versione folk rock di \"The Irish Rover\", pubblicata assieme ai The Pogues nel 1987.\nLa formazione sub\u00ec vari avvicendamenti nel corso degli anni, anche a causa della morte di alcuni dei componenti.\nIl gruppo cess\u00f2 di esistere nel 2012. Attualmente, alcuni ex membri continuano a suonare con il nome di \"The Dublin Legends\".\nStoria.\n1962-1974\nIl gruppo si form\u00f2 nel 1962 e inizi\u00f2 a farsi conoscere suonando regolarmente nell'O'Donoghue's Pub di Dublino.\nInizialmente erano conosciuti come \"The Ronnie Drew Ballad Group\" ed erano formati da Ronnie Drew, Luke Kelly, Ciar\u00e1n Bourke e Barney McKenna. Poich\u00e9 non era gradito a Drew il nome venne cambiato presto e venne scelto \"Dubliners\" perch\u00e9 proprio in quel periodo Kelly stava leggendo \"The Dubliners\" di James Joyce. Il gruppo esord\u00ec nel 1964 con l'album \"The Dubliners\".\nRonnie Drew durante la sua giovinezza fu in Spagna, dove impar\u00f2 a suonare la chitarra flamenca; per la maggior parte della sua carriera, accompagn\u00f2 le sue canzoni con una chitarra spagnola. La sua voce particolarissima e inconfondibile \u00e8 stata paragonata \"al suono del coke schiacciato sotto a una porta\". Drew lasci\u00f2 una prima volta il gruppo nel 1974 per passare pi\u00f9 tempo con la famiglia e fu sostituito da Jim McCann; torn\u00f2 cinque anni dopo e rimase col gruppo fino al 1995 (anche se si riun\u00ec con la band in occasione del 40\u00ba anno di attivit\u00e0), quando fu sostituito da Paddy Reilly. Nel settembre 2006 a Drew venne diagnosticato un tumore alla gola, malattia che ne ha provocato la morte il 16 agosto 2008. Alcuni dei suoi pi\u00f9 importanti contributi ai Dubliners sono stati \"Seven Drunken Nights\", la sua interpretazione di \"Finnegan's Wake\" e \"McAlpine's Fusiliers\".\nLuke Kelly, militante comunista e pacifista convinto, era anche attore (nel 1973 recit\u00f2 in \"Jesus Christ Superstar\" nel ruolo di Erode); suonava il banjo a cinque corde e aveva una voce calda e appassionata. Kelly ha interpretato molte versioni significative di varie canzoni: le tradizionali come \"Black Velvet Band\", \"Whiskey in the Jar\" e \"Home Boys Home\"; ma anche \"The Town I Loved So Well\" di Phil Coulter, al quale fu legato da profonda amicizia, \"Dirty Old Town\" di Ewan MacColl, e \"Raglan Road\", il cui testo \u00e8 del famoso poeta irlandese Patrick Kavanagh. Nel 1980 a Luke Kelly fu diagnosticato un tumore al cervello. Sebbene inizialmente la chemioterapia sembrasse funzionare, in un secondo tempo peggior\u00f2 ancora. A causa di questo, il gruppo decise di rimpiazzarlo nel 1982 con Sean Cannon. Kelly comunque and\u00f2 avanti a cantare fino a due mesi dalla morte (avvenuta il 30 gennaio 1984), anche se alle volte era troppo malato per cantare e altre crollava sul palco. Uno dei suoi ultimi concerti, ad Amsterdam nel 1983, fu registrato e pubblicato come album nel 1985 col nome di \"Live in Carr\u00e9\". Nel 2004 la citt\u00e0 di Dublino ha deciso di erigergli una statua in bronzo nell'area pedonale vicino a Grafton Street.\nBarney McKenna \u00e8 stato un talentuoso suonatore di banjo tenore, mandolino e concertina, sebbene non sapesse leggere la musica. Durante i concerti interpretava canzoni marinaresche (nel tempo libero amava navigare) e d'amore, col minimo accompagnamento musicale. \u00c8 inoltre divenuto famoso per essere un grande narratore di storie. \u00c8 morto improvvisamente il 5 aprile 2012 nella sua casa di Howth, nei pressi di Dublino.\nCiar\u00e1n Bourke era un cantante, ma suonava anche chitarra, tin whistle e armonica a bocca. Parlava fluentemente il gaelico e interpret\u00f2 canzoni in quella lingua, come \"Peggy Lettermore\" e \"Preab san ol\". Nel 1974 ebbe un'emorragia cerebrale, crollando sul palco. In un primo tempo ebbe un miracoloso recupero, ma in seguito ebbe un altro attacco che gli paralizz\u00f2 la parte sinistra del corpo. Bourke mor\u00ec il 10 maggio del 1988. La band sper\u00f2 sempre in un suo ritorno. Infatti non ingaggiarono mai un quinto membro ufficiale per sostituirlo fino alla sua morte e non smisero mai di dividere i guadagni con lui.\nJohn Sheahan suona il violino e il mandolino. Proveniente da una famiglia borghese, era l'unico membro della band ad avere una vera istruzione musicale, oltre che a essere astemio. Si un\u00ec al gruppo nel 1964, a partire dall'album \"In concert,\" e nel corso degli anni contribu\u00ec soprattutto con le gighe e i \"reel\" strumentali, oltre che con composizioni originali come \"The Marino Waltz.\" Unico superstite della formazione pi\u00f9 gloriosa della band, ha deciso nel 2014 di ritirarsi dopo cinquant'anni di carriera.\nBobby Lynch si un\u00ec al gruppo nel 1964 come sostituto di Luke Kelly, che si trasfer\u00ec in Inghilterra per un anno. Partecip\u00f2 al secondo album, \"In concert\", fino al ritorno di Kelly nel 1965. Mor\u00ec suicida il 2 ottobre del 1982.\nLa formazione con Drew, Kelly, Bourke, McKenna e Sheahan \u00e8 ritenuta dai critici e dai fan quella \"classica\", e dur\u00f2 fino al ritiro di Bourke nel 1974 e all'album \"Live\". I Dubiners trasformarono in modo radicale l'immagine stereotipata e spesso troppo compassata dei musicisti folk: con le loro barbe e capelli lunghi, i loro vestiti informali, la loro simpatia irriverente e uno stile di vita segnato da enormi quantit\u00e0 di alcol, portarono il folk al di fuori dei ristretti circuiti tradizionali rendendolo appetibile soprattutto ai giovani.\nA questa formazione si devono album di grande valore: il \"live\" \"Finnegan Wakes\" (1966), che riflette in modo ironico i fermenti sociali e politici che di l\u00ec a poco porteranno alla contestazione giovanile in Europa; \"A Drop of the Hard Stuff\" (1967), che contiene il singolo \"Seven Drunken Nights\" che sorprendentemente entr\u00f2 in classifica e fu censurato per il suo contenuto sessualmente esplicito; \"Revolution\" (1970), che mostr\u00f2 un \"sound\" pi\u00f9 complesso e \"adulto\" grazie al contributo del compositore Phil Coulter.\nQuasi tutte le canzoni dei Dubliners sono tradizionali, ma reinterpretate con una verve e un'energia caratteristiche, soprattutto nei ritornelli, che sono molto orecchiabili. La maggior parte delle canzoni sono \"drinking songs\" che esaltano la birra, il whiskey, l'ambiente del pub, l'allegria e l'amore; ma non mancano \"rebel songs\" sulla lotta irlandese per l'indipendenza (\"Foggy Dew\", \"God Save Ireland\", \"The Rising of the Moon\", \"A Nation Once Again\") e canzoni sull'emigrazione.\n1974-2012\nNel 1974 Ciar\u00e1n Bourke fu costretto a ritirarsi per i postumi dell'ictus che lo aveva colpito, e Ronnie Drew si ritir\u00f2 per passare pi\u00f9 tempo con la famiglia; la band allora prosegu\u00ec in quattro, dopo aver ingaggiato il cantante e chitarrista Jim McCann (morto il 5 marzo del 2015), di cui rimasero famose le interpretazioni di Carrickfergus e \"Lord of the Dance\".\nNel 1979 Ronnie Drew riprese il suo posto nella band e McCann ne usc\u00ec; nel 1983 fu ingaggiato il cantante e chitarrista Sean Cannon (nato a Galway nel 1940) per sostenere ed eventualmente sostituire Luke Kelly, che a causa della malattia non era sempre in grado di esibirsi.\nNel 1988 il gruppo torn\u00f2 a essere costituito da cinque membri con l'ingresso del chitarrista Eamon Campbell; nel 1995 Ronnie Drew lasci\u00f2 definitivamente il gruppo e fu rimpiazzato dal cantante e chitarrista Paddy Reilly, che rimase famoso soprattutto per la sua interpretazione di \"The Fields of Athenry\". Infine, nel 2005 Paddy Reilly lasci\u00f2 il posto a Patsy Watchorn (voce, chitarra, bodhr\u00e1n), proveniente dai Dublin City Ramblers. Ormai della formazione originaria erano rimasti solo McKenna e Sheahan.\nAlla morte di McKenna nel 2012, entr\u00f2 nel gruppo il talentuoso suonatore di banjo Gerry O'Connor, ma pochi mesi dopo, a ottobre, John Sheahan annunci\u00f2 la sua intenzione di lasciare il gruppo al termine del tour che celebrava i 50 anni di attivit\u00e0. A questo punto i Dubliners si sciolsero; i restanti membri (Sean Cannon, Eamonn Campbell, Patsy Watchorn e Gerry O'Connor) continuano a esibirsi con il nome di \"The Dublin Legends\" o \"The Spirit of the Dubliners\".\nCuriosit\u00e0.\nNel 2009 la loro versione di \"Rocky Road to Dublin\" \u00e8 stata utilizzata nel film \"Sherlock Holmes\" diretto da Guy Ritchie.\nIl loro brano \"On Raglan Road\" \u00e8 stato utilizzato nel film \"In Bruges (film 2008)\" diretto da Martin McDonagh."}
{"id": "1943208", "revid": "767487", "url": "https://it.wikipedia.org/wiki?curid=1943208", "title": "Orahovica", "text": "Orahovica \u00e8 una citt\u00e0 della Croazia nella regione di Virovitica e della Podravina."}
{"id": "1943212", "revid": "287204", "url": "https://it.wikipedia.org/wiki?curid=1943212", "title": "Il lago delle nebbie", "text": "Il lago delle nebbie \u00e8 il secondo libro della serie \"Il magico mondo di Deltora\". Il libro \u00e8 stato adattato negli episodi 4-5-6-7 dell'anime \"Deltora Quest\".\nTrama.\nLief, Barda e Jasmine continuano il loro viaggio alla ricerca delle pietre che componevano la Cintura di Deltora. La loro prossima meta \u00e8 il lago delle nebbie, oscuro luogo che fa parte dei territori della strega Thaegan. Ma il viaggio \u00e8 pieno di pericoli: infatti all'inizio devono superare gli indovinelli di un gigante al servizio della strega, poi il salvataggio di Manus, un ralad (una razza di abili costruttori) catturato dalle Guardie Grigie e uno scontro con due dei tredici figli di Thaegan Jin e Jod. Ma con l'aiuto di Manus arriveranno al Lago delle nebbie, dove affronteranno Soldeen, un mostro al servizio della strega che custodisce la seconda pietra, il rubino, e dovranno anche fronteggiare la perfida Thaegan."}
{"id": "1943213", "revid": "767487", "url": "https://it.wikipedia.org/wiki?curid=1943213", "title": "Slatina (Croazia)", "text": "Slatina (in ungherese \"Szalatnok\") \u00e8 una citt\u00e0 della Croazia nella regione di Virovitica e della Podravina."}
{"id": "1943227", "revid": "1982", "url": "https://it.wikipedia.org/wiki?curid=1943227", "title": "Azione termoregolatrice del mare", "text": "L'azione termoregolatrice del mare \u00e8 un processo che si instaura nelle zone in prossimit\u00e0 della costa. \nA causa della sua enorme massa d'acqua, e quindi della sua altissima capacit\u00e0 termica, il mare cambia la sua temperatura in modo molto pi\u00f9 lento rispetto alla terra emersa. Questo meccanismo genera una differenza di temperatura tra il mare e la terra che provoca uno scambio di calore tra questi, cos\u00ec che d'estate il mare (pi\u00f9 freddo della terra) assorbe spontaneamente calore dalla terra vicina e d'inverno lo rilascia gradualmente.\nLa conseguenza di questo fenomeno \u00e8 che gli ambienti circostanti al mare, e in generale ai grandi specchi d'acqua, hanno un clima pi\u00f9 mite con minore escursione termica annuale: meno afoso d'estate e leggermente pi\u00f9 caldo in inverno. \nUn esempio di questo fenomeno \u00e8 ben rappresentato dal mar Mediterraneo. Questo mare, essendo chiuso (ovvero comunica con gli oceani attraverso aperture poco ampie e poco profonde), \u00e8 perci\u00f2 composto da acque tiepide. Esse, rilasciando lentamente il calore assorbito con il riscaldamento solare, addolciscono il clima delle regioni che vi si affacciano, che \u00e8 cos\u00ec molto gradevole: in estate l'aria \u00e8 secca e calda, ma ventilata; in inverno \u00e8 fredda ma mai gelida. L'escursione termica risulter\u00e0 quindi poco elevata, grazie al mare che attenua gli sbalzi di temperatura. "}
{"id": "1943233", "revid": "108424366", "url": "https://it.wikipedia.org/wiki?curid=1943233", "title": "Vittore Zanetti Zilla", "text": "Biografia.\nCompie gli studi tecnici a Venezia e nel frattempo si accosta alla pittura frequentando lo studio di Giacomo Favretto, amico di famiglia. Dopo aver ottenuto la licenza superiore nel 1882, decide di apprendere i primi rudimenti dell'arte sotto la guida di Egisto Lancerotto.\nNel 1884 parte per Napoli e la Sicilia dove svolge il servizio militare, al termine del quale rientra a Venezia per poi spostarsi per alcuni anni con la famiglia in Abruzzo, dove lavora come insegnante. Non interrompe tuttavia le proprie ricerche artistiche e nel 1898 intraprende un viaggio in pi\u00f9 tappe attraverso l'Europa, stingendo contatti in particolare con i paesaggisti francesi.\nPartecipa alle esposizioni internazionali d'arte di Venezia sin dalla prima edizione nel 1895 (con una personale nel 1914), affermandosi per i suoi paesaggi lagunari caratterizzati da un gusto decorativo non privo di influenze d'oltralpe. Sperimenta l'acquerello e la pittura a tempera verniciata, tecnica quest'ultima che gli permette di ottenere colori brillanti e puri. Tra le esposizioni internazionali ricordiamo quelle di Monaco nel 1893 e di Buenos Aires nel 1910.\nDopo la disfatta di Caporetto, durante la prima guerra mondiale, si rifugia a Milano dove risieder\u00e0 negli anni a seguire, organizzando due mostre personali alla Galleria Pesaro, nel 1918 e nel 1920.\nDel 1925 \u00e8 il dipinto, olio su compensato, \"Lance sulla spiaggia\", oggi nella Collezione Pedriali, confluita nella Pinacoteca civica di Forl\u00ec."}
{"id": "1943237", "revid": "767487", "url": "https://it.wikipedia.org/wiki?curid=1943237", "title": "Black Symphony", "text": "Black Symphony \u00e8 il terzo DVD della symphonic metal band olandese Within Temptation, pubblicato il 22 settembre 2008 in 2 DVD, 2 CD audio e Blu-ray.\"Black Symphony\" contiene l'omonimo show \u2013 registrato il 7 febbraio 2008 all\"'Ahoy\" di Rotterdam \u2013 in cui i Within Temptation si sono esibiti accompagnati dalla \"Metropole Orchestra\" e da importanti ospiti, come Keith Caputo (\"Life of Agony\"), George Oosthoek (ex \"Orphanage\") e Anneke van Giersbergen (ex \"The Gathering\", \"Agua de Annique, The Gentle Storm, Vuur\").\nContenuto.\nDVD 1.\nBackstage.\n\u00ab \"Interviste con la band, i membri dell'orchestra, Keith Caputo e vari fan fuori dall'Ahoy. Condotto da Buckley, presentato da Dennis Weening\" \u00bb.\nDocumentary.\n\u00ab \"30 minuti di documentario con un footage esclusivo mai visto prima. Interviste con la band sulla storia dei Within Temptation e sul Black Symphony. Prodotto dalla NPS, Paesi Bassi\" \u00bb.\nCountdown Black Symphony.\n\u00ab \"Un piccolo resoconto di tutto ci\u00f2 che \u00e8 successo il giorno dello show, da quando la produzione ha incominciato nella mattina, allo show nel pomeriggio\" \u00bb.\nDVD 2.\nWorld Tour Impressions.\n\u00ab \"Un'ora di footage esclusivo registrato durante il tour dai Within Temptation, negli Stati Uniti e Canada, Europa, Giappone e Regno Unito\" \u00bb."}
{"id": "1943249", "revid": "125831668", "url": "https://it.wikipedia.org/wiki?curid=1943249", "title": "Il giro del mondo di Willy Fog", "text": "Il giro del mondo di Willy Fog (\"La vuelta al mundo de Willy Fog\") \u00e8 una versione a cartoni animati de \"Il giro del mondo in 80 giorni\" di Jules Verne. I personaggi della serie sono animali antropomorfi: Willy Fog (Phileas Fogg nel romanzo di Verne) \u00e8 un leone, mentre Romy (Aouda) e Rigodon (Passepartout) sono gatti.\nLa serie \u00e8 una coproduzione fra BRB Internacional (Spagna) e Nippon Animation (Giappone), trasmessa per la prima volta in Spagna nel febbraio 1983 con il titolo \"La vuelta al mundo de Willy Fog\", mentre in Giappone \u00e8 stata trasmessa nel 1987 con il titolo e con gli episodi 14, 18, 21 e 22 cancellati dalla programmazione. In Italia \u00e8 andata in onda a partire dal gennaio 1985.\nTrama.\nIl leone Willy Fog \u00e8 un distinto e flemmatico gentiluomo londinese, che scommette con alcuni soci del Reform Club (ove si ritrovano a giocare al biliardo) di riuscire a compiere, rispettando un ferreo itinerario, il giro del mondo in ottanta giorni. Sulla riuscita dell'impresa scommette la somma di ventimila sterline contro gli altri soci, eccetto l'anziano e mansueto caprone Lord Guinness, costretto sulla sedia a rotelle ed unico a riporre fiducia in lui. Il lupo Sullivan, anch'egli socio del club e governatore della Banca d'Inghilterra, gli aizza contro con proposito di sabotaggio lo scagnozzo Transfer, una volpe grigia senza scrupoli specialista di travestimenti. Willy Fog, che intraprende il viaggio col maggiordomo francese, il gatto Rigodon, e l'amico di questi, il ghiro Tico, \u00e8 dunque pedinato da Transfer e da due poliziotti di Scotland Yard, il bracco Dix e il bulldog Bully, che sospettano di lui per la rapina di cinquantacinquemila sterline dalla Banca d'Inghilterra del giorno precedente.\nI viaggi di Fog proseguono tra varie avventure e disavventure (specialmente in India, quando il terzetto salver\u00e0 la principessa Romi dalla morte sul rogo), superando ogni sorta di contrattempi, avversit\u00e0 ed i tranelli architettati da Transfer. Di ritorno sul suolo britannico, il protagonista viene arrestato dai due ispettori di Scotland Yard e subito liberato in seguito al chiarimento del malinteso, ma dopo aver creduto di aver mancato l'appuntamento alle 20:45 al club ed aver quindi perso la scommessa, si rende conto di essere ancora in tempo poich\u00e9 viaggiando verso est aveva guadagnato un giorno di calendario del quale non aveva tenuto conto. Senza perdere neppure un minuto riesce ad arrivare puntuale portando a termine con successo l'impresa, all'indomani della quale sposer\u00e0 la principessa Romi.\nSigle.\nLa sigla Iniziale e finale \"Il giro del mondo in 80 giorni\", \u00e8 stata composta per la musica dagli Oliver Onions, e per il testo di Cesare De Natale; fu esportata in diversi paesi nei quali il cartone animato fu trasmesso, oltre alla versione in lingua italiana, la canzone fu tradotta in inglese, spagnolo, francese, ungherese, finlandese, russo, polacco e ceco.\n\"Chi viene in viaggio con me?\".\nIn seguito al successo della serie, ne \u00e8 stata poi realizzata una seconda, dal titolo Chi viene in viaggio con me? (\"Willy Fog 2\" nella versione originale), trasmessa per la prima volta nel 1993. Prodotta nuovamente dalla BRB Internacional, stavolta in coproduzione con la Wang Film Productions, questa seconda stagione comprende 30 episodi in cui vengono raccontate due differenti storie, sempre ispirate a romanzi di Verne: la prima storia narrata \u00e8 ispirata a \"Viaggio al centro della Terra\", la seconda a \"Ventimila leghe sotto i mari\".\nLa sigla italiana, intitolata \"Chi viene in viaggio con me?\", \u00e8 composta da Ninni Carucci, scritta da Alessandra Valeri Manera e interpretata da Cristina D'Avena con I Piccoli Cantori di Milano, guidati da Laura Marcora. In seguito venne utilizzata anche per le puntate della serie precedente."}
{"id": "1943250", "revid": "1266208", "url": "https://it.wikipedia.org/wiki?curid=1943250", "title": "Genoa Cricket and Football Club 1924-1925", "text": "Questa voce raccoglie le informazioni riguardanti il Genoa Cricket and Football Club nelle competizioni ufficiali della stagione 1924-1925.\nStagione.\nIl Genoa partecip\u00f2 al campionato di Prima Divisione 1924-1925 raggiungendo la finale della Lega Nord contro il Bologna. In precedenza aveva vinto il Girone A davanti al Modena.\nIl 30 ottobre 2018 il Genoa ha dichiarato la propria intenzione di chiedere alla FIGC di valutare l'assegnazione dello scudetto 1925 \"ex aequo\" con il Bologna per le presunte irregolarit\u00e0 emerse nei \"match\" disputati nelle finali di Lega Nord.\nMaglie.\nLa maglia per le partite casalinghe presentava i colori attuali (anche se la dicitura ufficiale era rosso granato e blu) ma a differenza di oggi il blu era posizionato a destra. Sulle maglie utilizzate dal Genoa in questa stagione apparve per la prima volta lo scudetto: l'idea di apporre uno scudetto sulle maglie delle squadre sportive vincitrici dei campionati nazionali fu di Gabriele D'Annunzio.\nOrganigramma societario.\nArea direttiva\nArea tecnica"}
{"id": "1943258", "revid": "767487", "url": "https://it.wikipedia.org/wiki?curid=1943258", "title": "Esteban Gonz\u00e1lez (calciatore)", "text": "\u00c8 stato vincitore del campionato di calcio argentino con tre squadre differenti ed \u00e8 stato anche convocato nella Nazionale di calcio dell'Argentina.\nCarriera.\nGonz\u00e1lez inizi\u00f2 la sua carriera professionistica nel 1982 con il Ferro Carril Oeste, con cui vinse 2 volte il Campionato Nacional (nel 1982 e nel 1984). Il calciatore sub\u00ec nel 1984 un incidente stradale, con conseguente lussazione del bacino, rottura del cranio e fratture multiple, mettendo a serio rischio la carriera calcistica. Nonostante ci\u00f2 riusc\u00ec a riprendersi e prosegu\u00ec con il Ferro Carril fino al 1987, quando pass\u00f2 al Deportivo Espa\u00f1ol.\nNel 1988 s\u00ec trasfer\u00ec in Spagna al M\u00e1laga, ma dopo una sola stagione fece ritorno in Argentina, passando al V\u00e9lez S\u00e1rsfield. Nella seconda stagione con il V\u00e9lez, segn\u00f2 18 gol che gli valsero il titolo di capocannoniere del campionato argentino. Gonz\u00e1lez contribu\u00ec poi alla vittoria del Velez nel campionato di Clausura del 1993, a 25 anni di distanza dall'ultimo titolo del club, e alla conquista della Copa Libertadores nel 1994.\nNel 1994 Gonz\u00e1lez si trasfer\u00ec al San Lorenzo de Almagro, con cui vinse il campionato di Clausura del 1995, per poi terminare la sua carriera in Primera B Nacional (la Serie B argentina) con il Quilmes.\nDopo il suo ritiro Gonz\u00e1lez svolse il ruolo di viceallenatore al fianco di Oscar Ruggeri nel San Lorenzo, per poi diventare un procuratore sportivo."}
{"id": "1943263", "revid": "1684799", "url": "https://it.wikipedia.org/wiki?curid=1943263", "title": "Arcobaleno (disambigua)", "text": ""}
{"id": "1943272", "revid": "123640625", "url": "https://it.wikipedia.org/wiki?curid=1943272", "title": "Carta celeste", "text": "Una carta celeste \u00e8 una carta del cielo notturno. In senso moderno, rappresenta le principali stelle e le costellazioni del cielo.\nStoria.\nPaleolitico.\nLe pi\u00f9 antiche testimonianze conosciute di qualcosa che assomigli ad una rappresentazione del cielo notturno sono addirittura pi\u00f9 risalenti di quelle che possono essere considerate le pi\u00f9 antiche carte geografiche. \nIn questo senso pu\u00f2 essere considerata la pi\u00f9 antica carta stellare una zanna di mammuth intagliata, scoperta in Germania nel 1979. Questo oggetto risale a 32.500 anni fa e presenta un disegno che ricorda la costellazione di Orione.\nTuttavia, la maggioranza delle testimonianze paleolitiche, interpretate come immagini di costellazioni, sono costituite da pitture parietali. Sui muri delle grotte di Lascaux sono stati, infatti, osservati dei puntini dipinti databili al 16.500 a.C. che rappresentano il cielo notturno ed in cui si possono riconoscere Vega, Deneb e Altair (il cosiddetto Triangolo estivo), nonch\u00e9 le Pleiadi.\nNella grotta di El Castillo, in Spagna, \u00e8 dipinta una mappa di puntini della Corona Boreale risalente al 12.000 a.C.\nEt\u00e0 del bronzo.\nAl XVIII o XVII secolo a.C. risale il Disco di Nebra, un disco di bronzo su cui sono rappresentate la luna piena, la luna calante e le Pleiadi. Il reale significato dell'oggetto non \u00e8 per\u00f2 stato ancora compreso.\nAntichit\u00e0.\nLa pi\u00f9 antica rappresentazione conosciuta dell'intero cielo notturno risale all'antico Egitto ed \u00e8 quella che si trova nella tomba di Senenmut. \nEssa risale al XIV secolo a.C..\nI pi\u00f9 antichi cataloghi stellari noti furono redatti dagli astronomi babilonesi alla fine del II millennio a.C., durante il periodo cassita.\nLe pi\u00f9 antiche osservazioni astronomiche cinesi risalgono a prima dell'epoca dei Regni combattenti (476\u2013221 a.C.), ma la pi\u00f9 antica rappresentazione grafica cinese del cielo \u00e8 una scatola laccata datata al 430 a.C., bench\u00e9 questa raffigurazione non mostri singole stelle.\nIl cosiddetto \"Atlante Farnese\", oggi conservato al Museo Archeologico Nazionale di Napoli, \u00e8 una copia risalente al II secolo di una statua di et\u00e0 ellenistica che rappresenta il titano Atlante che regge la sfera celeste sulle spalle. \u00c8 la pi\u00f9 antica rappresentazione rimasta delle costellazioni secondo l'astronomia greca e raffigura anche alcune coordinate celesti. In virt\u00f9 dello spostamento delle costellazioni derivante dalla precessione, confrontando la posizione delle stelle con quella attuale sulla rete delle coordinate celesti, si pu\u00f2 determinare l'epoca in cui furono eseguite le osservazioni astronomiche su cui si basa la statua. Si \u00e8 cos\u00ec giunti alla conclusione che sia rappresentato il cielo nell'anno 125 \u00b1 55 a.C. e questo suggerisce che l\"Atlante Farnese\" sia basato sul catalogo delle stelle di Ipparco di Nicea.\nUn esempio di rappresentazione del cielo notturno di et\u00e0 romana \u00e8 il cosiddetto Zodiaco di Dendera, datato al 50 a.C. Si tratta di un bassorilievo scolpito sul soffitto del Tempio di Dendera. \u00c8 un planisfero celeste che raffigura lo Zodiaco, tuttavia le stelle non sono indicate.\nL'evoluzione delle carte celesti and\u00f2 di pari passo con quella dei cataloghi stellari. Claudio Tolomeo descrisse sia la costruzione di un globo celeste sia quella di un planisfero (carta celeste girevole). \nNon si sono conservati planisferi dell'Antichit\u00e0, ma esemplari di et\u00e0 carolingia dei \"Fenomeni\" di Arato di Soli contengono planisferi celesti e raffigurazioni di singole costellazioni, che presumibilmente sono state copiate da modelli antichi. Queste carte, tuttavia, raffigurano solo le costellazioni, non le singole stelle.\nMedioevo.\nLa pi\u00f9 antica carta stellare manoscritta esistente \u00e8 stata scoperta nelle Grotte di Mogao lungo la via della seta: si tratta della carta celeste di Dunhuang, un rotolo lungo 210\u00a0cm e largo 24,4\u00a0cm, che rappresenta il cielo fra le declinazioni di 40\u00b0 sud e 40\u00b0 nord in dodici pannelli, pi\u00f9 un tredicesimo pannello che mostra la calotta celeste settentrionale. La carta rappresenta 1.345 stelle, riunite in 257 asterismi. La datazione \u00e8 incerta, ma \u00e8 stimata intorno al 705\u201310 d.C..\nDurante la dinastia Song, l'astronomo Su Song scrisse un libro intitolato \"Xin Yixiang Fa Yao\" (\"Nuovo disegno per una sfera armillare meccanica\"), che conteneva cinque carte celesti con 1.464 stelle. L'opera \u00e8 stata datata al 1092. Nel 1193 l'astronomo Huang Shang disegn\u00f2 un planisfero corredato di testo esplicativo, che fu inciso su pietra nel 1247. Questa carta celeste \u00e8 ancora visibile nel tempio Wen Miao di Suzhou.\nIn ambito musulmano la prima carta celeste precisa fu quella redatta dall'astronomo persiano Abd al-Rahm\u0101n al-S\u016bfi nel suo lavoro del 964 intitolato \"Libro delle stelle fisse\". L'opera rappresentava un aggiornamento delle parti VII.5 e VIII.1 dell'Almagesto di Tolomeo. Il libro di al-Sufi conteneva immagini delle costellazioni e rappresentava le stelle pi\u00f9 luminose come puntini. Il manoscritto originale non ci \u00e8 pervenuto, tuttavia una copia del 1009 \u00e8 conservata presso l'Universit\u00e0 di Oxford.\nIn Europa, a partire dal IX secolo si verific\u00f2 una moltiplicazione delle rappresentazioni delle costellazioni, soprattutto come illustrazioni di esemplari del \"Poeticon Astronomicon\" di Igino, che nel Medioevo era diventato la fonte di base per conoscere i miti riguardanti le costellazioni. Queste raffigurazioni, in genere, quando disegnavano le stelle, le collocavano sistematicamente in posizioni di fantasia, in modo da adattarsi ai disegni delle costellazioni.\nPer lungo tempo vennero pubblicate quasi solo carte delle singole costellazioni, le cui posizioni generalmente si rifacevano ai dati superati di Tolomeo e Ipparco (i cui cataloghi andarono perduti in Occidente nel corso dell'alto Medioevo), quando non erano addirittura tracciate a mano libera. Bench\u00e9 il catalogo di Tolomeo si fosse conservato nel mondo arabo e nell'Impero bizantino, tuttavia solo con le misurazioni di astronomi come Tycho Brahe divennero disponibili le posizioni moderne delle stelle, che diventarono rapidamente le nuove posizioni normali.\nEt\u00e0 moderna.\nIl manoscritto su pergamena intotolato \"De Composicione Spere Solide\" fu probabilmente redatto a Vienna nel 1440 e consisteva in una carta celeste in due parti, che rappresentavano le costellazioni dell'emisfero boreale celeste e quelle dell'eclittica. Questo testo pu\u00f2 esser servito da modello per la successiva carta di Albrecht D\u00fcrer.\nIl primo planisfero celeste fu infatti stampato nel 1515 da Albrecht D\u00fcrer, Johannes Stabius e Conrad Heinfogel, e si compone di due carte che raffigurano l'intera volta celeste: una l'emisfero a nord dell'eclittica e uno quello a sud. \nNel 1543 venne pubblicato il \"De le stelle fisse\" di Alessandro Piccolomini, che \u00e8 da molti considerato il primo atlante celeste moderno. \nLe 47 mappe contenute nell'opera presentano tutte le costellazioni tolemaiche e mostrano le stelle senza le corrispondenti figure mitologiche; per la prima volta in un libro a stampa venivano quindi riportate le mappe astronomiche complete con le costellazioni tolemaiche.\nIl \"De le stelle fisse\" (1543) e un altro libro, sempre del Piccolomini, dal titolo \"Della sfera del mondo\" (1540) vennero pubblicati in un unico e rarissimo volume, per la prima volta nel 1548.\nDurante l'et\u00e0 delle esplorazioni i viaggi nell'emisfero australe portarono alla scoperta di nuove costellazioni. In particolare i navigatori olandesi Pieter Dirkszoon Keyser e Frederick de Houtman, che nel 1595 andarono nelle Indie Orientali Olandesi, raccolsero i dati che confluirono nel mappamondo celeste di Jodocus Hondius del 1601, il quale cos\u00ec aggiunse dodici nuove costellazioni.\nNel 1603 usc\u00ec l\"Uranometria\" di Johann Bayer. Fu il primo atlante celeste a rappresentare entrambi gli emisferi. L\"Uranometria\" conteneva 48 carte di costellazioni tolemaiche, una tavola delle costellazioni australi e due tavole che rappresentavano i due emisferi in proiezione stereografica polare.\nLe posizioni delle stelle erano basate sulle osservazioni di Tycho Brahe.\nDa un punto di vista artistico si segnala la \"Harmonia Macrocosmica\" di Andrea Cellario del 1661, che certo da un punto di vista scientifico si colloca al di sotto di opere pi\u00f9 dettagliate come l\"Uranometria\".\nIl polacco Johannes Hevelius pubblic\u00f2 il suo \"Firmamentum Sobiescianum sive Uranographia\" nel 1690. Era costituito da 56 grandi carte a doppia pagina dedicate ad altrettante costellazioni. Per disegnare le tavole dell'emisfero boreale, Hevelius utilizz\u00f2 le proprie osservazioni integrandole con i dati delle \"Tabulae Rudolphinae\", pubblicate da Keplero nel 1627 utilizzando le osservazioni effettuate da Tycho Brahe.Per disegnare le tavole dell'emisfero australe, Hevelius fece riferimento alle misure registrate nel 1676 da Edmond Halley durante la spedizione scientifica nell\u2019isola di Sant\u2019Elena, nell\u2019Atlantico meridionale, non limitandosi, cos\u00ec, a copiare i dati forniti da altri astronomi e ormai vecchi di un secolo. Hevelius introdusse undici nuove costellazioni, fra cui lo Scudo, la Lucertola, i Cani da caccia.\nHevelius pubblic\u00f2 vari altri libri che contenevano rappresentazioni cartografiche di pianeti e comete.\nEt\u00e0 contemporanea.\nFino al XVII secolo le carte celesti davano maggiore importanza alle figure che le costellazioni dovevano rappresentare: cos\u00ec, ad esempio, se si voleva rappresentare la costellazione di Orione, si disegnava, sovrapposta alle stelle, una raffigurazione, spesso estremamente ricca di particolari, del relativo eroe mitologico. Carte di questo tipo, spesso riunite in atlanti celesti, avevano soprattutto uno scopo illustrativo.\nIn conseguenza della sempre maggiore mole di dati non si pot\u00e9 pi\u00f9 rappresentare le costellazioni come figure e ci si limit\u00f2 a tratteggiare le linee di congiunzione fra le stelle principali. Ma anche queste linee oggi sopravvivono solo nelle carte celesti destinate alla divulgazione.\nLe moderne carte celesti hanno infatti abbandonato questi sistemi di mappatura in favore di uno pi\u00f9 rigorosamente scientifico: le figure sono scomparse e al loro posto vengono indicati i numeri di catalogo delle stelle e spesso un buon numero di oggetti del profondo cielo, come ammassi stellari, nebulose e galassie. Il Sole, la Luna ed i pianeti del Sistema Solare non sono quasi mai indicati, poich\u00e9 la loro posizione in cielo muta velocemente.\nUn altro radicale cambiamento nella redazione delle carte celesti fu rappresentato dall'invenzione della fotografia.\nIn questo ambito \u00e8 esemplare il progetto della \"Carte du Ciel\". Esso fu concepito nel 1887 dal direttore dell'osservatorio di Parigi, Am\u00e9d\u00e9e Mouchez, il quale comprese le possibilit\u00e0 che offrivano le nuove tecniche fotografiche, che avrebbero rivoluzionato il processo di realizzazione delle carte celesti.\nEgli ide\u00f2 un progetto che avrebbe occupato 22000 lastre fotografiche dell'intero cielo, ognuna di dimensioni 2\u00b0\u00d72\u00b0, e stil\u00f2 una lista di osservatori nel mondo, ad ognuno dei quali assegn\u00f2 una sezione separata del cielo su cui lavorare.\nTipologie di carte celesti.\nTendenzialmente esistono tre tipi di carte celesti.\nQuelle pi\u00f9 semplici raffigurano l'intera volta celeste, in forma di planisfero o di doppio emisfero, e sono riportate spesso negli atlanti geografici oppure sono stampate in un grande formato in modo da poter essere usate come poster o per uso didattico. Fra queste sono da comprendere anche le carte stagionali o mensili, ossia che rappresentano l'emisfero visibile in una data ora ad una data latitudine, in uso presso gli astrofili dilettanti o sempre per uso didattico. Raramente questo tipo di carte raggiungono una grande completezza: essendo carte generali, spesso riportano soltanto le stelle pi\u00f9 luminose o quelle visibili ad occhio nudo, pi\u00f9 qualche oggetto di natura non stellare. A differenza delle altre carte celesti, quelle mensili (o meglio ancora giornaliere) possono contenere anche gli oggetti del Sistema Solare.\nAltre carte possono rappresentare porzioni minori di cielo oppure singole costellazioni: questo tipo di carte pu\u00f2 avere un maggior numero di dettagli e contenere pi\u00f9 stelle e oggetti, pi\u00f9, in molti casi, una griglia di coordinate astronomiche (l'ascensione retta e la declinazione). Spesso queste carte sono riunite in un atlante, che comprende fasce di cielo oppure un emisfero o anche l'intera volta celeste; sono molto utilizzate dagli astrofili, in quanto spesso raggiungono un elevatissimo livello di precisione.\nUn terzo tipo \u00e8 quello delle carte al dettaglio, ossia che intendono mostrare porzioni limitatissime di cielo; queste carte sono create per facilitare l'individuazione di una stella particolarmente debole o di un oggetto molto piccolo, tramite il sistema degli allineamenti, e contengono spesso una stella o un oggetto relativamente luminoso come riferimento. Alcuni atlanti presentano un set di queste carte, altre vengono raggruppate in opere che aiutano ad individuare una certa classe di oggetti celesti. Possono anche non presentare la griglia delle coordinate."}
{"id": "1943273", "revid": "154893", "url": "https://it.wikipedia.org/wiki?curid=1943273", "title": "Dubliners", "text": ""}
{"id": "1943275", "revid": "122246", "url": "https://it.wikipedia.org/wiki?curid=1943275", "title": "Marco Cardisco", "text": "Nacque intorno al 1486 probabilmente nel comune di Tiriolo (in provincia di Catanzaro), e mor\u00ec circa nel 1542 a Napoli. Per la sua nascita in Calabria \u00e8 conosciuto anche come Marco Calabrese. \nFu attivo soprattutto a Napoli tra il 1508 ed il 1542.\nSub\u00ec l'influenza di Polidoro da Caravaggio e fu maestro di Pietro Negroni.\nBiografia.\nNativo della Calabria, non si conosce nulla riguardo alla sua formazione. Tuttavia \u00e8 manifesta l'aderenza allo stile di Andrea da Salerno. Probabilmente svolse tra il 1515 e il 1518 un periodo di apprendistato a Roma presso la bottega di Polidoro da Caravaggio.\nPoco dopo si trasferisce a Napoli, dove \u00e8 annoverato a tra i pittori sicuramente dal 1521. Nella citt\u00e0 partenopea lascia la sua opera pi\u00f9 importante: l\"'Adorazione dei Magi\" datata al 1519, e conservata presso il Museo Civico di Castel Nuovo. In questo quadro si possono osservare i ritratti di Ferdinando I, Alfonso II e Carlo V d'Asburgo.\nIl suo stile maturo risente fortemente dell'influenza di Polidoro da Caravaggio, del quale fu uno dei principali interpreti napoletani. Opere importanti di questo periodo sono la \"Disputa di Sant'Agostino\", realizzata inizialmente per la chiesa di Sant'Agostino alla Zecca di Napoli (oggi conservata al museo di Capodimonte) e la \"Dormizione della Vergine\" presente nella cattedrale di Molfetta, mentre \u00e8 andato perduto il cassettonato della basilica di San Antonio di Nocera Inferiore, realizzato nel 1524.\nTra i suoi alunni si annoverano Pietro Negroni, Giovanni Filippo Criscuolo, Leonardo Castellani e Severo Ierace."}
{"id": "1943276", "revid": "1573940", "url": "https://it.wikipedia.org/wiki?curid=1943276", "title": "De Ashi Barai", "text": "La tecnica di Judo chiamata , conosciuta anche come Deashi Harai, \u00e8 la prima delle 8 tecniche del Dai Ikkyo.Tecnica con l'uso prevalente delle gamba (ashi-waza). La mossa consiste nel levare la gamba d'appoggio avanzata con una falciata del piede repentina e secca con la coordinazione del movimento delle braccia.\nInfatti la traduzione del nome della tecnica \u00e8 \"Spazzata sulla gamba(piede) avanzata\".\nQuesta \u00e8 una delle prime mosse che vengono insegnate agli allievi. Il suo gruppo, denominato Dai Ikkyo, \u00e8 il primo dei 5 gruppi del Go kyo del 1895."}
{"id": "1943281", "revid": "438678", "url": "https://it.wikipedia.org/wiki?curid=1943281", "title": "La stanza a forma di L", "text": "La stanza a forma di L (\"The L-Shaped Room\") \u00e8 un film britannico del 1962 diretto da Bryan Forbes.\nTrama.\nJane Fosset lascia la provincia francese per trasferirsi a Londra, dove prende in affitto una camera a forma di L in una pensione nel quartiere di Notting Hill. Quando scopre di essere incinta a seguito di una breve relazione con un giovane attore disoccupato, inizialmente pensa di abortire ma poi cambia idea. Inizia una relazione con Toby, uno scrittore che vive nella stessa pensione ed \u00e8 in crisi di ispirazione. La loro storia viene vista male da Johnny, un musicista jazz molto amico di Toby, che vive nella stanza a fianco di Jane e, avendola ascoltata attraverso le pareti, sa che lei \u00e8 in attesa di un bambino e che Toby non sa nulla.\nDopo essere stato informato da Johnny, Toby lascia Jane e lei tenta di abortire ingoiando delle pillole, ma senza successo, tanto che alla fine la ragazza accetta definitivamente la gravidanza. Mesi dopo, in seguito al parto, Jane riceve la visita di Toby che le lascia il suo manoscritto intitolato \"la camera a forma di L\".\nJane lascia l'ospedale con l'intenzione di tornare in Francia ma, prima di partire, si ferma nella pensione dove lascia un breve messaggio a Toby: \"La storia \u00e8 molto bella, ma non \u00e8 ancora terminata\"."}
{"id": "1943282", "revid": "12760", "url": "https://it.wikipedia.org/wiki?curid=1943282", "title": "Ponte di Calatrava", "text": ""}
{"id": "1943288", "revid": "438678", "url": "https://it.wikipedia.org/wiki?curid=1943288", "title": "Strano incontro", "text": "Strano incontro (\"Love with the Proper Stranger\") \u00e8 un film del 1963 diretto da Robert Mulligan, che valse a Natalie Wood la sua seconda candidatura al premio Oscar come miglior attrice protagonista.\nTrama.\nAngela \u00e8 una ragazza italoamericana con tre fratelli molto legati e disposti a tutto pur di difenderne l'onore. Purtroppo, dopo la prima uscita da sola, Angela rimane incinta di Johnny, che non pu\u00f2 e non vuole sposare. Decide di abortire, ma poi ci ripensa. Alla fine Johnny si dimostra innamorato e si metter\u00e0 insieme a lei."}
{"id": "1943289", "revid": "149485", "url": "https://it.wikipedia.org/wiki?curid=1943289", "title": "Jesse Custer", "text": ""}
{"id": "1943292", "revid": "767487", "url": "https://it.wikipedia.org/wiki?curid=1943292", "title": "Il lungo viaggio verso la notte", "text": "Il lungo viaggio verso la notte (\"Long day's journey into night\") \u00e8 un film del 1962 diretto da Sidney Lumet.\nE' tratto dal dramma omonimo di Eugene O'Neill.\nTrama.\nJames Tyrone \u00e8 un attore sul viale del tramonto, sua moglie Mary \u00e8 una donna rovinata dall'abuso di morfina e il figlio Jamie un ragazzo alcolizzato e disadattato. La famiglia si sgretola lentamente sotto gli occhi del figlio minore Edmund, tornato a casa dopo un'esperienza da marinaio e adesso deciso a intraprendere la carriera di scrittore."}
{"id": "1943296", "revid": "36426", "url": "https://it.wikipedia.org/wiki?curid=1943296", "title": "Iacopino del Conte", "text": "Biografia.\nIacopino del Conte nacque a Firenze ma si trasfer\u00ec da giovane a Roma dove spos\u00f2 in prime nozze la sorella dell'architetto Nanni di Baccio Bigio, e in seconde nozze Livia Biondi parente di Camilla Nunzi gi\u00e0 sposata con il pittore Marcello Venusti. Visse l'ambiente artistico del Buonarroti, impar\u00f2 l'arte ritrattistica da Ridolfo del Ghirlandaio, di lui scrisse il Vasari \"essendo stato in fin dalla sua giovanezza molto inclinato a ritrarre di naturale, ha voluto che que-sta sia stata sua principale professione[\u2026] da giovinetto disegnava tanto be-ne che diede speranza se avesse seguita-to, di farsi eccellentissimo\". Il suo rapporto con Michelangelo si interruppe bruscamente, forse per motivi di gelosie.\nArtista del manierismo maturo, riscoperto dalla critica dopo l'interessamento di Federico Zeri che lo sceglie come argomento della sua tesi (Zeri si laurea nel 1945 con Pietro Toesca). Iacopino fu allievo di Andrea del Sarto di cui frequent\u00f2 la bottega a Firenze. Si trasfer\u00ec poi a Roma\nalla pala dei Palafrenieri in San Pietro , carico delle influenze che su di lui esercitarono maestri della generazione precedente come Pontormo e Rosso Fiorentino.\nSono gli anni di papa Paolo III, dopo il trauma del Sacco del 1527 Roma torna, con uno spirito diverso, a essere il centro delle imprese artistiche internazionali. Dopo l'allontanamento delle personalit\u00e0 pi\u00f9 importanti, che negli anni subito successivi al Sacco porteranno le novit\u00e0 romane nelle corti pi\u00f9 periferiche come Mantova e Genova, artisti fondamentali come Perin del Vaga tornano nella capitale pontificia accolti come gli eredi di Raffaello e di quell'epoca d'oro che precedette le distruzioni dei Lanzichenecchi. \nFondamentali per Iacopino sono anche gli spunti tratti da Michelangelo. Confronti importanti sono anche quelli con il conterraneo Daniele da Volterra e con il rivale Francesco Salviati.\nOpere.\nIacopino fu un ritrattista attento, uno dei suoi primi ritratti fu al Buonarroti nel 1535, ritratto che venne usato per uno studio sull'artista. Attivo a pi\u00f9 riprese nell'Oratorio di S. Giovanni Decollato in cui porta a compimento affreschi con l\"'Annuncio a Zaccaria\" (1536 circa), \"Predica del Battista\" (1538) e \"Battesimo di Cristo\" (1541); in quest'ultimo, dipinto nell'anno dello scoprimento del Giudizio universale di Michelangelo, Iacopino dimostra di avere la piena padronanza sugli spunti desunti dai grandi maestri, assommando le innovazioni di Salviati, un michelangiolismo stemperato e modelli emiliani circolanti tramite incisioni. Esegu\u00ec anche la pala della \"Deposizione\" (1551) nella Galleria nazionale d'arte antica. In S. Luigi dei Francesi esegu\u00ec degli affreschi con la collaborazione di Perin del Vaga (1547, cappella di S. Remigio). \nLe opere pi\u00f9 tarde denunciano un'involuzione e un irrigidimento formale come nella \"Maddalena\" in S. Giovanni in Laterano e le sue \"Piet\u00e0\". Un profondo sentimento religioso lo coinvolge infatti in questi ultimi anni, influenzato anche da S. Ignazio di Loyola, di cui fece anche un ritratto (1556, Roma, Curia generalizia dei gesuiti)."}
{"id": "1943297", "revid": "76963", "url": "https://it.wikipedia.org/wiki?curid=1943297", "title": "Rob Bogue", "text": "Famoso in Italia per l'interpretazione di A.C. Mallet nella celebre soap opera statunitense \"Sentieri\" (\"Guiding Light\")."}
{"id": "1943303", "revid": "767487", "url": "https://it.wikipedia.org/wiki?curid=1943303", "title": "La dolce ala della giovinezza", "text": "La dolce ala della giovinezza (\"Sweet Bird of Youth\") \u00e8 un film del 1962 diretto da Richard Brooks e liberamente ispirato all'omonimo dramma di Tennessee Williams. Viene in genere considerato uno dei migliori film di Paul Newman nella fase giovanile della sua carriera, e soprattutto di Geraldine Page, che ripropose senza modifiche la gi\u00e0 brillante ed acclamata prova sostenuta insieme allo stesso Newman in teatro nel 1959.\nTrama.\nChance Wayne sta facendo ritorno nella sua citt\u00e0 natale dopo un periodo di lunga assenza. Ad accompagnarlo \u00e8 Alexandra Del Lago, una non pi\u00f9 giovanissima diva del cinema e sul viale del tramonto, nonch\u00e9 sua amante, fuggita in tutta fretta da Hollywood dopo l'apparente pessimo debutto di un film che doveva riportarla nuovamente alla ribalta. Il ritorno di Chance in provincia, oltre che alla delusione rispetto ai sogni di diventare una nuova star del cinema, \u00e8 dovuto al suo desiderio di ricongiungersi a Heavenly, la figlia di \"Boss\" Finley, corrotto e bigotto sindaco della citt\u00e0 che non ha mai visto Chance di buon occhio e che, anzi, molti anni prima lo aveva convinto ad abbandonare la citt\u00e0 per allontanarlo dalla figlia, rimasta intanto incinta di Chance e costretta poi all'aborto all'insaputa del ragazzo.\nChance cercher\u00e0 di avvicinare Havenly pi\u00f9 volte, mentre prosegue il suo rapporto tumultuoso ed ambiguo con Alexandra. Sperando che la relazione con l'attrice gli frutti finalmente una promettente carriera a Hollywood, Chance giunge a ricattare Alexandra servendosi anche di alcune registrazioni che provano la tossicodipendenza dell'attrice, donna ormai nevrotica, dipendente dall'alcol, dal sesso a pagamento e dalla droga, e che non ha pi\u00f9 fiducia nelle proprie capacit\u00e0 artistiche. Ad un certo punto Alexandra sembra innamorarsi veramente di Chance, ma quando lei vuole che resti con lei nell'albergo e che la protegga ancora lui la ignora spudoratamente per andare in cerca di Heavenly.\nHeavenly, pur essendo ancora innamorata di Chance, lo respinge perch\u00e9 teme ci\u00f2 che suo padre e suo fratello Tom potrebbero fargli. Intanto Alexandra scopre con sorpresa che la sua ultima interpretazione al cinema ha avuto ottime recensioni, e per questo decide di tornare a Hollywood, coinvolgendo stavolta una vecchia amica di Chance come nuova dama di compagnia/segretaria. Consapevole alla fine che la donna in realt\u00e0 non ha mai avuto l'intenzione di aiutarlo a diventare un celebre attore, lui si rassegna, le consegna le scottanti registrazioni e i due si dicono definitivamente addio.\nChance corre a casa della ragazza, ma viene picchiato brutalmente con un bastone dal fratello di Heavenly, che per\u00f2 arriva in tempo e si ricongiunge con l'amato. Ignorando del tutto le minacce del padre, Heavenly decide di fuggire insieme a Chance.\nCuriosit\u00e0.\nNonostante lo scarto di et\u00e0 tra i due personaggi principali previsto dal soggetto, in realt\u00e0 Paul Newman era di appena un anno pi\u00f9 giovane di Geraldine Page.\nDopo avere lavorato insieme in teatro nel 1959 ed ancora sul set di questo film, l'8 settembre 1963 Geraldine Page spos\u00f2 in seconde nozze il suo collega Rip Torn, al quale l'attrice rimase legata fino alla sua morte, avvenuta a 62 anni nel 1987.\nRiconoscimenti.\n1963 - Premio Oscar\n1963 - Golden Globe\n1963 - Premio BAFTA\n1963 - David di Donatello\n1963 - Laurel Awards"}
{"id": "1943304", "revid": "104485", "url": "https://it.wikipedia.org/wiki?curid=1943304", "title": "Coutinho", "text": "Carriera.\nClub.\nCoutinho fu notato all'et\u00e0 di 13 anni dall'allenatore del Santos Lula. Un anno pi\u00f9 tardi entr\u00f2 a far parte delle giovanili del Santos e nel 1958 arriv\u00f2 in prima squadra. Coi bianconeri vinse, tra l'altro, 5 Ta\u00e7a Brasil consecutive e 8 Campionati Paulisti, 2 Coppe Libertadores e 2 Coppe Intercontinentali.\nCoutinho \u00e8 considerato il pi\u00f9 grande giocatore del Santos dopo Pel\u00e9, suo compagno di squadra, con cui form\u00f2 una coppia d'attacco molto prolifica: insieme i due segnarono 1.459 gol, 1.089 Pel\u00e9 e 370 Coutinho, che \u00e8 il terzo marcatore di sempre della storia del Santos dietro a Pel\u00e9 e Pepe (405).\nNel 1968 lasci\u00f2 il Santos (in cui ritorn\u00f2 per una breve parentesi nel 1970) giocando per il Vit\u00f3ria, la Portuguesa, i messicani dell'Atlas, il Bangu e il Saad, dove chiuse la carriera nel 1973.\nNazionale.\nCoutinho conta 15 presenze e 6 reti con la nazionale brasiliana, con cui esord\u00ec il 9 luglio 1960 contro l'Uruguay (1-2) e vinse i Mondiali 1962, durante i quali per\u00f2 non scese mai in campo, chiuso da Garrincha, Vav\u00e1, Amarildo e Zagallo oltre che da Pel\u00e9 che per\u00f2 si infortun\u00f2 all'inizio della competizione."}
{"id": "1943305", "revid": "76963", "url": "https://it.wikipedia.org/wiki?curid=1943305", "title": "Frank Dicopoulos", "text": "Famoso in Italia per l'interpretazione di Frank Cooper nella celebre soap opera statunitense \"Sentieri\" (\"Guiding Light\"), doppiato in italiano da Ivo De Palma.\nOltre che in \"Sentieri\", ha lavorato, tra l'altro, in: \"General Hospital,\" \"Capitol\", \"Dynasty\", \"Falcon Crest\", \"Il mio amico Ricky\" (\"Silver Spoons\"), ecc.\nNel 1994, ha ricevuto una nomination al \"Soap Opera Digest Award\"."}
{"id": "1943306", "revid": "287204", "url": "https://it.wikipedia.org/wiki?curid=1943306", "title": "Gola di Vintgar", "text": "La Gola di Vintgar \u00e8 una gola situata nel parco nazionale del Tricorno, in Slovenia.\nGeografia.\nLa gola si trova a circa 4 chilometri a nord-ovest della localit\u00e0 di Bled, nelle immediate vicinanze del villaggio di Gorje. Si sviluppa per 1.600 metri, snodandosi lungo un percorso scavato in millenni tra le rocce dei monti Hom e Bor\u0161t dal torrente Radovna. Nella gola si trova la cascata del \u0160um, che ha uno sviluppo di circa 16 metri.\nStoria.\nLa gola fu scoperta nel 1891 da Jakob \u017dumer e dal cartografo Benedikt Lergetporer.\nDal 26 agosto 1893, dopo esser stata opportunamente attrezzata con sentieri, ponti e passerelle, \u00e8 aperta ai visitatori."}
{"id": "1943310", "revid": "125354430", "url": "https://it.wikipedia.org/wiki?curid=1943310", "title": "Castelminio", "text": "Castelminio (sino al 1957 \"Brusaporco\") \u00e8 una frazione del comune di Resana, in provincia di Treviso. Sorge circa 3,5\u00a0chilometri a nordest del capoluogo comunale.\nOrigini del nome.\nL'origine del curioso toponimo \"Brusaporco\", traducibile dal veneto come \"Bruciaporco\", non \u00e8 del tutto chiara. Una prima ipotesi lo avvicina allo stemma dei Marta, nobile famiglia di origine germanica che ha per secoli amministrato la zona: aveva come emblema un maiale che arrostiva sul fuoco. Altrimenti, sarebbe da ricollegare al latino \"Burgus Porcius\", prendendo nome dalla famiglia romana dei Porcii che avrebbe vissuto in questa zona. Ancora, da un antico rito propiziatorio che prevedeva di sacrificare degli animali bruciandoli nelle vicinanze dei vari fiumi della zona. Infine, dalla presenza di un porto fluviale, da cui \"Burgus Porti\".\nUn'ulteriore versione di origine popolare ma molto improbabile, parla di un incendio avvenuto in tempi imprecisati nel quale morirono i molti cinghiali (scambiati per maiali dalla popolazione) che vivevano nei boschi della zona. Trae probabilmente spunto da una poesia scritta da Guido Marta in cui si legge: \"Ma fu triste giorno quello\" / \"in cui il bosco divamp\u00f2\" / [...] \"Coi cinghiali e con la selva\" / \"arse il cuor fido e rapace\" / [...] \"e lasciarono un paese\" / \"con un nome ridanciano\" / [...]. Nel corso degli anni sono apparse alcune varianti di questa leggenda con diversi protagonisti (tra cui Ezzelino da Romano) e ambientazioni (l'incendio avrebbe avuto luogo presso il castello).\nSecondo una recente ipotesi toponomastica la derivazione del termine Brusaporco sarebbe da ricercarsi nella radice ingevone \u2018Brus\u2019, con il significato di \u2018pascolare, prato\u2019 (pensiamo all\u2019inglese moderno \u2018to browse\u2019 = \u2018brucare, pascolare\u2019) ed \u2018Orc\u2019, \u2018conca\u2019, con l\u2019intersezione consonantica labiale della lettera \u2018p\u2019. Il nome assumerebbe pertanto il significato di \u2018Pascoli nella conca\u2019. Nella zona di Castelminio, l\u2019antica Brusaporco, affioramenti naturali d\u2019acqua, le risorgive, si accompagnavano alla formazione di grandi zone depressionarie del terreno, dovute ai cedimenti indotti dall\u2019insorgenza dell\u2019acqua in superficie. Tali risorgive, oltre alla formazione di numerosi corsi d\u2019acqua maggiori (Dese, Sile, Zero, Marzenego) hanno garantito la presenza costante durante tutto l\u2019arco dell\u2019anno di rigogliosi pascoli in questa zona di bassura, utilizzati efficacemente a fini agro-pastorali, area di stazio per le transumanze delle greggi che si spostavano dalle montagne alle rive dell\u2019Adriatico, seguendo le anse dei fiumi. \nPer quanto riguarda l'origine del moderno toponimo \"Castelminio\", deriverebbe dal nome della famiglia veneziana dei Minio i quali, con l'avvento della Serenissima, sono divenuti possessori del castello della motta su cui sorgeva. Questo toponimo compare nei catasti napoleonici, nelle mappe austriache del 1829 e in una mappa militare dell'Istituto Nazionale Militare del 1887.\nStoria.\nI reperti testimoniano il fiorire della civilt\u00e0 paleoveneta in zona sin dall'epoca preromana, grazie alla ricca presenza di risorse idriche (numerose le risorgive) e forestali (come ricordano tuttora vari toponimi). Ancora oggi sono presenti nel territorio le \"motte\", dei modesti terrapieni attorno ai quali sono stati rinvenuti soprattutto frammenti di vasi e simili (numerosi pure i reperti di et\u00e0 romana); la zona \u00e8 stata per questa al centro di una prima campagna di scavi archeologici svolta nell'estate del 1994 dalla Soprintendenza Archeologica di Padova e di una seconda svolta nell'estate del 2008 in collaborazione con l'Universit\u00e0 Ca' Foscari di Venezia.\nSino al decreto firmato dal Presidente della Repubblica il 13 gennaio 1957 Castelminio era denominata Brusaporco. I primi documenti che citano Brusaporco sono successivi al mille e ne ricordano la \"villa\" affiancata da una fortezza dei vescovi di Treviso, che detenevano anche il potere temporale come duchi. Nel 1283 pass\u00f2 ai membri della famiglia Tempesta che, in quanto \"avogari\", avevano il compito di amministrare i beni vescovili. Nel 1325 il castello fu distrutto dalle truppe scaligere di Uguccione della Faggiola in seguito ad una congiura ordita, forse, dagli stessi Tempesta.\nFu comune autonomo sotto Napoleone.\nMonumenti e luoghi d'interesse.\nDa evidenziare la chiesa Parrocchiale che conserva alcune opere di rilevante valore artistico, tra cui l'altare maggiore formato dalle due statue degli arcangeli Michele e Gabriele, attribuito ad Antonio Diedo, una \"Madonna col Bambino\", risalente all'epoca dei Tempesta, e gli affreschi realizzati da Angelo Gatto nel 1990.\nAltro edificio degno di nota \u00e8 casa Marta, residenza quattrocentesca dell'omonima famiglia.\nRilevante anche il sacello di Santa Brigida, consacrato nel 1467 e probabilmente parte di un complesso pi\u00f9 vasto oggi andato perduto. \u00c8 costituito dal cimitero e dall'oratorio della \"Madonna della Zeolara\" (o \"Ceolara\") che prendeva nome da un importante mercato di cipolle (in veneto \"s\u00e9ole\") che si teneva una volta all'anno.\nCastelminio nella letteratura.\nNel 1889 Antonio Gardin, insegnante presso le scuole di Brusaporco, decide di scrivere un breve racconto rivolto ai suoi studenti intitolato \"Vettore da Brusaporco\". \nVettore \u00e8 uno studente modello che seguendo gli insegnamenti del suo maestro riesce a migliorare le condizioni di vita della sua famiglia. Vettore, che \u00e8 buono, generoso e religioso, \nmette in pratica le innovative tecniche agricole che impara a scuola e grazie a queste riesce a migliorare quantitativamente e qualitativamente il raccolto delle \nterre coltivate dal pap\u00e0 Domenico. Vettore si applica anche nell'allevamento dei bruchi e dei bovini ottenendo degli ottimi risultati che vengono apprezzati anche dalla contessa che \n\u00e8 la proprietaria delle terre date in affitto ai contadini di Brusaporco. \"\"\nCon questo racconto Antonio Gardin cerca di avvicinare gli studenti alle pi\u00f9 innovative tecniche agricole. Nel libro si critica l'arretratezza delle tecniche utilizzate dai contadini di Brusaporco e si elogia l'importanza della scuola come luogo dove imparare nuovi metodi per la coltivazione dei campi. \nNel libro si citano diversi paesi limitrofi di Brusaporco, vengono nominati i cognomi di diverse famiglie del luogo e viene pi\u00f9 volte ricordata la scadenza di san Martino (11 novembre) quando i fittavoli dovevano pagare l'affitto ai padroni delle terre.\nNella prima pagina si spiega l'origine del nome \"Brusaporco\" riprendendo l'ipotesi popolare dell'incendio del bosco.\nEventi.\nOgni anno le ultime tre settimane di settembre si svolge la \"Festa dea Poenta e dei Santi Vittore e Corona\". Durante la manifestazione viene organizzato un palio che vede sfidarsi i quattro cantoni del paese: Le Motte, Santa Brigida Ceolara, i Marta, la Fornace."}
{"id": "1943311", "revid": "18492988", "url": "https://it.wikipedia.org/wiki?curid=1943311", "title": "Tiny dancer", "text": ""}
{"id": "1943319", "revid": "124833587", "url": "https://it.wikipedia.org/wiki?curid=1943319", "title": "Lucetta Scaraffia", "text": " \n\u00c8 professoressa associata di Storia contemporanea presso l'Universit\u00e0 La Sapienza di Roma; collabora con i quotidiani \"Avvenire\", \"Il Foglio\", \"Corriere della Sera\", \"La Stampa\" e \"Quotidiano Nazionale\".\nBiografia.\nVita personale.\nDi madre cattolica e padre massone, all'et\u00e0 di due anni decise di cambiarsi il nome in Lucetta, che fu accettato in famiglia e le rimase. Giuseppe Scaraffia \u00e8 suo fratello.\nFino all'adolescenza ricevette una rigorosa educazione cattolica e frequent\u00f2 il Liceo Parini di Milano. Negli anni Settanta si allontan\u00f2 dalla fede e milit\u00f2 nel movimento femminista. Nel 1971 contrasse un primo matrimonio, poi dichiarato nullo. Nel 1982 ha avuto una figlia dallo storico Gabriele Ranzato. Poco dopo ha incontrato e successivamente sposato lo storico e giornalista Ernesto Galli della Loggia.\nVerso la fine degli anni Ottanta ha conosciuto una vera e propria riconversione al cattolicesimo durante una celebrazione presso la Basilica di Santa Maria in Trastevere per il ritorno di un'antica icona restaurata della Madonna.\n\u00c8 stata vicepresidente dell'Associazione Scienza e Vita. \nNel 2008 si \u00e8 candidata a Roma con una lista civica pro Rutelli, senza essere eletta.\n\u00c8 membro del Comitato Nazionale di Bioetica dal 2007.\nAttivit\u00e0 accademica.\nNel 1973 \u00e8 stata borsista della Fondazione Luigi Einaudi di Torino.\nDa prima della conversione si \u00e8 interessata della vita delle sante Rita da Cascia e Teresa d'\u00c1vila, in prospettiva di storia sociale.\nSi \u00e8 occupata di storia delle donne e di storia religiosa, con particolare attenzione alla religiosit\u00e0 femminile (\"La santa degli impossibili. Vicende e significati della devozione a Santa Rita\", Torino, 1990; \"Donne e fede\", con Gabriella Zarri, Roma-Bari, 1994; trad. inglese \"Women and Faith\", Cambridge University Press, 1999; \"Il Concilio in convento\", Brescia, 1996) e di rapporti fra la societ\u00e0 occidentale e l'Islam (\"Rinnegati. Per una storia dell'identit\u00e0 occidentale\", Roma-Bari, 1993).\nIn \"Loreto\", Bologna, il Mulino, 1998 affronta il rapporto fra identit\u00e0 italiana e il pi\u00f9 antico e importante santuario mariano della penisola. In \"Il Giubileo\", Bologna, 1999 (tradotto in spagnolo per l'editore Acento) ha ricostruito storia e significati dell'istituzione giubilare. Sempre del 1999 \u00e8 il libro \"Donne del '900\", Firenze, liberalibri, scritto con Anna Bravo. Nel 2000 \u00e8 uscito il manuale di storia in tre volumi \"I fili della memoria, Uomini e donne nella storia\", scritto insieme ad Anna Bravo e Anna Foa per Laterza.\nHa curato, con Eugenia Roccella, il dizionario biografico delle \"Italiane dall'Unit\u00e0 d'Italia alla prima guerra mondiale\", pubblicato in tre volumi nel 2004 dalla Presidenza del Consiglio dei ministri. \u00c8 autrice con Margherita Pelaja di \"Due in una carne. Chiesa e sessualit\u00e0 nella storia\", pubblicato nel 2008.\nIl 22 gennaio 2004 sostiene su \"Avvenire\" che la codifica del DNA abbia messo in crisi il darwinismo, scatenando la reazione della comunit\u00e0 scientifica e in particolare di Telmo Pievani.\nHa curato \"Donne Chiesa Mondo\", l'inserto mensile de \"L'Osservatore Romano\", il quotidiano della Santa Sede dal 2012 al 2019."}
{"id": "1943320", "revid": "584834", "url": "https://it.wikipedia.org/wiki?curid=1943320", "title": "Parco nazionale del Tricorno", "text": "Il parco nazionale del Tricorno \u00e8 l'unico parco nazionale della Slovenia, posto nel nord-ovest del paese, non lontano dalla frontiera italiana ed austriaca; deve il suo nome alla montagna pi\u00f9 alta della Slovenia e delle Alpi Giulie, il monte Tricorno di metri s.l.m. e comprende tutte le Alpi Giulie slovene: con i suoi quasi costituisce circa il 4% del territorio nazionale.\nStoria.\nLa prima proposta di conservazione del parco risale al periodo compreso fra il 1906 ed il 1908: bisogner\u00e0 per\u00f2 aspettare fino al 1924 per istituire, con iniziativa dell'Associazione Musei della Slovenia e della Societ\u00e0 Alpinistica, una prima area protetta di attorno ai laghi alpini del monte Tricorno. Nel 1961 questa zona fu ufficialmente trasformata in parco nazionale con una superficie di e nel 1981 l'area protetta \u00e8 stata estesa alla superficie attuale. Il parco oggi si estende su 84.805 ettari. Dal 2004 il parco \u00e8 inserito nel Diploma europeo delle aree protette.\nGeografia.\nIdrologia.\nIl parco conta innumerevoli fonti d'acqua la cui presenza \u00e8 favorita dalle formazioni carsiche. Il parco \u00e8 anche ricco di corsi d'acqua sotterranei e di laghi che si formano dallo sciogliersi delle nevi.\nLa catena montuosa inclusa tra il bacino del fiume Sava e quello dell'Isonzo segna la separazione dei bacini idrografici tra il mare Adriatico ed il mar Nero.\nDal punto di vista idrologico, il parco \u00e8 percorso dai fiumi Isonzo, Sava Bohinjka e Sava Dolinka ma anche da molti torrenti.\nCon il loro scorrere questi fiumi intagliarono la roccia scavando profondi canyon e permettendo la formazione di laghi nelle valli glaciali. Nascono cos\u00ec i tre laghi di Monte Croce (\"Kri\u017e\"), sull'omonimo altopiano (\"Kri\u0161ki podi\"), il lago di Duplje (\"Dupeljsko jezero\") e di Lu\u017enica (\"Jezero v Lu\u017enici\"), il lago di Planina pri Jezeru, i laghi della Valle del Tricorno e il lago di Bohinj.\nNumerose anche le cascate d'acqua presenti nel parco come quelle di Savica, di Peri\u010dnik e di \u0160um. Nel Tricorno \u00e8 presente anche un ghiacciaio le cui dimensioni tuttavia si sono fortemente ridotte negli ultimi anni tanto da metterne in discussione la stessa esistenza.\nGeologia.\nLe montagne delle Alpi Giulie sono costituite in gran parte da roccia calcarea che d\u00e0 origine alla formazione di fenomeni naturali come grotte, doline, voragini. \nIl parco \u00e8 costituito da vette e valli glaciali. Il sottosuolo \u00e8 ricco di grotte frutto dell'azione erosiva dell'acqua sulle rocce calcaree. Si stima che all'interno del parco vi siano circa 600 grotte.\nClima.\nNei mesi estivi la temperatura varia dai a valle a sui monti, mentre d'inverno oscilla tra a valle e sui monti. I giorni di pioggia durante l'anno variano dai 120 ai 146.\nAmbiente.\nFauna.\nTra gli animali del parco si segnalano: il camoscio, lo stambecco (reintrodotto nel 1964), la marmotta (reintrodotta alla fine del XX secolo), l'orso bruno, la lince, il cervo, il capriolo, il lupo, lo scoiattolo rosso, il ghiro, il tasso, il riccio orientale, l'ermellino, la lepre, la lontra, la vipera dal corno e la lucertola di Horvath. Nel parco nidificano 84 specie di uccelli tra cui parecchi migratori. Tra gli uccelli si notano l'aquila reale, la poiana, il gufo reale, il gallo cedrone, il gallo forcello, la pernice bianca, il francolino di monte, il picchio muraiolo e il merlo dal collare.\nGestione.\nLa gestione del parco nazionale \u00e8 affidata ad un ente pubblico avente la propria sede a Bled. Tale gestione \u00e8 sotto le dipendenze del Ministero dell'ambiente e del territorio. L'organismo impiega permanentemente 51 persone delle quali 20 sono guardie forestali."}
{"id": "1943323", "revid": "599013", "url": "https://it.wikipedia.org/wiki?curid=1943323", "title": "Paolo Cozzi", "text": "Carriera.\nCresciuto nelle file del Vittorio Veneto Milano, in C e B2, esord\u00ec nelle file della Gonzaga, che conflu\u00ec successivamente nell'Asystel; visse l'intera epopea della squadra biancorossa, ottenendo la promozione in Serie A1 nel campionato 1999-2000, disputando la finale scudetto l'anno successivo e rimanendovi fino al 2003, anno in cui l'Asystel si fuse con la Copra Piacenza e Cozzi fu ingaggiato dalla Kerakoll Modena, club con cui vinse una Coppa CEV nel 2004.\nDopo Modena vest\u00ec le maglie di BreBanca Lannutti Cuneo, con cui vinse la Coppa Italia 2005-06, e Piacenza, con cui disput\u00f2 due finali scudetto. Il suo esordio in Nazionale risale all'11 maggio 2001, a Palermo (Italia-Argentina 3-0); con gli azzurri ha vinto due Europei e l'argento ai Giochi olimpici di Atene, nel 2004.\nDopo aver giocato la stagione 2008-09 con la Tonno Callipo Vibo Valentia, ha giocato in Puglia con la Prisma Taranto e la BCC N.E.P. Castellana Grotte nella stagione 2011-2012 \u00e8 passato all'Umbria Volley San Giustino.\nDopo dodici anni di serie A1, mette la sua esperienza al servizio del Volley Milano - Vero Volley Monza, tornando cos\u00ec a vestire i colori della sua citt\u00e0. Termina nella stagione 2013-2014 la sua carriera di atleta per problemi fisici.\nApre quindi un negozio a Milano.\nDalla stagione 2018-2019 \u00e8 tornato a vestire la maglia numero 5 della sua societ\u00e0 di origine, il Vittorio Veneto Milano che partecipa al campionato nazionale di Serie B."}
{"id": "1943326", "revid": "110157", "url": "https://it.wikipedia.org/wiki?curid=1943326", "title": "Football League Cup 2008-2009", "text": "La Football League Cup 2008-2009, conosciuta anche con il nome di Carling Cup per motivi di sponsorizzazione, \u00e8 stata la 49\u00aa edizione del terzo torneo calcistico pi\u00f9 importante del calcio inglese, la 43\u00aa in finale unica. La manifestazione, ebbe inizio l'11 agosto 2008 e si concluse il 1\u00ba marzo 2009 con la finale di Wembley.\nIl trofeo fu vinto dal Manchester United, che nell'atto conclusivo ebbe la meglio sui detentori del Tottenham Hotspurs imponendosi per 4-1 ai calci di rigore, dopo lo 0-0 dei tempi supplementari.\nFormula.\nLa Football League Cup era riservata alle 20 squadre della Premier League e alle 72 della Football League. Ogni turno della competizione \u00e8 composto da scontri ad eliminazione diretta, ad esclusione delle semifinali che si compongono di due match dove la squadra con il miglior risultato combinato accede in finale. Se al termine di ogni partita o se il risultato combinato delle semifinali \u00e8 identico, vengono giocati i tempi supplementari. Se anche al termine dei tempi supplementari il punteggio \u00e8 ancora in parit\u00e0, si passa ai calci di rigore."}
{"id": "1943331", "revid": "123088664", "url": "https://it.wikipedia.org/wiki?curid=1943331", "title": "Episodi di Senza traccia (sesta stagione)", "text": "La sesta stagione della serie televisiva Senza traccia \u00e8 composta da 18 episodi \u00e8 stata trasmessa in prima visione negli Stati Uniti da CBS dal 27 settembre 2007 al 15 maggio 2008. In Italia \u00e8 stata trasmessa da Rai 2 dall'11 settembre al 14 dicembre 2009.\nBenvenuti in America!\nTrama.\nUn bambino di quattro anni adottato da una coppia vip \u00e8 stato rapito, e la squadra stabilisce che il rapimento ha a che fare con lo stato dei suoi genitori adottivi e anche dei suoi genitori d'origine. Jack sospetta di un uomo che sta cercando di estorcere la coppia sostenendo il padre biologico del ragazzo.\nTroppo amore.\nTrama.\nJack indaga sulla scomparsa di una ragazza e prende in considerazione il padre, che pulisce la scena del crimine. Il caso \u00e8 legato alla possibile violenza sessuale subita alla figlia e alla sua autostima riguardo al suo sovrappeso.\nMadre e figlio.\nTrama.\nUna reporter televisiva scompare dallo studio televisivo dove lavorava, la squadra scopre che \u00e8 legata alla morte del figlio torturato e ucciso in una prigione del Guatemala. Jack porta la CIA a risolvere il caso.\nLegami di sangue.\nTrama.\nUna ragazza scompare dopo aver assistito alla morte del suo fidanzato da parte della polizia. Gli agenti ritengono che la scomparsa sia collegata al fratello della ragazza, un famigerato capo della banda che ha avuto una lite con lei. Pi\u00f9 tardi, Sam scopre di essere incinta dopo una seduta psicologica.\nUna lunga corsa.\nTrama.\nIl team indaga sulla scomparsa di una pregiudicata avvenuta dopo una sparatoria in ufficio, ma il caso \u00e8 legato alle accuse di molestie sessuali\nLadro di bambini (2).\nTrama.\nDopo che un serial killer fugge a New York con il figlio, dopo essere sfuggito alla cattura a Las Vegas, Jack collabora con il capo del CSI Grissom per trovarli entrambi.\nUn figlio, un padre.\nTrama.\nUno studente universitario scompare dopo aver fatto osservazioni razziali in una classe pubblicata sul web, Jack, all'inizio sospetta dei suoi amici. Ma in realt\u00e0 scopre che il ragazzo \u00e8 un razzista e suo vero padre altrettanto.\nLotta estrema.\nTrama.\nUn pugile scompare misteriosamente e Jack e la sua squadra indagano sul suo background, dove apprendono che l'uomo ha diversi nemici. Intanto Sam rintraccia il padre di suo figlio.\nGli errori di una madre.\nTrama.\nQuando una madre single scompare, Jack e la sua squadra determinano se il passato criminale di un ex detenuto l'aveva fatta sparire dopo aver visitato un altro detenuto. Vivian ha un'ossessione su un caso di rapimento di una giovane donna, da parte dei trafficanti di esseri umani.\nBabbo Natale cercasi.\nTrama.\nUn uomo divenuto Babbo Natale scompare e Jack scopre che \u00e8 un esperto di matematica che aveva abbandonato il college dopo aver avuto una crisi di coscienza.\nAppartamento G4.\nTrama.\nJack e la squadra iniziano il nuovo anno sul caso di un investigatore privato scomparso misteriosamente. Scoprono che l'investigatore aveva un legame speciale con un adolescente che aveva una terribile vita in uno strano appartamento\nArticolo 32.\nTrama.\nUna disegnatrice su protesi, figlia di un medico dei Marines scompare dall'ospedale dove prestava servizio civile. Jack viene a sapere che era coinvolta in un attentato al centro per veterani, ma che poi si era tirata indietro dopo aver sentito la storia di molti veterani amputati.\nGuest stars: James Masters, Rich Sommer, Michael Grant Terry.\nAzzerare.\nTrama.\nJack scompare dopo aver preso in mano, un caso in cui stava lavorando Vivian sul traffico di esseri umani.\nQuestioni di cuore.\nTrama.\nMentre Jack sta lottando la vita e la morte, il resto della squadra indaga sulla scomparsa su una trapiantata di cuore ad una adolescente, sospettando di un suo donatore. Sam, invece parla con Brian.\nBuio.\nTrama.\nUn paziente che si \u00e8 risvegliato dopo tre anni di coma, scompare dall'ospedale. Jack scopre che \u00e8 collegato alle altre persone scomparse in quella notte. Intanto Jack lascia l'ospedale e cerca una ragazza che l'aveva salvato dal traffico di esseri umani.\nIl biglietto dei sogni.\nTrama.\nDopo che un ultimo vincitore della lotteria scompare, il team interroga le persone che lo conoscevano. La squadra si convince che l'uomo non \u00e8 stato fortunato alla lotteria e il biglietto era stato rubato.\nScheletri nell'armadio.\nTrama.\nUn uomo, che di recente aveva salvato un bambino dall'autobus, scompare. La squadra scopre che \u00e8 collegata all'incendio che aveva causato la morte di due persone, mentre la polizia sospetta dell'uomo. La salute di Jack viene valutata da una psichiatra e quando Sam confronta Brian nel suo passato, interrompe tutto ci\u00f2 che ha che fare.\nIl peso della vergogna.\nTrama.\nQuando cinque persone con una strana connessione vengono rapite in un bar della zona, il team scopre un vecchio caso che ha coinvolto molestie sessuali sui minori da parte di un consulente di un campo estivo. Mentre Sam partorisce mentre il dipartimento apre un'inchiesta su Jack, parla con la sua squadra dicendo che si sente inadatto a guidare una squadra come loro."}
{"id": "1943333", "revid": "110157", "url": "https://it.wikipedia.org/wiki?curid=1943333", "title": "Universit\u00e0 di Waseda", "text": "L' nota anche con il diminutivo di , \u00e8 una delle pi\u00f9 importanti universit\u00e0 private del Giappone. Fondata nel 1882 con il nome \"Tokyo Senmon Gakko\", venne ribattezzata con il suo attuale nome nel 1902. \u00c8 nota per essere improntata ad una politica di estrema liberalit\u00e0 nelle sue strategie didattiche, ideale simboleggiato dal suo motto che \u00e8 \"Indipendenza nell'apprendere\". Hanno studiato in questo ateneo ben sei primi ministri del Giappone del periodo post-bellico: Tanzan Ishibashi (1956\u20131957), Noboru Takeshita (1987\u20131989), Toshiki Kaifu (1989\u20131991), Keiz\u014d Obuchi (1998\u20132000), Yoshir\u014d Mori (2000\u20132001) e Yasuo Fukuda (2007-2008).\nIl programma di letteratura dell'Universit\u00e0 di Waseda \u00e8 particolarmente noto ed annovera celebri scrittori contemporanei giapponesi Haruki Murakami e Tawara Machi. Tra gli alunni celebri dell'ateneo si annoverano anche importanti capitani d'industria nipponici come Masaru Ibuka, cofondatore e presidente della Sony e Kenichi Ohmae, .\nStoria.\nL'universit\u00e0 di Waseda \u00e8 stata fondata nel 1882 da un importante figura del Periodo Meiji, \u014ckuma Shigenobu, un personaggio basilare per la storia sia culturale che politica del Giappone. Inizialmente l'istituto comprendeva tre facolt\u00e0 organizzate secondo il vecchio standard educativo dell'epoca; le tre facolt\u00e0 erano giurisprudenza, economia e scienze fisiche. Contemporaneamente alla fondazione delle facolt\u00e0 vennero organizzati dei corsi di lingua inglese, dedicati all'apprendimento di questa lingua a tutti gli studenti della scuola. Tre anni pi\u00f9 tardi la facolt\u00e0 di fisica venne chiusa per scarsa affluenza di studenti ma nel 1908 venne riaperta con il nome di facolt\u00e0 di scienze ed ingegneria, mentre risale al 1890 l'istituzione della facolt\u00e0 di lettere. Gran parte del campus venne completamente distrutto a seguito dei bombardamenti alleati di Tokyo durante la fase finale della seconda guerra mondiale, nonostante ci\u00f2 esso venne ricostruito nel 1949 con l'aggiunta di due istituti di educazione superiore e una scuola superiore di Arte ed Architettura.\nStoria del nome.\nIl nome dell'universit\u00e0 proviene dal nome del villaggio di residenza del suo fondatore, il villaggio appunto di Waseda. In realt\u00e0 il nome iniziale dell'ateneo era \"'Tokyo Senmon Gakko\" e risale al tempo della sua fondazione, il 21 ottobre 1882. Poich\u00e9 per\u00f2 esso continuava ad essere associato al suo fondatore, prendendo l'appellativo di \"Waseda Gakko\" (\"Collegio di Waseda\"), esso acquis\u00ec definitivamente il nome di \"Universit\u00e0 di Waseda\" il 2 settembre 1902.\nIl cappello distintivo di Waseda.\nGli studenti di Waseda hanno tutti un cappello distintivo dell'universit\u00e0. Il fondatore dell'istituto, Okuma Shigenobu, ebbe come desiderio quello di creare un simbolo che contraddistinguesse l'appartenenza all'universit\u00e0 degli studenti. A tale scopo venne chiamato il capo sartoria della famosa catena di abbigliamento nipponica Takashimaya, che disegn\u00f2 il berretto in soli tre giorni. Ogni berretto ha nella fodera interna il nome dello studente, il suo corso di laurea, il simbolo della scuola e la frase \"Si conferma che il portatore di questo cappello \u00e8 uno studente di Waseda\". Il cappello \u00e8 protetto da copyright.\nIl 125\u00ba anniversario.\nL'universit\u00e0 di Waseda ha festeggiato il suo 125\u00ba compleanno il 21 ottobre 2007. Il numero 125 ha un valore molto importante per questa istituzione, esso \u00e8 legato alla \"teoria dei 125 anni\" propugnata dal suo fondatore, Okuma Shigenobu. Secondo Shigenobu: \nQuesta teoria era molto in voga nella cultura popolare del tempo ed \u00e8 rimasta praticamente invariata tuttora.\nEdifici di particolare importanza.\nL'Okuma Auditorium.\nSubito dopo la morte di Okuma Shigenobu, il 10 gennaio 1922, iniziarono i preparativi per la costruzione di un suo memoriale. L'edificio adibito a ci\u00f2 fu l'Auditorium, la cui costruzione era rimasta uno degli obiettivi non realizzati dallo stesso Shigenobu. L'Auditorium principale \u00e8 in grado di ospitare 1,435 persone, mentre un auditorium pi\u00f9 piccolo, interrato, ha la capienza di 382 posti. La torre campanaria, alta circa 38 metri, ovvero 125 shaku, ed \u00e8 dotata di quattro campane che vennero trasportate in Giappone da Baltimora, esse suonano sei volte nell'arco della giornata e producono lo stesso suono della campana dell Abbazia di Westminster di Londra.\nLa biblioteca.\nLa biblioteca dell'Universit\u00e0 di Waseda (progettata da Tach\u016b Nait\u014d, Kenji Imai e Kin'ichi Kiriyama) \u00e8 una delle pi\u00f9 grandi biblioteche di tutto il Giappone. Costruita nel 1882, ospita circa 4 milioni e mezzo di volumi e oltre periodici.\nAll'interno della sua collezione esistono ben due documenti annoverati tra i Tesori nazionali del Giappone, oltre ad altri importanti documenti storici, libri rari, manoscritti, e altri archivi frutto di donazioni."}
{"id": "1943336", "revid": "399", "url": "https://it.wikipedia.org/wiki?curid=1943336", "title": "Nomadi (disambigua)", "text": ""}
{"id": "1943337", "revid": "124882432", "url": "https://it.wikipedia.org/wiki?curid=1943337", "title": "Resana", "text": "Resana (\"Rexana\" in veneto) \u00e8 un comune italiano di abitanti della provincia di Treviso in Veneto.\nOrigini del nome.\nIl toponimo \u00e8 un tipico prediale riferito a un \"Rhaesius\" o a un \"Resius\".\nStoria.\nGli insediamenti umani pi\u00f9 antichi del territorio di Resana si collocano in epoca preromana. I primi abitatori furono attratti dall'abbondanza di risorse naturali, come il passaggio del vecchio corso del fiume Muson e la presenza di boschi. I reperti archeologici del periodo (principalmente resti di vasellame) si concentrano a Castelminio attorno alle Motte, dei modesti terrapieni in parte ancora esistenti.\nSempre da Castelminio provengono i ritrovamenti riferibili ai Romani (idrie e anfore). Agli stessi si deve la definizione di una centuriazione di cui resta ancora traccia. Nel 75 a.C. fu inoltre tracciata la via Aurelia per collegare Padova ad Asolo: ne \u00e8 un resto l'attuale via Antica Loreggia, dove \u00e8 stato individuato parte del sedime originale.\nL'intervento dei Romani incentiv\u00f2 il popolamento della zona, con la formazione del primo nucleo del paese in localit\u00e0 Gallo, a nord dell'attuale centro.\nNotizie pi\u00f9 precise sul conto di Resana e delle sue frazioni si hanno a partire dal basso medioevo, quando cominciano a comparire nei documenti vescovili. Di particolare interesse la bolla \"Justis fratrum\" del 1152, in cui tra i beni del vescovo di Treviso si annoverano anche il \"castrum de Resana, cum villa et foresto, et omnibus pertinentiis suis\"; nel paese esisteva dunque un castello di propriet\u00e0 del prelato, forse localizzato lungo l'attuale via Castellari. Anche il castello di Brusaporco (come era allora nota Castelminio) era di pertinenza vescovile ed era governato da un \"avogaro\" scelto nella famiglia dei Tempesta.\nResana segu\u00ec le sorti di Treviso e pass\u00f2 alla Serenissima nel corso del XIV secolo. A partire dal XVI secolo compaiono negli estimi i primi possidenti veneziani cui si deve la costruzione di alcune ville.\nIn epoca napoleonica Resana divenne comune (1807), ma l'attuale assetto territoriale, comprendente le due frazioni, fu raggiunto solo dopo l'annessione del Veneto al Regno d'Italia (1866).\nAll'inizio del XX secolo il paese fu segnato da un'importante emigrazione, diretta verso Argentina, Brasile e Australia. Negli stessi anni si assist\u00e9 alla nascita delle prime associazioni locali: la Societ\u00e0 di Mutuo Soccorso (1904) e l'Unione professionale resanese del Sindacato Veneto Lavoratorio della Terra (1912). Questi fenomeni riflettono le difficolt\u00e0 in cui versava la popolazione dell'epoca, ancora in massima parte contadina.\nNel 1908, completata la ferrovia Venezia-Bassano, fu aperta la stazione di Resana grazie all'interessamento del ministro Ernesto Di Broglio e a Leone Wollemborg, uomini politici con possedimenti a Resana.\nDopo la Grande Guerra l'economia del paese risult\u00f2 ancora pi\u00f9 indebolita e riprese l'emigrazione, ora diretta non solo verso l'America Latina, ma anche in Francia, Belgio e nelle pi\u00f9 vicine Lombardia e Piemonte. D'altro canto, fu favorevole la vicinanza a Castelfranco, dove cominciarono a fiorire le industrie manifatturiere.\nUn nuovo esodo si verific\u00f2 nel secondo dopoguerra, diretto specialmente verso Australia, Canada, Argentina, Francia, Svizzera e Belgio. Solo dopo il 1960, in seguito alla crisi che aveva colpito alcune industrie a Castelfranco, Resana ebbe nuove possibilit\u00e0 di sviluppo artigianale e industriale.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\n\u00c8 dotata dell'omonima stazione ferroviaria."}
{"id": "1943343", "revid": "110157", "url": "https://it.wikipedia.org/wiki?curid=1943343", "title": "Prem&quot;jer-liha 2008-2009", "text": "La Prem\"jer-liha 2008-09 \u00e8 stata la 18\u00aa edizione della massima divisione ucraina. \u00c8 iniziata il 16 luglio 2008 e si \u00e8 conclusa il 26 maggio del 2009."}
{"id": "1943346", "revid": "1524006", "url": "https://it.wikipedia.org/wiki?curid=1943346", "title": "Palio di San Paolino", "text": "Il Palio di San Paolino \u00e8 una manifestazione tradizionale di ambientazione medioevale che si svolge a Lucca il 12 luglio di ogni anno in onore del santo patrono della citt\u00e0 San Paolino e primo vescovo di Lucca.\nStoria.\nA Lucca l'uso della balestra \u00e8 di antichissima memoria. Se ne ha testimonianza scritta gi\u00e0 fin dal 1169, quando la citt\u00e0 chiese alla Repubblica di Genova l'aiuto di una compagnia dei Balestrieri per difendersi dai continui attacchi della Repubblica di Pisa.\nNasce da qui l'esigenzadel Comune lucchese di dotare il proprio esercito di un gruppo scelto di tiratori con la balestra cui affidare la protezione della citt\u00e0. L'importanza del gruppo si accrebbe al punto che il Vaticano invit\u00f2 i balestrieri lucchesi a partecipare alla prima crociata. Castruccio Castracani (Signore di Lucca dal 1316 al 1328) istitu\u00ec un premio per incentivare l'uso della balestra, cos\u00ec furono organizzate delle vere e proprie gare a scopo ludico per mantenere vivo l'allenamento e l'attenzione anche in periodi di relativa \"calma\". Non si hanno notizie precise sulla nascita del gara, che molti studiosi fanno risalire al XIII secolo, ma di certo si sa che il 29 giugno del 1443 il Vessillifero di Giustizia della Repubblica di Lucca volle fosse emanato un atto per disciplinare la disputa della gara con la Balestra. Detto regolamento, conservato presso l'Archivio di Stato di Lucca, e tuttora in uso, \u00e8 risultato essere il pi\u00f9 antico Regolamento per gara di tiro esistente in Europa.\nCon il passare gli anni l'arte della balestra, soppiantata da altre armi da difesa pi\u00f9 moderne ed efficaci, and\u00f2 declinando decretando la fine della gara sostituita, in Lucca, da quella degli Schioppetti. Il 10 ottobre 1970 un gruppo di lucchesi desiderosi di riscoprire le antiche tradizioni cittadine costitu\u00ec la \"Compagnia Balestrieri Lucca\", facendo cos\u00ec rinascere l'antica tradizione lucchese del \"balestrare\" che da allora ha visto rinascere nella citt\u00e0 una tradizione vecchia di secoli.\nPartecipanti.\nI partecipanti al palio sono i tiratori dei tre Terzieri in cui era divisa la citt\u00e0 di Lucca:\nSvolgimento del Palio.\nVigilia.\nLa festa inizia l'11 luglio con la cerimonia di apertura e il tradizionale corteo storico che si snoda lungo le vie cittadine e culmina in Piazza San Martino dove si procede all'effettuazione del sorteggio dell'ordine con cui i balestrieri si succederanno al tiro. Successivamente nella Basilica di San Paolino si svolge una messa con il canto del Mottettone e la benedizione del Palio.\nPalio.\nAl mattino della gara il Banditore percorre le vie del centro storico, leggendo il \"Bando di Sfida\". \nIl Palio si svolge in notturna in Piazza San Martino antistante il Duomo di Lucca e mette di fronte i tiratori dei tre Terzieri della citt\u00e0 che si sfidano utilizzando balestre antiche all'italiana, da banco. Altre volte per il Palio sono stati utilizzati altre piazze cittadine quali Piazza S. Michele, Piazzale Monsignor Arrigoni, il vecchio Prato del Marchese (Piazzale S. Donato), Piazza Anfiteatro e Cortile degli Svizzeri.\nAl termine di un lungo corteggio di musici, sbandieratori, armati e figuranti in costume, entrano in campo i balestrieri di ciascun Terziere che, a turno, salgono sul \"pancaccio\" e sistemano la propria balestra. Ogni concorrente deve scagliare una sola verretta, recante scritto il proprio nome, dalla distanza di 36 metri tentando di colpire il bersaglio chiamato \"brocca\", consistente in un cilindro di legno del diametro di 12 centimetri e della lunghezza di 50. \nAl termine della competizione il Maestro d'Armi e il collegio giudicante, dopo attento esame, premiano i primi quattro classificati. Al Terziere del vincitore spetta il tradizionale Palio, ovvero un drappo dipinto da un pittore cittadino. Al balestriere \"Primo et Meliore su tutti\" va la brocca con conficcata la propria verretta vincente e il Collare d'argento che terr\u00e0 per un anno.\nLa disfida \u00e8 allietata da una serie di spettacoli di contorno che prevedono la partecipazione di un menestrello, prima dell'ingresso in piazza del corteggio, e poi da giochi di bandiera, dai musici e dalle danze rinascimentali dei membri della Compagnia Balestrieri, dell'Associazione Contrade San Paolino e dell'Associazione Sbandieratori e Musici citt\u00e0 di Lucca.\nAlbo d'oro Palio di San Paolino e Palio della Santa Croce - Lucca.\n(*) Disfida Lucca-Sansepolcro\n(**) Disfida Lucca-Massa Marittima\n(***) Disfida Lucca-Sansepolcro-Massa Marittima\nRiepilogo dell'Albo d'oro.\n(N.B.): il Gruppo Cavalieri del Tau di Altopascio \u00e8 nel Riepilogo solo perch\u00e9 vincitrice di entrambi i Palii\nTrofeo del Balestrone.\n(**) Disfida con Compagnia Balestrieri di Pisa\n(\u00b0) Disfida con Ass. Contrade San Paolino\n(+) Disfida con Compagnia Balestrieri del Palio della Marciliana di Chioggia\n(**\u00b0) Disfida con Contrade San Paolino e Compagnia Balestrieri di Pisa"}
{"id": "1943353", "revid": "767487", "url": "https://it.wikipedia.org/wiki?curid=1943353", "title": "Cosimo Izzo", "text": "Carriera.\nHa sostenuto gli studi classici presso il Collegio Bianchi dei Padri Barnabiti di Napoli. Laureato in giurisprudenza presso l'Universit\u00e0 degli Studi di Napoli Federico II. \nAvvocato cassazionista, iscritto al Consiglio dell'Ordine Forense di Benevento, \u00e8 abilitato all'insegnamento di materie giuridiche nelle scuole superiori. Iscritto all'Azione Cattolica da giovane, ne \u00e8 stato dirigente diocesano. Dal 1975 al 1982 \u00e8 stato consigliere al Comune di Airola, suo paese d'adozione in provincia di Benevento, eletto nelle liste della Democrazia Cristiana.\nDal 1982 al 1983 \u00e8 stato assessore provinciale con delega alla sanit\u00e0 ed, in seguito, dal 1983 al 1995 \u00e8 stato assessore provinciale con delega ai lavori pubblici, viabilit\u00e0, patrimonio, edilizia scolastica e sovvenzionata, cave e torbiere, acque ed acquedotti. \nDal 1995 al 1998 \u00e8 stato assessore della Regione Campania ai trasporti e viabilit\u00e0, porti ed aeroporti, demanio marittimo ed opere marittime nella giunta Rastrelli. In seguito allo scioglimento della Democrazia Cristiana, dopo un periodo di militanza in alcune formazioni politiche centriste, ha aderito a Forza Italia nel dicembre del 2000.\nCandidatosi nelle liste di Forza Italia per le elezioni politiche del 2001, \u00e8 stato eletto al Senato nel collegio di Benevento. Riconfermato senatore della Repubblica alle elezioni del 2006 per le liste di Forza Italia in Campania. Presentatosi alle elezioni del 2008 per le liste del Popolo della Libert\u00e0, \u00e8 risultato eletto al Senato per la terza volta in Campania. Da maggio del 2008 \u00e8 vicepresidente del gruppo PdL al Senato della Repubblica. \nAlle elezioni politiche del 2013 non \u00e8 ricandidato in Parlamento.\nNel 2013, contestualmente alla sospensione dell'attivit\u00e0 del Popolo della Libert\u00e0, aderisce a Forza Italia. \nAlle elezioni regionali del 2015 in Campania si candida a consigliere regionale con Forza Italia. Nonostante sia risultato il terzo candidato pi\u00f9 votato non viene eletto. \nAttualmente \u00e8 responsabile nella Direzione Nazionale di Forza Italia del Dipartimento Artigianato."}
{"id": "1943354", "revid": "1982", "url": "https://it.wikipedia.org/wiki?curid=1943354", "title": "Il Pino di Napoli", "text": ""}
{"id": "1943358", "revid": "6923", "url": "https://it.wikipedia.org/wiki?curid=1943358", "title": "Japan Railways Group", "text": ", conosciuta anche come JR Group \u00e8 la pi\u00f9 importante societ\u00e0 ferroviaria giapponese. \u00c8 formata da sette compagnie regionali che possiedono e gestiscono la maggior parte dei servizi ferroviari del paese. \nStoria.\nNel 1987 la situazione della Japanese National Railways era disastrosa, la compagnia infatti aveva debiti per un totale di oltre 25.000 miliardi di Yen (oltre 200 miliardi di USD) e si trovava nella totale impossibilit\u00e0 di fornire servizi adeguati. La Dieta Nazionale del Giappone scelse di dividere e privatizzare l'azienda.\nIl 1\u00ba aprile la compagnia venne divisa e separata ufficialmente, le compagnia figlie che si originarono nel processo iniziarono le loro operazioni singolarmente, tuttavia la privatizzazione delle varie parti del gruppo non venne avviata immediatamente ma cominci\u00f2 solo nei primi anni novanta.\nPropriet\u00e0.\nJR East, JR Central e JR West sono collocate sul mercato azionario e le azioni sono interamente sul mercato o in mano ad investitori privati. Al contrario JR Hokkaido, JR Shikoku, JR Kyushu e JR Freight sono tuttora in mano allo stato tramite una societ\u00e0 indipendente dal governo chiamata Japan Railway Construction, Transport and Technology Agency.\nRete.\nQuasi tutte le compagnie possiedono e gestiscono Shinkansen.\nJR ha mantenuto la stessa rete nazionale ereditata dalla JNR. Le compagnie hanno profondi accordi che consentono ai passeggeri di attraversare pi\u00f9 regioni senza cambiare treni o acquistare nuovi biglietti.\nIl sistema di gestione dei biglietti \u00e8 rimasto fondamentalmente invariato rispetto alla JNR, \u00e8 stato per\u00f2 affiancato da un sistema di prenotazione elettronica chiamato MARS.\nEsistono agevolazioni chiamate Japan Rail Pass regionali o nazionali.\nSuddivisione.\nIl gruppo \u00e8 composto da nove compagnie, sei di queste si occupano del trasporto di passeggeri e sono organizzate su base regionale mentre la settima si occupa di trasporto di merci e agisce in modo unitario su tutto il territorio nazionale, altre due compagnie del gruppo non si occupano di trasporti. A differenza delle succursali regionali di altri gruppi industriali quelle del JR Group possiedono una autonomia ed indipendenza totale tra loro, infatti non esiste un quartier generale comune e non esiste un consiglio direttivo globale che indirizza tutte le compagnie su una politica imprenditoriale comune.\nLe sei compagnie adibite al trasporto passeggeri operano su base regionale e hanno il completo controllo della loro zona rispetto alle compagnie gemelle (esistono per\u00f2 diverse linee private indipendenti dalla JR), nonostante questa forte indipendenza le compagnie collaborano per le tratte che attraversano pi\u00f9 regioni, gestendo ognuna il tratto di linea e di servizio che le compete. Alcune di queste sei aziende sono a loro volta suddivise in entit\u00e0 locali pi\u00f9 piccole.\nLa settima compagnia si chiama Japan Freight Railway Company e si occupa del trasporto merci sulle reti precedentemente di propriet\u00e0 della JNR.\nIl gruppo comprende inoltre due compagnie chiamate Railway Technical Research Institute e Railway Information Systems Co., Ltd., la prima si occupa di ricerca e sviluppo mentre la seconda si occupa di fornire servizi logistici alle compagnie ferroviarie operanti sul territorio"}
{"id": "1943361", "revid": "72396", "url": "https://it.wikipedia.org/wiki?curid=1943361", "title": "Michelangelo Alfano", "text": "Biografia.\nNato in provincia di Palermo, si trasfer\u00ec a Messina in qualit\u00e0 di rettore di un'impresa di pulizie e divenne inoltre per un certo periodo presidente della squadra calcistica peloritana.\nCondannato per associazione mafiosa, poich\u00e9 considerato il principale referente di Cosa nostra nella citt\u00e0 di Messina, fu arrestato per rapporti illeciti con la magistratura. Secondo gli investigatori egli era il \"ponte\" di collegamento tra la mafia della sua citt\u00e0 natale e il capoluogo peloritano, ed era inoltre in stretti rapporti con le cosche messinesi e la 'ndrangheta radicata nella citt\u00e0.\nTrovato morto nel 2005, si ipotizz\u00f2 il suicidio."}
{"id": "1943364", "revid": "287204", "url": "https://it.wikipedia.org/wiki?curid=1943364", "title": "Un affare difficile", "text": "Un affare difficile \u00e8 il secondo album in studio del gruppo raggae italiano Reggae National Tickets. Esce l'anno successivo a Squali, ed \u00e8 la prima esperienza della band sotto una major, la BMG, grazie all'aiuto dei 99 posse."}
{"id": "1943366", "revid": "1005847", "url": "https://it.wikipedia.org/wiki?curid=1943366", "title": "Cosimo Latronico", "text": "Biografia.\nNato a Nova Siri, ove risiede tuttora, \u00e8 sposato ed ha cinque figli, \u00e8 vicino a Comunione e Liberazione.\nHa conseguito, \"magna cum laude\", la Laurea in Scienze Politiche presso l'Universit\u00e0 degli Studi di Bari.\nAttivit\u00e0 politica.\nNel 1980, giovane appartenente al movimento di Comunione e Liberazione, viene eletto Sindaco del Comune di Nova Siri all'et\u00e0 di 21 anni, attestandosi di fatto come uno dei sindaci pi\u00f9 giovani d'Italia. La carica sar\u00e0 poi riconfermata fino al 1990.\nConsigliere regionale della Basilicata.\nAlle elezioni regionali in Basilicata del 1990 viene eletto consigliere nelle liste della Democrazia Cristiana in provincia di Matera. In Consiglio regionale ricopre la carica di Presidente della Prima Commissione Consiliare ed \u00e8 Componente della Commissione Bilancio e Programmazione.\nNel 1994 con il tramonto della DC aderisce a Forza Italia.\nAlle successive regionali del 1995 viene rieletto consigliere nelle liste di Forza Italia. In consiglio regionale svolge l'incarico di Vice Presidente della Commissione Speciale per le Riforme.\nCandidatura a Presidente della Regione Basilicata.\nIn occasione delle elezioni regionali del 2005 viene candidato alla Presidenza della Regione Basilicata, sostenuto da una coalizione di \"centro-destra\" composta da Forza Italia, Alleanza Nazionale, Unione di Centro e dalla lista \"Federazione di Centro\" (che riuniva al proprio interno partiti minori, tra cui PRI, PLI...).\nLatronico (che ottiene il 27,42%) perder\u00e0 la competizione contro il candidato del centro-sinistra Vito De Filippo (che raccoglie il 67,47% dei consensi), venendo comunque eletto in Consiglio regionale, dove svolger\u00e0 la funzione di capogruppo dell'opposizione.\nElezione a senatore.\nAlle elezioni politiche del 2008 \u00e8 candidato al Senato della Repubblica, in \"regione Basilicata\", nelle liste del Popolo della Libert\u00e0 (in terza posizione), venendo eletto senatore della XVI Legislatura.\nDurante la XVI Legislatura Latronico \u00e8 relatore, insieme a Roberto Giovanni Mura (Lega Nord) e Mauro Agostini (PD), del DdL Sviluppo del 2011 approvato definitivamente al Senato il 7/7/11 con 162 SI, 133 NO e un astenuto dopo che il governo Berlusconi ha posto la questione di fiducia.\nElezione a deputato.\nAlle elezioni politiche del 2013 \u00e8 candidato alla Camera dei Deputati, nella \"circoscrizione Basilicata\", come capolista del Popolo della Libert\u00e0, venendo eletto deputato della XVI Legislatura.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nIl 30 maggio 2015, in disaccordo con le scelte politiche di Silvio Berlusconi, abbandona Forza Italia per aderire a Conservatori e Riformisti di Raffaele Fitto.\nIl 19 novembre 2015, assieme agli altri deputati di CoR passa al Gruppo misto, aderendo alla componente \"Conservatori e Riformisti\".\nNel luglio 2017 viene nominato Vicepresidente del Gruppo misto in rappresentanza della componente, che viene ribattezzata \"Direzione Italia.\"\nNon verr\u00e0 rieletto alle politiche del 2018 in quota Noi con l'Italia - UDC.\nLe regionali del 2019.\nNel febbraio del 2019 annuncia la propria candidatura alle regionali del 24 marzo nelle liste di Fratelli d\u2019Italia, partito con il quale si \u00e8 federato Direzione Italia. Le 1685 preferenze raccolte non bastano per essere eletto come consigliere regionale; nella sua Nova Siri Fratelli d\u2019Italia \u00e8 stato il partito pi\u00f9 votato con il 25%."}
{"id": "1943370", "revid": "287204", "url": "https://it.wikipedia.org/wiki?curid=1943370", "title": "Consorzio di bonifica della Romagna Occidentale", "text": "Il Consorzio di bonifica della Romagna Occidentale \u00e8 un ente di diritto pubblico costituito il 1\u00ba maggio 1929. Ha sede a Lugo (RA). Il comprensorio di sua competenza ha una estensione territoriale di km\u00b2 1.933,59, pari a circa 195.000 ettari.\nIl Consorzio opera in base a quanto previsto dalla vigente legislazione statale (R.D. 13 febbraio 1933, n. 215), nonch\u00e9 dalla pi\u00f9 recente legge regionale 2 agosto 1984, n. 42, per assicurare lo scolo delle acque, la difesa del suolo, la tutela delle risorse idriche e naturali, l'irrigazione e la valorizzazione del territorio.\nIl territorio.\nLa \"Romagna Occidentale\" \u00e8 il comprensorio che include i bacini di Sillaro, Santerno (il fiume di Imola), Senio e Lamone (il fiume di Faenza), che scorrono tra il comprensorio imolese e la provincia di Ravenna. Il comprensorio ricade in cinque province: Ravenna (prevalente), Bologna, Forl\u00ec-Cesena, Ferrara, Firenze ed in 35 Comuni. Il comprensorio \u00e8 diviso in due distretti, quello di montagna (120.000 ettari, di cui 70.000 in Emilia-Romagna e 50.000 in Toscana) e quello di pianura (70.000 ettari).\nNel distretto di montagna lo scolo delle acque avviene in maniera naturale. Invece, nelle zone a valle, lo scolo \u00e8 estremamente ridotto, essendo appena un metro per chilometro. A ci\u00f2 si aggiunge che il piano di campagna \u00e8 pi\u00f9 basso in alcune aree interne che non vicino alla costa, raggiungendo -1 metri sul livello del mare. Senza il lavoro dell'uomo l'area pianeggiante sarebbe a rischio continuo di esondazione dei fiumi.\nNon a caso tutta l'area attorno al corso del Po di Primaro faceva un tempo parte dell'antica Valle Padusa. I fiumi che attraversano la Bassa Romagna, anticamente, non sfociavano in mare ma spagliavano negli acquitrini della Padusa.\n\u00c8 stata l'azione dell'uomo, paziente e continuativa, a prosciugare la valle e a indirizzare il corso dei fiumi, facendone degli affluenti del Reno.\nSe il torrente Sillaro ed i fiumi Santerno, Senio e Lamone hanno oggi uno sbocco al mare (i primi tre attraverso il Reno), ci\u00f2 si deve al lavoro dell'uomo.\nGli oltre mille canali di scolo delle acque piovane che attraversano il territorio sono tutti opere artificiali. Il principale di questi \u00e8 il Canale di bonifica in destra di Reno, che il consorzio ha portato a compimento negli anni sessanta del XX secolo. Il canale artificiale raccoglie tutte le acque \"basse\": scorrono 3-4 metri pi\u00f9 in basso rispetto al Reno, che scorre su un alveo pensile. Il canale artificiale termina la propria corsa dopo 36\u00a0km gettandosi nel mare Adriatico utilizzando l'antica foce del Lamone. Il canale in destra di Reno \u00e8 il pi\u00f9 grande collettore italiano di bonifica a scolo naturale.\nLa rete di canali artificiali di pertinenza del Consorzio sviluppa nell'insieme una lunghezza di circa 1.000\u00a0km; ben 15 impianti idrovori e 3 casse d'espansione sono sistemati nei punti critici. \nSenza il lavoro di manutenzione del Consorzio, il territorio avrebbe una sicura regressione alle condizioni primordiali.\nL'attivit\u00e0.\nIl Consorzio svolge le seguenti attivit\u00e0:\nNel 2017, anno di persistente siccit\u00e0 (le piogge sono diminuite di un terzo), si \u00e8 registrato il massimo sforzo nell'assicurare l'irrigazione dei terreni: il Consorzio ha prelevato 285 milioni di metri cubi di acqua dal Canale Emiliano Romagnolo.\nDal 2021 il presidente del Consorzio \u00e8 Antonio Vincenzi, faentino."}
{"id": "1943372", "revid": "767487", "url": "https://it.wikipedia.org/wiki?curid=1943372", "title": "Ginnastica ai Giochi della XXIX Olimpiade - Concorso individuale femminile", "text": "La finale del concorso individuale femminile si \u00e8 svolta al National Indoor Stadium il 15 agosto, con inizio alle ore 11:15."}
{"id": "1943373", "revid": "1305772", "url": "https://it.wikipedia.org/wiki?curid=1943373", "title": "Kerman (disambigua)", "text": ""}
{"id": "1943374", "revid": "123567", "url": "https://it.wikipedia.org/wiki?curid=1943374", "title": "Hv\u00edtserkr", "text": ""}
{"id": "1943375", "revid": "767487", "url": "https://it.wikipedia.org/wiki?curid=1943375", "title": "Music 4 Losers", "text": "Music 4 Losers \u00e8 il primo album dei Trabant, presentato al pubblico il 17 ottobre 2007 in un release party tenuto al Teatro Miela di Trieste, citt\u00e0 di origine della band, pubblicato per l'etichetta indipendente\n\"Records!S'il Vous Plait\".\nWaste of Time.\nIl primo e unico singolo tratto dall'album, \"Waste of Time\", \u00e8 andato in \"airplay\" da maggio a giugno 2007 su Radio Deejay all'interno della trasmissione \"Tropical Pizza\" condotta da Nikki."}
{"id": "1943378", "revid": "1979289", "url": "https://it.wikipedia.org/wiki?curid=1943378", "title": "Anisocronia", "text": "L'anisocronia \u00e8 una tecnica utilizzata in letteratura e consiste nella diversa distribuzione del tempo nel racconto. Il processo inverso si chiama isocronia.\nL'anisocronia \u00e8 un processo che modifica il ritmo e la velocit\u00e0 della narrazione e che regola la relazione fra il tempo storia narrata (intesa in termine di durata: minuti, ore, giorni) e l'estensione del testo (inteso come numero di pagine). Per esempio in un racconto il narratore potrebbe voler dare molto spazio in numero di pagine ad un evento che copre un lasso di tempo di pochi giorni e poche righe ad eventi che ricoprono in durata degli anni. \nQuesta tecnica \u00e8 usata per evidenziare la differenza di percezione fra tempo effettivo e tempo proprio.\nLe anisocronie potrebbero definirsi effetti di ritmo. Si possono trovare in un testo tre tipi di anisocronie:\nDall'alternanza di questi 3 effetti, si riesce a modulare il ritmo del racconto, rallentandolo, ravvivandolo, o bloccandolo."}
{"id": "1943385", "revid": "2213394", "url": "https://it.wikipedia.org/wiki?curid=1943385", "title": "Cervi (Grecia)", "text": "Cervi (, \"Elafonisos\") \u00e8 una micro isola, 19 km\u00b2 della Grecia, posta a 570 m dalla costa del Peloponneso, le sue coste sono lunghe appena 25 chilometri.\nFacilmente raggiungibile via traghetto dal Peloponneso, dal quale dista solo 300 metri, o da Neapolis, l'isola offre ai visitatori alcune tra le pi\u00f9 belle spiagge di sabbia di tutta la Grecia.\nL'isola sta conoscendo negli ultimi anni un'intensa attivit\u00e0 di urbanizzazione legata al turismo. \nStoria.\nNell'antichit\u00e0, l'isola era unita alla terraferma da una lingua di terra formando una penisola. \nIl sisma del 375 fece diventare Elafonissos un\u2019isola. \nLe genti e i popoli che si alternarono nel governo di questo piccolo lembo di terra furono:\nLe sue coste furono teatro di epiche battaglie navali. \nI veneziani le diedero il nome di Cervi perch\u00e9 la forma dell'isola ricorda quella della testa del cervo. Analogo significato ha il nome greco.\nElafonissos fu definitivamente aggregata alla Grecia solo nel 1850.\nAppena fuori dalla costa di Cervi si trova il sito archeologico subacqueo di Pavlopetri, una citt\u00e0 sommersa datata al principio del III millennio a.C., che si ritiene sia sprofondata in mare attorno al 1000 a.C.\nAmministrazione.\nDal punto di vista amministrativo, l'isola \u00e8 formata dal comune omonimo. Fino al gennaio 2011 era considerato una comunit\u00e0 della prefettura di Laconia, successivamente, a seguito della riforma amministrativa detta Programma Callicrate, \u00e8 diventato comune della periferia del Peloponneso (unit\u00e0 periferica della Laconia). Al censimento 2001 aveva 746 abitanti.\nIl centro abitato.\nSull'isola \u00e8 presente un unico centro abitato, visitabile a piedi, che ospita il piccolo porto. L\u2019isola conta 750 abitanti che crescono esponenzialmente durante le vacanze estive. Sul lungomare sono presenti piccoli negozi e di ristoranti per mangiare a pochi metri dal mare. \nUno dei posti pi\u00f9 conosciuti del centro abitato \u00e8 la piccola chiesa ortodossa principale \"Agios Spyridon\", collegata alla terraferma da un ponte. La chiesa, costruita nel 1858 e ristrutturata nel 1862, \u00e8 fatta di pietra di Malta e al suo interno custodisce diverse icone, simile alle tantissime che si possono trovare sparse per tutto il Peloponneso, spesso dipinte di bianco o azzurro.\nLe varie spiagge.\nIl vero tesoro di Elafonisos sono le sue spiagge.\nSi trova nella parte meridionale dell'isola, \u00e8 divisa in due da un promontorio creando una lunga striscia di sabbia che separa la parte a ovest da quella a sud-est. La parte pi\u00f9 grande si chiama Sarakiniko mentre la parte pi\u00f9 piccola si chiama Fragos. \u00c8 una spiaggia incredibile caratterizzata da acque cristalline color turchese, dune di sabbia alte 10 metri e foreste di cedri. Salendo sulla piccola collina, fra la bellezza e il profumo dei gigli bianchi tipici del mediterraneo, potrete ammirare un ottimo panorama dall\u2019alto.\nLetteralmente significa \"Isole della Vergine Maria\" per via dei dai minuscoli isolotti con lo stesso nome che circondano la spiaggia. Questa incredibile distesa di sabbia offre uno dei tramonti pi\u00f9 belli dell'isola. Lo scenario \u00e8 molto simile a Simos: dune di sabbia, cedri e acque turchesi. \nNella baia di Panagia ci sono quattro isolette: \n\"Xeropoules (Xeropo\u00f9les)\"\n\"Lepto Nisi (Lept\u00f2 Nis\u00ec)\"\n\"Prasonisi (Prason\u00ecsi)\" \n\"Kassela (Kass\u00e8la)\", la pi\u00f9 grande isola di Elafonisos con un'altitudine di 18 metri. \nSul lato orientale dell'isola, sulla strada verso Simi, la spiaggia di Lefki \u00e8 un piccolo nascondiglio, una piccola striscia di sabbia bianca e rocce circondata da dune. La baia \u00e8 spesso rifugio di piccole imbarcazioni, poich\u00e9 \u00e8 riparata dai venti. \nLa spiaggia \u00e8 vicina al porto e alla strada principale. La spiaggia \u00e8 caratterizzata da una lunga distesa di sabbia dorata. \nNel sud-ovest dell'isola, dopo Panagia e di fronte a capo Tainaron, c'\u00e8 un piccolo isolotto di nome Agliftis con un'unica spiaggia sabbiosa, che si pu\u00f2 raggiungere esclusivamente in barca o attraverso un sentiero. \nFauna.\nGli animali pi\u00f9 diffusi sono le lepri, il coniglio selvatico, i tassi e gli ricci. Ci sono anche le tartarughe, le lucertole, i serpenti, rane, lumache e scorpioni. \nFauna di uccelli.\nDiverse specie di uccelli sono stati registrati nella zona. Il loro numero aumenta soprattutto durante i periodi migratori, dal momento che Elafonissos si trova nel corridoio migratorio dell'Africa, Creta, Anticitera, Citera, Peloponneso. La tortora, l'upupa e la pernice sono le specie pi\u00f9 comuni. Nelle aree non boscose, come le pendici rocciose, trovano cibo dei predatori come: aquile e falconi. I prati mediterranei con latifoglie sempreverdi ospitano anche molte specie che si annidano negli arbusti. \nSono presenti anche fenicotteri, anatre selvatiche, falchi di palude\nAnfibi e rettili.\nMolte specie di anfibi e rettili sono stati registrati a Elafonissos. La specie protetta, la tartaruga di mare caretta-caretta si spinge fino alle coste che bagnano il centro abitato.\nA Elafonissos ci sono diverse specie di serpenti e lucertole. Tra le lucertole \u00e8 particolarmente interessante la rarissima lucertola greca Lacerta graeca, una specie endemica del Peloponneso.\nMammiferi.\nIn passato, in luoghi rocciosi attorno all' isola, erano presenti delle foche. \nNell'area marittima di Elafonissos ci sono anche cetacei, soprattutto delfini. Le specie di questi mammiferi sono i tursiopi (tursopius truncatus). Al largo, i pescatori hanno incontrato anche delle balene.\nFesta della Panagia Katanissiotissa.\nIl 15 agosto la Chiesa ortodossa celebra la \u201cDormizione della Madonna\u201d. Si tratta di una festa particolarmente sentita nel Paese, festeggiata un po' come Pasqua e Natale. Di solito si va in chiesa, oppure in qualche monastero dedicato a Maria, madre di Ges\u00f9, e poi si pranza con i parenti.\nDurante la Festa della Panagia Katanissiotissa la chiesa di Panagia accoglie molti pellegrini che gratuitamente vengono trasportati sulla spiaggia via mare."}
{"id": "1943389", "revid": "798140", "url": "https://it.wikipedia.org/wiki?curid=1943389", "title": "Sala da t\u00e8 Babington's", "text": "La sala da t\u00e8 Babington's \u00e8 sita in Piazza di Spagna 23 a Roma. Il Babington's Tea Rooms fa parte dei Locali storici d'Italia.\nStoria.\nQuesta Sala venne fondata nel 1893 da Isabel Cargill e Anna Maria Babington (da cui prese il nome), due signorine inglesi di famiglia benestante.\nIl loro pensiero era rivolto ad aprire una sala da t\u00e8 e da lettura per i tanti anglosassoni presenti nella Capitale. All'epoca della fondazione di Babington's, il t\u00e8 era venduto solamente in farmacia.\nLa Sala \u00e8 tuttora gestita dai discendenti di Isabel Cargill.\nOriginariamente la Sala si trovava in Via Due Macelli (una traversa di Piazza di Spagna), ma l'inatteso e strepitoso successo che ne accolse l'apertura, costrinse le due giovani inglesi a spostarla nell'attuale sito di Piazza di Spagna, al pianterreno del palazzo del XVIII secolo, guardando dal basso la scalinata di Trinit\u00e0 dei Monti, sulla sinistra.\nBabington's, durante la seconda guerra mondiale, rimase sempre aperta, anche dopo all'avvento dei fast food (vi \u00e8 un McDonald's nei pressi) e resistette a diverse crisi economiche successive.\n\u00c8 da anni un punto di riferimento e di ritrovo per tanti politici, personaggi del mondo dello spettacolo ed intellettuali.\nAspetto dei locali.\nL'aspetto delle sale, ove si accede dall'androne principale del palazzo settecentesco (\u00e8 il primo ingresso immediatamente a destra dell'androne), \u00e8 quello della fondazione, in stile inglese di fine Ottocento.\nAll'interno si trovano stampe e mobili d'epoca ed un camino che viene acceso nelle pi\u00f9 fredde giornate invernali.\nI tavoli sono corredati da sedie e poltrone comode.\nIl servizio.\nLe cameriere, tutte rigorosamente donne e poliglotte, consigliano sulla scelta del cibo oltre che su quella degli oltre trenta t\u00e8 presenti sul menu.\nI piatti serviti sono tutti di stampo inglese:\nNel salone all'ingresso c'\u00e8 un negozio che vende oltre 100 variet\u00e0 di t\u00e8, dolci di vario genere, tazze e teiere e vari gadget (ombrelli, ciondoli, accessori)\nSul sito della sala da t\u00e8 Babington's \u00e8 possibile acquistare on-line alcuni prodotti che sono disponibili anche nel negozio."}
{"id": "1943390", "revid": "181699", "url": "https://it.wikipedia.org/wiki?curid=1943390", "title": "Re di Jorv\u00edk", "text": ""}
{"id": "1943392", "revid": "155136", "url": "https://it.wikipedia.org/wiki?curid=1943392", "title": "Setta degli Assassini", "text": ""}
{"id": "1943395", "revid": "339392", "url": "https://it.wikipedia.org/wiki?curid=1943395", "title": "Nabka", "text": ""}
{"id": "1943398", "revid": "1568601", "url": "https://it.wikipedia.org/wiki?curid=1943398", "title": "Catinaccio d'Antermoia", "text": "Il Catinaccio d'Antermoia (\"Kesselkogel\" in tedesco) \u00e8 la cima pi\u00f9 alta del gruppo del Catinaccio nelle Dolomiti. La quota ufficiale secondo le tavolette IGM 1:25.000 \u00e8 di 3.002 metri, mentre la cartografia della provincia di Bolzano riporta la quota di 3.001 metri.\nDescrizione.\nSi trova al confine tra le province di Bolzano e di Trento, circa 20\u00a0km a est di Bolzano. Curiosamente il confine aggira le falde del massiccio restando cos\u00ec la vetta completamente in provincia di Bolzano. Fa parte del settore nord del gruppo del Catinaccio, con le Torri del Vajolet a sud e la Croda dei Cirmei (ted. \"Antermoia-Kogel\",\u00a0m 2.902) a nord. \u00c8 situato all'interno del Parco naturale dello Sciliar-Catinaccio.\nFu scalato la prima volta dagli inglesi C. Comyns Tucker e T.H. Carson con la guida italiana Luigi Bernard il 31 agosto 1872.\nToponimo.\nIl nome Antermoia si fa risalire ad un'antica leggenda ladina, secondo la quale era il nome di una ragazza che, dovendosi separare da un suo pretendente, per il dolore riemp\u00ec con le sue lacrime la conca che ora forma il laghetto di Antermoia.\nRifugi.\nLa zona \u00e8 ben servita da molti rifugi alpini.\nSul versante est della montagna si trova il Rifugio Antermoia (m 2.497), con a fianco il lago d'Antermoia, di formazione glaciale. Sul versante sud-ovest, nei pressi del passo Principe, si trova il rifugio Passo Principe (m 2.601).\nAltri rifugi situati nelle vicinanze sono il rifugio Re Alberto (m 2.621), il rifugio Bergamo al Principe (ted. \"Grasleiten-H\u00fctte\") nella valle del Ciamin, il rifugio Vajolet (m 2.243) e il rifugio Alpe di Tires (m 2.440)."}
{"id": "1943401", "revid": "110157", "url": "https://it.wikipedia.org/wiki?curid=1943401", "title": "East Japan Railway Company", "text": " \u00e8 una compagnia ferroviaria giapponese. \u00c8 la pi\u00f9 grande compagnia del mondo per numero di passeggeri trasportati e fa parte del Japan Railways Group. La sede centrale si trova a Yoyogi, nel quartiere di Shibuya a Tokyo.\nStoria.\nNel 1987 la situazione delle \"Ferrovie Nazionali Giapponesi (JNR)\" era arrivata ad un punto tale che il debito accumulato non poteva pi\u00f9 essere saldato. Il governe scelse di dividere la JNR dando origine a 7 compagnie regionali chiamate Japan Railways Group. La East Japan Railway Company fu la compagnia a cui tocc\u00f2 la zona del Kant\u014d, la Grande Area di Tokyo e la Regione di T\u014dhoku, insieme alle zone limtrofe. Essendo una delle pi\u00f9 importanti compagini originate dalla divisione della JNR, la JR East venne collocata sul mercato azionario, ma nonostante gli intenti di privatizzazione la compagnia fu di fatto in mano al governo per diversi anni; solamente nel 2002 gli ultimi resti del pacchetto azionario in mano al governo vennero definitivamente venduti.\nDal 1\u00ba maggio 2017 \u00e8 stato istituito il treno JR E001 per servizi-crociera di lusso.\nLinee.\nJR East gestisce 1703 stazioni su una rete di 7.526,8\u00a0km, di cui 3.688 a doppio binario, 5.517,7 elettrificati e 1.052,9 appartenenti alla rete ad alta velocit\u00e0. Il percorso in tunnel totale \u00e8 di 882\u00a0km.\nShinkansen (rete ad alta velocit\u00e0).\nJR East opera tutte le linee di treno ad alta velocit\u00e0 Shinkansen a nord di Tokyo:\nIl T\u014dkaid\u014d Shinkansen, che collega la capitale giapponese con Osaka \u00e8 invece appartenente alla societ\u00e0 JR Central.\nServizi di lunga percorrenza.\nDi seguito la lista di tutti i treni espressi limitati (Shinkansen inclusi) operati dalla JR East (dati del 2011).\nEspressi.\nTutti i seguenti treni sono operati da diverse societ\u00e0, ma utilizzano in parte i binari di JR East come ."}
{"id": "1943402", "revid": "228587", "url": "https://it.wikipedia.org/wiki?curid=1943402", "title": "Lascia un po' di te", "text": "Lascia un po' di te \u00e8 il terzo album in studio del gruppo raggae italiano Reggae National Tickets. Esce l'anno successivo a Un affare difficile, ed \u00e8 la seconda esperienza della band sotto una major, la BMG. Il singolo estratto \u00e8 \"Ti sento\", e porta al successo la band arrivando in rotazione su MTV e TMC2."}
{"id": "1943403", "revid": "76963", "url": "https://it.wikipedia.org/wiki?curid=1943403", "title": "Ricky Paull Goldin", "text": "\u00c8 famoso (anche in Italia) soprattutto per aver interpretato dal 2001 al 2008 Gus Aitoro nella celebre soap opera statunitense \"Sentieri\" (\"Guiding Light\").\nNel marzo del 2008, ha lasciato \"Sentieri\" per entrare nel cast di un'altra famosa soap statunitense, \"La valle dei pini\" (\"All my children\"), dove l'ha poi raggiunto anche Beth Ehlers, la sua \"fidanzata\" Harley Cooper in \"Sentieri\". Nel 2011 a seguito della chiusura de \"La valle dei pini\" segue un periodo d'inattivit\u00e0 che dura fino al 2013, quando l'attore entra, per breve tempo, nel cast di una terza soap opera: la notissima \"Beautiful\" (\"The Bold and the Beautiful\"), nel ruolo di Jesse Graves."}
{"id": "1943407", "revid": "92723", "url": "https://it.wikipedia.org/wiki?curid=1943407", "title": "Elaf\u00f2nisso", "text": ""}
{"id": "1943415", "revid": "76963", "url": "https://it.wikipedia.org/wiki?curid=1943415", "title": "John Driscoll", "text": "\u00c8 famoso (anche in Italia) soprattutto per l'interpretazione di Henry \"Coop\" Cooper nella celebre soap opera statunitense \"Sentieri\" (\"Guiding Light\"), ruolo che ha ricoperto dal 2004 al 2009.\n\u00c8 apparso, tra l'altro, anche nel telefilm \"Dawson's Creek\" (2001 - 2002) e in un episodio di \"One Tree Hill\" (2004).\nPer quanto riguarda la vita privata, ha avuto una breve \"love story\" con l'attrice italiana Sarah Maestri (\"CentoVetrine\", \"Notte prima degli esami\", \"Notte prima degli esami - Oggi\"), conosciuta durante una visita di quest'ultima al set di \"Guiding Light\" a New York."}
{"id": "1943416", "revid": "3732", "url": "https://it.wikipedia.org/wiki?curid=1943416", "title": "Consorzio di bonifica della Romagna occidentale", "text": ""}
{"id": "1943419", "revid": "119982", "url": "https://it.wikipedia.org/wiki?curid=1943419", "title": "JR East", "text": ""}
{"id": "1943420", "revid": "119982", "url": "https://it.wikipedia.org/wiki?curid=1943420", "title": "JR Group", "text": ""}
{"id": "1943422", "revid": "33751", "url": "https://it.wikipedia.org/wiki?curid=1943422", "title": "Stadio olimpico Pascual Guerrero", "text": "Lo Stadio olimpico Pascual Guerrero (sp. \"Estadio Ol\u00edmpico Pascual Guerrero\") \u00e8 uno stadio di Cali, in Colombia. Ospita le partite casalinghe del Deportivo Cali e dell'Am\u00e9rica de Cali.\nStoria.\nNel 1935 il poeta Pascual Guerrero preme affinch\u00e9 venga costruito uno stadio per la citt\u00e0; il 20 luglio 1937 lo stadio viene terminato e inaugurato col nome Estadio Departamental. All'inaugurazione era presente il presidente Alfonso L\u00f3pez Pumarejo, e venne organizzato un torneo quadrangolare amichevole tra selezioni di Argentina, Cuba, Messico e Colombia.\nNel 1948 viene giocata la prima partita professionistica sul campo, e nel 1954 lo stadio ospita i \"VII Juegos Deportivos Nacionales\", e per l'occasione viene ampliato, con la costruzione anche di alcune piscine olimpioniche. A causa della designazione di Cali quale citt\u00e0 ospite dei VI Giochi panamericani, lo stadio fu uniformato alle norme, venne costruita una pista di 8 corsie e pedane per il getto del peso e lancio del martello, e fu aumentata la capacit\u00e0 fino a circa 45.000 spettatori.\nNel 1999 a causa della pericolosit\u00e0 di alcune tribune che erano sul punto di crollare lo stadio viene restaurato, con varie correzioni. Nel 2000 lo stadio viene ulteriormente migliorato in vista della Copa Am\u00e9rica 2001.\nPartire dal 2006, vista la designazione della citt\u00e0 ad ospitare i Juegos Deportivos Nacionales del 2008, lo stadio subir\u00e0 alcune modifiche strutturali che potranno diminuire la capacit\u00e0 dell'impianto."}
{"id": "1943424", "revid": "339392", "url": "https://it.wikipedia.org/wiki?curid=1943424", "title": "Estadio Pascual Guerrero", "text": ""}
{"id": "1943425", "revid": "729019", "url": "https://it.wikipedia.org/wiki?curid=1943425", "title": "Umberto Davide", "text": "Biografia.\nDotato di una piccola statura ma di una grande voce, nel 1918 cant\u00f2 \"Torna a Surriento\" accompagnato al pianoforte da Ernesto De Curtis, autore della celebre melodia insieme al fratello Giambattista e la esegu\u00ec nuovamente nel 1924 in onore di Benito Mussolini.\nNel 1921 ebbe l'onore di conoscere a Sorrento Enrico Caruso, che pass\u00f2 l\u00ec gli ultimi giorni della sua vita.\nTra il 1939 e il 1949 divenne famoso anche all'estero con tourn\u00e9e in Argentina, Brasile ed Uruguay, dove venne definito \"Il tenore pi\u00f9 basso del mondo dalla voce d'oro\".\nDavide fu anche un valente ebanista e nel 1990 venne premiato con una medaglia d'oro dagli artigiani dell'intarsio sorrentino, che lo chiamavano \"Professore\" per la sua bravura in quei lavori.\nSi spense all'et\u00e0 di 103 anni dopo esser stato sottoposto ad un'operazione di protesi all'anca per ridurre una frattura al femore sinistro a seguito di un banale incidente domestico."}
{"id": "1943431", "revid": "180202", "url": "https://it.wikipedia.org/wiki?curid=1943431", "title": "Vistavision", "text": ""}
{"id": "1943436", "revid": "1452073", "url": "https://it.wikipedia.org/wiki?curid=1943436", "title": "Zoosemiotica", "text": "La zoosemiotica \u00e8 lo studio delle modalit\u00e0 di comunicazione e di relazione degli animali.\nDefinizione.\nLa zoosemiotica si configura come un terreno interdisciplinare, necessitando di un dialogo tra l\u2019etologia, la linguistica, la semiotica.\nNelle parole di Umberto Eco la zoosemiotica si colloca sulla soglia inferiore della semiotica, nella misura in cui: \u201cconsidera il comportamento comunicativo di comunit\u00e0 non umane e quindi non culturali\u201d. Algirdas Julien Greimas e Joseph Court\u00e9s, nel \"Dizionario ragionato della teoria del linguaggio\", rilevano l\u2019articolazione tanto sintagmatica quanto paradigmatica dei linguaggi animali e scrivono che, integrando \u201cgli studi che vertono sull\u2019organizzazione delle societ\u00e0 animali, [...] la zoosemiotica \u00e8 chiamata a formare un vero campo semiotico, autonomo e promettente\u201d.\nSe Eco pensa la zoosemiotica come un limite della semiotica, Greimas sembra renderne conto come di un campo del tutto interno alla disciplina. Tuttavia, per entrambi, la questione centrale della zoosemiotica \u00e8 essenzialmente legata a riflessioni relative alla comunicazione ed al linguaggio e costituisce un campo, almeno in parte, specifico e separato.\nPi\u00f9 recentemente la questione \u00e8 stata trattata non tanto in termini di linguaggio e comunicazione, quanto in termini di discorso e significazione, integrando, con maggiore decisione, le riflessioni semiotiche sugli animali all\u2019interno del pi\u00f9 vasto orizzonte degli studi sul senso.\nStoria.\nLa zoosemiotica di Thomas Albert Sebeok.\nLa disciplina scientifica nasce dall\u2019iniziativa di un gruppo di linguisti statunitensi a cavallo tra gli anni Sessanta e Settanta. Il termine zoosemiotica \u00e8 stato coniato dal semiologo Thomas Albert Sebeok, del quale va segnalata, in particolare, la monumentale curatela \"Zoosemica. Studi sulla comunicazione animale\".\nSebeok, il quale, muovendo dalle riflessioni di Charles Sanders Peirce, ha proposto una divisione fra sistemi zoosemiotici, comuni tanto all\u2019uomo quanto agli animali (come quelli legati ai meccanismi di organizzazione spaziale e temporale) sistemi antroposemiotici, esclusivamente umani (come il linguaggio). Inserendo queste riflessioni nel pi\u00f9 vasto quadro della biosemiotica, Sebeok ha sottolineato come tanto la genetica quanto la linguistica procedano alla ricerca di componenti universali sempre presenti. Ha perci\u00f2 proposto di considerare tanto la zoosemiotica, quanto l\u2019antroposemiotica, come tappe di un percorso evolutivo che legge la semiosi come una vera e propria definizione della vita (nota).\nLa zoosemiotica cognitiva.\nFelice Cimatti - autore di \"Mente e linguaggio negli animali. Introduzione alla zoosemiotica cognitiva\" - ha ridiscusso la divisione tra zoosemiotica e antroposemiotica. Tale distinzione \u00e8 ritenuta infondata da un punto di vista evolutivo e biologico. Cimatti fonda la sua base teorica, a tal proposito, riprendendo il concetto di Umwelt formulato da Jakob Johann von Uexk\u00fcll: le differenze tra comunicazione animale e umana, non corrispondono a due fasi successive dello sviluppo evolutivo, ma dipendono da un diverso adattamento ad uno stesso ambiente.\nIn generale, la zoosemiotica cognitiva si interessa alle operazioni mentali tramite le quali gli animali producono e comprendono segni, all\u2019interno di questo quadro la mente, intesa come insieme di abilit\u00e0 \u00e8 precondizione necessaria per trattare e trasformare rappresentazioni mentali. Rintracciando nel discrimine riservato dalla filosofia del linguaggio alla questione della comunicazione animale una delle problematicit\u00e0 che rendono necessario il ripensamento degli studi intorno al linguaggio, la zoosemiotica cognitiva auspica una revisione della nozione di sistematicit\u00e0. Il riconoscimento di una pluralit\u00e0 di lingue, permetterebbe in tal senso la discussione delle caratteristiche e delle funzioni dei linguaggi non umani in termini di stratificazioni di sistemi con diversa dominanza funzionale intesi come sistemi di comunicazione ed insieme sistemi cognitivi.\nTali vincoli e peculiarit\u00e0 sono emersi in particolar modo nei numerosi studi compiuti nel tentativo di insegnare agli animali non umani a comunicare, a livello cospecifico ed eterospecifico, mediante linguaggi artificiali creati allo scopo, o in alternativa una versione semplificata dell\u2019AMESLAN (American Sign Language). Il caso pi\u00f9 famoso \u00e8 forse quello della femmina di scimpanz\u00e8 Washoe.\nGli studi di Ren\u00e9 Thom sul mondo animale.\nVanno infine segnalate anche le ricerche di Ren\u00e9 Thom. L\u2019autore, seppur non direttamente ascrivibile all\u2019interno dell\u2019orizzonte della zoosemiotica, si \u00e8 fatto promotore della possibilit\u00e0 di leggere le interazioni animali in termini di significazione. Thom si \u00e8 focalizzato in particolare sulla natura fondamentalmente topologica della linguistica strutturale, proponendo di decifrare il comportamento animale in termini di forme salienti e forme pregnanti.\nLe forme salienti sono definite stimoli sensoriali (ad esempio un grido), i quali, per il loro carattere inaspettato, emergono improvvisamente e per brevi periodi si impongono all\u2019attenzione a partire da uno spazio substrato nel quale lo stesso animale prende posizione. Le forme pregnanti appaiono come forme \u201cbiologicamente significative\u201d (ad esempio una preda), e risultano in grado di generare nell\u2019animale dinamiche attrattive e repulsive di lunga durata.\nAd alcune condizioni le forme salienti possono essere investite di pregnanze, nonostante si tratti di valori normalmente associati alle forme pregnanti.\nSviluppi recenti.\nTra il 2016 e il 2017 gli studi di zoosemiotica sono stati protagonisti, in ambito generativo, di un rinnovato interesse, sancito dalla pubblicazione del volume \"Zoosemiotica 2.0 Forme e politiche dell\u2019animalit\u00e0\". Tra le nuove prospettive di ricerca, Gianfranco Marrone pone l\u2019accento sulla necessit\u00e0 di analizzare la natura costruita di ogni discorso umano sugli animali, l\u2019accesso al cui mondo \u00e8 vissuto come necessariamente filtrato da letture culturali e dinamiche politico-sociali. Denis Bertrand sottolinea la centralit\u00e0 delle problematiche interspecifiche, evidenziando in tal modo la necessit\u00e0 di analizzare i comportamenti animali in termini di discorso, invitando la semiotica ad una propedeutica riflessione sulle proprie componenti antropomorfiche.\nNotevoli i punti di contatto: l\u2019interesse dimostrato rispetto agli studi di Philippe Descola ed Eduardo Viveiros de Castro sull\u2019animismo e sul prospettivismo e, pi\u00f9 in generale, alla problematica del multinaturalismo. Tale nozione viene vissuta come il necessario contraltare del multiculturalismo. Il punto focale non risiede pi\u00f9 nella natura e nell\u2019animale, ma nelle nature e negli animali, da analizzare di volta in volta con gli strumenti della semiotica generativa. Di pari passo con la scelta di render conto, tra gli altri, dei rapporti umano - animale, risulta con maggiore evidenza il ruolo della metafora e dell\u2019analogia in quanto criteri di accesso all\u2019alterit\u00e0 degli animali."}
{"id": "1943449", "revid": "1047299", "url": "https://it.wikipedia.org/wiki?curid=1943449", "title": "Chris Cross", "text": "\u00c8 stato il bassista degli Ultravox, fino al loro scioglimento nel 1986, per poi riunirsi al gruppo nel 2008.\nCarriera.\nAlfieri del genere new romantic e poi new wave il gruppo viene fondato nel 1974 a Londra, da John Foxx con il nome \"Ultravox!\" e fin dagli inizi ne fanno parte Billy Currie, Steve Shears, Warren Cann e lo stesso Chris Cross. Con il suo stile semplice che ben si sposava alla parte ritmica di Warren Cann, contribuisce non poco a creare il sound post-elettronico della band.\nPer un breve periodo a met\u00e0 degli anni '70 utilizz\u00f2 lo pseudonimo di \"Chris St. John\", quando gli Ultravox ancora si chiamavano \"Tiger Lily\".\nOltre ad essere uno stimato bassista, lavora anche come psicoterapista."}
{"id": "1943451", "revid": "107611930", "url": "https://it.wikipedia.org/wiki?curid=1943451", "title": "Suffissi elativi irregolari", "text": "Nella lingua italiana, sono presenti 3 suffissi elativi irregolari per la formazione di superlativi assoluti in alcuni aggettivi, secondo il loro calco latino:\nLa maggior parte di questi superlativi \u00e8 per\u00f2 affiancata da una forma \"regolare\" in \"-issimo\", che va man mano sostituendosi: di fatto solo pochi aggettivi oggi sono ancora di uso corrente, la maggior parte sono solitamente segnalati dai dizionari come letterari o obsoleti.\n-entissimo.\nI superlativi formati col suffisso -\"entissimo\" sono soltanto 8,\nderivanti da latini in -\"entissimus\" forma relativa degli aggettivi terminanti in \"dicus\", \"ficus\" e \"volus\",\nresi in italiano da -dico (\"che dice\"), -fico (\"che fa\") e -volo (\"che vuole\").\nDi uso corrente ma non comune, spesso si sostituisce il superlativo organico di \"benevolo\" e \"benefico\" con forme analitiche tipo \"\"molto\" + aggettivo\" (es. \"molto benevolo\"), e difatti tali aggettivi vengono talvolta segnalati dai dizionari erroneamente come difettivi del superlativo, che verrebbe invece preso a prestito da grado relativo, rispettivamente, di \"beneficente\" e \"benevolente\".\nDi fatto esistono in italiano numerosi superlativi terminanti \"entissimo\", come ad esempio \"nutrientissimo\", ma si tratta in questi casi di normali superlativi regolati, ottenuti aggiungendo -\"issimo\" all'aggettivo base terminante in -\"ente\", il suffisso che indica lo stato o la condizione d'essere indicata dall'aggettivo o dal sostantivo di origine latina considerato, in questo caso \"nutriente\". Nel caso di questi superlativi terminanti in -\"entissimo\", quindi, si ha la coincidenza di due forme relative, come sottolinea Serianni, quella irregolare dagli aggettivi indicati nella tabella e quella regolarmente in -issimo degli aggettivi: \"benedicente, beneficente, benevolente, magnificente, mal(e)dicente, mal(e)ficente, mal(e)volente, munificente\".\n-errimo.\nI superlativi formati col suffisso -\"errimo\" sono soltanto 12, derivanti da latini in -\"errimus\" forma relativa degli aggettivi terminanti in -\"er\". Alcuni non figurano nemmeno pi\u00f9 nei dizionari, perch\u00e9 totalmente in disuso o marcati come obsoleti o letterari; altri, invece, hanno assunto un significato autonomo, distaccandosi dal loro stato di superlativo, diventando aggettivi indipendenti.\nMolti superlativi in -errimo sono ancora d'uso corrente, tuttavia si assiste sempre pi\u00f9 frequentemente alla loro sostituzione con forme regolati, terminanti in -\"issimo\", oppure con forme analitiche, del tipo \"molto celere\"; con una tendenza delle prime a sostituirsi al superlativo in ogni contesto, mentre delle seconde solo laddove l'aggettivo assume il suo significato pi\u00f9 proprio cos\u00ec da lasciare le forme in -\"errimo\" in quei contesti in cui il significato dell'aggettivo risulta pi\u00f9 figurativo o astratto. Si ha cos\u00ec, che mentre che un odore si definisce solitamente \u00ab\"molto acre\"\u00bb, un nemico \u00e8 invece \u00ab\"acerrimo\"\u00bb; questo fenomeno ha portato anche ad una progressiva e parziale separazione del significato di alcuni superlativi in -\"errimo\" da quelli del loro aggettivo di grado positivo, e pure, in alcuni casi, la perdita della consapevolezza nel parlante del loro grado relativo: succede, infatti, che frasi quali \u00abil pi\u00f9 acerrimo nemico\u00bb (letteralmente un superlativo relativo di un superlativo assoluto) siano ormai frequenti e sentite come regolari, tanto da essere presenti pure in opere letterarie gi\u00e0 agli inizi del '900\nPi\u00f9 completa \u00e8 invece la scomparsa delle forme ormai di uso solo letterario, mentre forme come \"pigerrimo\" e \"sacerrimo\" risultano ormai oscure e incomprensibili al parlante medio; tuttavia se si \u00e8 per\u00f2 gi\u00e0 assodata una forma sostituiva per il superlativo assoluto della parola \"pigro\", non cos\u00ec semplice potrebbe essere il caso dell'aggettivo sacro, per cui paiono esserci oggi tre opzioni: sacrissimo, sacrosanto e santissimo.\nLa prima \u00e8 spesso contestata, e dato l'ambito solitamente religioso in cui se ne fa uso il dizionario Sabatini suggerisce \u00ab\"sacrosanto\"\u00bb quale superlativo ufficioso; mentre possibile ma forse non del tutto corretto potrebbe essere l'uso di \"santissimo\", in quanto gi\u00e0 superlativo assoluto di \"santo\".\n-illimo.\nI superlativi formati col suffisso -\"illimo\" sono soltanto 3,\nderivanti da latini in -\"illimus\", forma relativa degli aggettivi terminanti in -\"ilis\". Tutte le forme in -illimo sono ormai considerate arcaiche."}
{"id": "1943462", "revid": "2148522", "url": "https://it.wikipedia.org/wiki?curid=1943462", "title": "Mia Martini in concerto (da un'idea di Maurizio Giammarco)", "text": "Mia Martini in Concerto (da un'idea di Maurizio Giammarco) \u00e8 il quindicesimo album di Mia Martini (il secondo ed ultimo dal vivo della cantante calabrese).\nFu pubblicato nel 1991 dalla Fonit Cetra.\nIl disco.\nIl disco \u00e8 stato fortemente voluto dall'artista, perch\u00e9 rappresenta un vero e proprio ritorno alle origini per la cantante calabrese, avendo amato molto il jazz da bambina, ma praticamente \"boicottato\" dalla casa discografica, poich\u00e9 ne furono stampate solamente ventimila copie e non godette di alcuna promozione.\nL'album \u00e8 stato pubblicato grazie all'incontro con Maurizio Giammarco, uno dei migliori jazzisti italiani, col quale Mia Martini ha intrapreso una fortunata tourn\u00e9e nel 1991. La registrazione del live \u00e8 avvenuta durante le tappe della tourn\u00e9e al Castello di Udine l'8 agosto 1991 e alla Rocca Medicea di Siena il 12 agosto 1991.\nL'album alterna brani del repertorio della cantante e altre cover italiane, a veri e propri standard internazionali. Tra le migliori interpretazioni, spicca \"Pensieri e parole\". \n\"Animali diurni\" e \"G. Pleasure\" sono firmati dello stesso Maurizio Giammarco.\nNel 2005 l'album \u00e8 stato ristampato da Rai Trade con l'aggiunta dell'inedito \"Speak low\" come ultima traccia, all'epoca scartato dal progetto.\nRingraziamenti.\nCos\u00ec come compaiono nel disco: "}
{"id": "1943463", "revid": "72396", "url": "https://it.wikipedia.org/wiki?curid=1943463", "title": "Grande Trek", "text": "Il Grande Trek (in lingua afrikaans: \"Die Groot Trek\", in lingua italiana: \"la grande marcia\") fu la migrazione verso est e nord-est che intrapresero i Boeri (termine che significa \"contadino\" in afrikaans) per scappare al sempre pi\u00f9 crescente controllo dei britannici sulla Colonia del Capo, durante gli anni tra il 1830 e il 1850. I migranti discendevano da famiglie di coloni dell'Europa occidentale gi\u00e0 da tempo residenti nel territorio del Capo, la maggior parte di discendenza olandese, tedesca o francese (molti erano di origini ugonotte).\nIl Groot Trek fu un grande ed importante avvenimento che port\u00f2 alla costituzione di diverse repubbliche boere: tra queste la Repubblica di Natalia, lo Stellaland, lo Stato Libero dell'Orange e il Transvaal. Altre repubbliche minori (come il Klein Vrystaat, la Repubblica di Utrecht, la Repubblica di Lyndenburg e la Repubblica di Swellendam) furono fondate durante l'avanzata e lo stanziamento dei migranti in diverse zone del Sudafrica centrale ed orientale, ma finirono tuttavia per confluire in una delle quattro grandi repubbliche, oppure vennero conquistate dagli inglesi e incorporate nella colonia del Capo.\nStoria.\nI primi coloni che arrivarono nel 1652, per preparare \"una stazione per l'approvvigionamento delle navi\", sotto il comando della Compagnia Olandese delle Indie Orientali, erano di origine olandese. I \"Voortrekker\" erano composti da due gruppi provenienti dalla frontiera orientale dell'allora Colonia del Capo: i pastori semi-nomadi detti \"Trekboers\" e i contadini e artigiani detti \"Grensboere\". Questi due gruppi insieme furono pi\u00f9 tardi chiamati con il nome di \"Voortrekkers Pioneers\". Per quanto riguarda i coloni che vivevano nella regione occidentale del Capo, conosciuti come i \"Cape Dutch\", solo un piccolo numero prese parte alla migrazione.\nPi\u00f9 tardi, dopo molti altri coloni di origine tedesca e la revoca dell'Editto di Nantes nel 1685, vennero a stabilirsi qui anche molti rifugiati ugonotti francesi. Entro il 1800 il numero totale dei coloni nella Citt\u00e0 del Capo era pi\u00f9 o meno di 40.000 persone. La comunit\u00e0 era governata dal Comitato dei Diciassette in Amsterdam, il quale dirigeva il vasto impero della Compagnia delle Indie. Durante le Guerre Napoleoniche la colonia pass\u00f2 sotto il controllo del Regno Unito, status che venne poi formalmente ratificato dal Congresso di Vienna del 1815.\nGli storici hanno stabilito che furono diverse le cause dell'immigrazione di circa 12.000 Voortrekker verso le future regioni del Natal, Stato Libero dell'Orange e Traansval. La causa principale era lo scontento verso il governo britannico nella regione del Capo; le sue direttive di anglificazione, le leggi restrittive sulla schiavit\u00f9 e la sua successiva abolizione (1833), le preoccupazioni per gli eventuali rimborsi verso gli ex proprietari di schiavi e la percepita indifferenza delle autorit\u00e0 britanniche verso il conflitto in corso nel confine orientale della Colonia del Capo. Molte fonti contemporanee sono in contrasto sul fatto che Il Grande Trek sia stato causato dall'articolo 50 (1828), il quale garantiva diritti uguali a tutte le persone libere di colore, e la proibizione del trattamento disumano dei lavoratori spronati dalla migrazione Boera, comunque alcuni studiosi sono in contrasto sul fatto che la maggioranza dei Trekboer non possedeva nessuno schiavo, mentre al contrario i pi\u00f9 influenti Cape Dutch, nel versante occidentale della regione del Capo, da cui non migrarono, possedevano schiavi.\nLe tre repubbliche fondate dai Voortrekker proibirono la schiavit\u00f9 ma inserirono nella loro costituzione leggi per la separazione razziale. Altri possibili fattori includevano il desiderio di scappare dalle implacabili guerre di confine contro gli indigeni Xhosa lungo il confine orientale della colonia del Capo. I migranti cercavano anche terra da coltivare visto che la terra fertile e atta alla coltivazione stava cominciando a scarseggiare entro i confini della colonia. Il Grande Trek era un risultato anche della pressione dovuta all'aumento della popolazione, visto che l'emigrazione dei Boertrekker si era fermata per circa 3 decenni, anche se alcuni di essi emigrarono comunque verso est, oltre il fiume Orange, prima del Grande Trek.\nIl conflitto in Natal.\nDurante il Grande Trek i Voortrekkers impegnarono in un conflitto gli aborigeni Zulu, abitanti nel Natal, ma originari delle zone settentrionali dell'odierno Zimbabwe. Gli Zulu lanciarono un'ostilit\u00e0 su larga scala dopo che Piet Retief, capo dei trekkers, e la sua delegazione, furono massacrati mentre erano ospiti del capo Zulu, Dingane kaSenzangakhona, il 6 febbraio 1838. Sussistono varie interpretazioni su quanto sia realmente accaduto dato che l'unica fonte rimasta \u00e8 un resoconto della testimonianza oculare del missionario Francis Owen. La richiesta di terreni, messa per iscritto da Retief, includeva velate minacce contro gli Zulu in quanto\nsi riferiva alle vittorie vantate dai Voortrekker su alcuni gruppi indigeni incontrati lungo il loro cammino. La richiesta dei Voortrekker per un contratto di terreno che garantiva la propriet\u00e0 privata era incompatibile con la contemporanea cultura orale degli Zulu che imponeva che il capo trib\u00f9 poteva solo temporaneamente disporre di terreni, visto che questi erano di propriet\u00e0 della collettivit\u00e0.\nMolte versioni concordano su una ricostruzione dei fatti secondo cui alcune delle autorit\u00e0 di Dingane si spinsero in alcune zone in cui i coloni Boeri volevano sistemarsi. Come prerequisito per la concessione del terreno ai Voortrekker, Dingane chiedeva aiuto per ottenere la restituizione di alcuni capi di bestiame rubati da Sekonyela, un capo trib\u00f9 rivale. Dopo che i Boeri restituirono il bestiame rubato, Dingane invit\u00f2 Retief nella sua residenza per concludere il trattato della concessione dei terreni, non si sa se avendo pianificato il massacro in anticipo o se avendo preso la decisione dopo l'arrivo degli uomini di Retief. Molto probabilmente una parata a cavallo \u00e8 stata la causa ad innescare e a provocare il massacro. Dingane diede l'ordine ai suoi uomini di \"Bulalani abathakathi!\" (lingua zulu per: \"Ammazzate gli stregoni\") dimostrando che gli Zulu credevano che i Boeri emanassero poteri magici. Immediatamente dopo avere ucciso Piet Retief e la sua delegazione, i battaglioni Zulu (detti anche impi), attaccarono gli accampamenti boeri alle pendici delle montagne del Drakensberg nelle zone che pi\u00f9 tardi furono chiamate Blaauwkrans e Weenen. A differenza di quanto avvenuto nei precedenti conflitti con gli aborigeni Xhosa nel confine orientale del Capo, gli Zulu, oltre ai soldati boeri, uccisero anche le donne e i bambini boeri, spazzando via met\u00e0 del contingente dei Voortrekker nel Natal.\nNel 6 aprile del 1838 i Voortrekker risposero con una spedizione punitiva di 347 soldati contro gli Zulu (conosciuta come il Flight Commando), aiutata dai rinforzi arrivati dall'appena costituito Orange Free State, venendo per\u00f2 ampiamente sconfitti da 7.000 guerrieri zulu nella battaglia di Italeni, a sud-ovest di Umgungundlovu. La ben conosciuta riluttanza dei leader afrikaner di sottomettersi all'autorit\u00e0 di un altro leader fu una delle cause degli insuccessi nelle guerre anglo-boere.\nLa battaglia di Blood River.\nIl 16 dicembre 1838 una forza di 470 uomini al comando di Andries Pretorius, si mise a confronto con una forza di 12.000 guerrieri Zulu in una serie di postazioni fisse. Si presume che tra i Boeri ci furono 3 feriti e nessun morto, mentre il sangue di 3.000 guerrieri Zulu morti tinse di rosso le acque del fiume vicino al campo di battaglia cos\u00ec che questa battaglia venne ricordata con il nome di battaglia del fiume rosso (Battle of the Red River).\nI fucili dei boeri furono di grande aiuto contro l'armamento tradizionale dei guerrieri Zulu che consisteva in corte lance da taglio, bastoni da combattimento e scudi costruiti con la pelle del bestiame che loro allevavano. I boeri dissero che avevano vinto perch\u00e9 avevano fatto un giuramento al Signore e che, se avessero vinto i loro successori avrebbero commemorato il giorno della vittoria come lo stesso equivalente a un giorno di Sabbath. Cos\u00ec il 16 dicembre fu celebrato dai boeri come un giorno di festa pubblica, dapprima chiamato il \"Dingane Day\", o \"La Giornata di Dingane\", pi\u00f9 tardi cambiato con il nome di Giornata del Giuramento, (Day of the Vow). \u00c8 ancora oggi una giornata di festa nazionale, mantenuta dal governo ANC post-apartheid per favorire la riconciliazione tra tutti gli abitanti del Sudafrica, e per questo rinominata Giorno della Riconciliazione, (Day of Reconciliation). Tra la popolazione di origine boera viene usato ancora il nome precedente di Giornata del Giuramento.\nDopo la sconfitta dell'esercito Zulu ed il recupero del trattato tra Dingane e Retief, i Voortrekkers proclamarono la nascita della nuova Repubblica di Natalia Quest'ultimo Stato Boero fu annesso dalle forze britanniche nel 1843. Per via del ritorno del regno britannico anche nella nuova costituita Repubblica di Natalia, l'obiettivo del Grande Trek si spost\u00f2 dalle terre occupate del Natal, alle terre dell'alto veld del Transvaal e dello Stato Libero dell'Orange, oltre le montagne del Drakensberg le quali non erano state ancora occupate per via della devastazione di Mfecane, e a est e a ovest di queste montagne.\nLe conseguenze storiche.\nConseguenze a lungo termine della marcia e della fondazione delle repubbliche furono le Guerre Boere, combattute nella seconda met\u00e0 dell'Ottocento (l'ultima si concluse a inizio Novecento) tra gli imperialisti britannici e gli stati boeri di Transvaal e Oranje, e dovute al fatto che i britannici non vedevano affatto di buon occhio una cintura di stati indipendenti ai confini delle loro colonie (all'epoca in forte espansione nell'interno, grazie alle recenti esplorazioni di Rhodes e Livingstone).\nDopo le guerre le repubbliche vennero annesse alla colonia del Sudafrica, e i boeri si sparpagliarono dai territori delle loro ex repubbliche in tutto il paese. Conseguenza ultima della catena di eventi innescatasi con il Grande Trek e culminata con la diaspora boera in tutto il paese (ma anche nelle vicine Namibia, Rhodesia e Mozambico) dopo l'annessione britannica, fu l'istituzione del regime dell'apartheid."}
{"id": "1943465", "revid": "278954", "url": "https://it.wikipedia.org/wiki?curid=1943465", "title": "Atletica leggera alle Olimpiadi", "text": ""}
{"id": "1943466", "revid": "188402", "url": "https://it.wikipedia.org/wiki?curid=1943466", "title": "Monster (Oomph!)", "text": ""}
{"id": "1943472", "revid": "112780642", "url": "https://it.wikipedia.org/wiki?curid=1943472", "title": "Tsegay Kebede", "text": "Il 22 agosto 2009 vince un'altra medaglia di bronzo ai campionati mondiali di ."}
{"id": "1943477", "revid": "380453", "url": "https://it.wikipedia.org/wiki?curid=1943477", "title": "Dragan Travica", "text": "Carriera.\nClub.\nFiglio dell'allenatore Ljubomir Travica, Dragan, cresciuto in Italia, comincia a muovere i primi passi della carriera nella squadra giovanile del , nel 2000. Dopo una stagione in Serie B1 con , nell'annata 2003-04 fa il suo esordio nella pallavolo professionista con la di Modena, in Serie A1, dove resta per due stagioni.\nNell'annata 2005-06 passa alla , in Serie A2, mentre la stagione successiva \u00e8 alla , sempre in serie cadetta, con il quale vince la Coppa Italia di categoria e ottiene la promozione nel massimo campionato, che disputer\u00e0 la stagione seguente con la stessa squadra. Dopo il fallimento della squadra milanese, nell'annata 2008-09 ritorna a Modena, prima di approdare, nella stagione successiva, alla di Monza dove resta per un biennio.\nNella stagione 2011-12 viene ingaggiato dalla di Macerata, club con il quale vince lo scudetto e la Supercoppa italiana. Nell'annata 2013-14 passa al , club della Superliga russa, dove resta per due stagioni e col quale vince due Supercoppe, la coppa nazionale 2013 e la Champions League 2013-14. Per il campionato 2015-16 si trasferisce al , militante nella Voleybol 1. Ligi turca, aggiudicandosi la Supercoppa e lo scudetto.\nNell'annata 2016-17 veste inizialmente la maglia dell', nella Super League iraniana; tuttavia a met\u00e0 campionato ritorna in Italia, nuovamente in Superlega, e per la terza volta in carriera a Modena. Nella stagione 2017-18 si accasa al dove rimane per il successivo triennio. Nell'annata 2020-21 passa a vestire la maglia della , sempre in Superlega, con cui conquista la Supercoppa italiana 2020.\nNazionale.\nL'11 novembre 2007 fa il suo esordio nella nazionale italiana durante l'All Star Game.\nNel 2011 ottiene il suo primo risultato di rilievo in maglia azzurra, conquistando la medaglia d'argento al campionato europeo, quindi negli anni seguenti vince la medaglia di bronzo al torneo olimpico di , nelle edizioni 2013 e 2014 della World League e alla Grand Champions Cup 2013; al campionato europeo 2013 bissa invece l'argento di due anni prima."}
{"id": "1943478", "revid": "35707", "url": "https://it.wikipedia.org/wiki?curid=1943478", "title": "San Babila ore 20 - un delitto inutile", "text": ""}
{"id": "1943480", "revid": "729019", "url": "https://it.wikipedia.org/wiki?curid=1943480", "title": "Slussen (metropolitana di Stoccolma)", "text": "Slussen \u00e8 una stazione della metropolitana di Stoccolma, della ferrovia suburbana Saltsj\u00f6banan e di un terminal di autobus pubblici, oltre che essere un importante snodo per il traffico cittadino.\nLa fermata della metropolitana \u00e8 posizionata sul percorso delle linee rossa e verde della rete metroviaria cittadina tra la fermata di Gamla stan e quelle di Mariatorget o Medborgarplatsen, a seconda del capolinea di destinazione.\nLa stazione, nella sua prima e semplice forma, \u00e8 stata inaugurata dal re Gustavo V in data 1\u00ba ottobre 1933 ed inizialmente utilizzata solo dalla ferrovia Saltsj\u00f6banan. La stazione della metropolitana divenne operativa dal 1\u00ba ottobre 1950 e fu successivamente ampliata nel 1957, anno in cui apr\u00ec il tratto da qui fino a H\u00f6torget.\nLe piattaforme sono localizzate tra i 7 ed i 24 metri sotto il livello del suolo. Dispone di tre ingressi distinti: uno di questi \u00e8 ubicato sul piazzale \"Ryssg\u00e5rden\", uno sulla strada \"G\u00f6tgatan\", ed un altro dal Saltsj\u00f6banan o dal terminal di autobus. Gli interni nel corso degli anni sono stati decorati da numerose opere frutto di artisti locali, tra cui Aston Forsberg, Birger Forsberg, Sune Fogde, Harald Lyth, Bernt Rafael Sundberg, Gun Gordillo.\nIn termini di traffico Slussen \u00e8 (dopo T-Centralen) la seconda stazione metroviaria pi\u00f9 utilizzata della rete, con la sua media di 83.500 passeggeri al giorno.\nLa stazione della ferrovia a scartamento ridotto Saltsj\u00f6banan ha sub\u00ecto uno spostamento nel 1936, passando dalla vicina strada Stadsg\u00e5rden alla sua attuale collocazione. Inizialmente la denominazione della stazione era \"Stoccolma-Saltsj\u00f6banan\": il nome Slussen divenne ufficiale da quando l'azienda SL ne ha rilevato la gestione. Oggi la media di utilizzo giornaliero di questa ferrovia \u00e8 pari a 6.900 passeggeri circa.\nIl terminal di autobus, il pi\u00f9 grande della citt\u00e0 e dell'intera Svezia, viene utilizzato mediamente da 43.400 persone al giorno. Da qui partono collegamenti diretti verso le aree di Nacka e V\u00e4rmd\u00f6."}
{"id": "1943482", "revid": "1318658", "url": "https://it.wikipedia.org/wiki?curid=1943482", "title": "Sulukule", "text": "Sulukule (alla lettera: la torre d'acqua) \u00e8 un vecchio insediamento nell'area della penisola storica di Istanbul, nella municipalit\u00e0 di Fatih, adiacente alla parte occidentale delle mura Teodosiane. Occupata tradizionalmente da comunit\u00e0 rom. La presenza di Rom in questa parte della citt\u00e0 risale al periodo Bizantino e nel XV secolo, dopo la conquista degli Ottomani il quartiere divenne insediamento permanente di Rom sedentari. \nSulukule era famoso per le sue case di intrattenimento, dove i Rom suonavano musica e danzavano per i visitatori dalla citt\u00e0 o da fuori. La chiusura di queste case nel 1992 caus\u00f2 un declino socio-economico dell'area.\nOggi l'area di Sulukule \u00e8 sotto minaccia di demolizione a causa delle \"urgenti\" trasformazioni urbanistiche proposte dalla municipalit\u00e0 di Fatih e della Istanbul metropolitana. I progetti vanno oltre l'area di Sulukule e coinvolgono l'intera penisola storica di Istanbul, entrambe facenti parte dell'area storica di Istanbul patrimonio universale dell'umanit\u00e0 dell'UNESCO."}
{"id": "1943487", "revid": "1305772", "url": "https://it.wikipedia.org/wiki?curid=1943487", "title": "Everytime We Touch", "text": ""}
{"id": "1943493", "revid": "119751602", "url": "https://it.wikipedia.org/wiki?curid=1943493", "title": "Rocca Bianca (Valle Varaita)", "text": "La Rocca Bianca \u00e8 una montagna delle Alpi Cozie, alta 3064\u00a0m. Si trova sulla cresta di confine tra Italia (Valle Varaita, Provincia di Cuneo, Piemonte) e Francia (Queyras, Alte Alpi, Provenza-Alpi-Costa Azzurra). Sulle carte francesi la quota indicata \u00e8 di 3059\u00a0m.\nCaratteristiche.\n\u00c8 un caratteristico massiccio roccioso che si erge sulla cresta di confine tra il \"Colle di Saint-V\u00e9ran\" ed il \"Colle della Biancetta\". In questo settore la cresta ha un andamento non rettilineo: dalla cima al colle di Saint-V\u00e9ran la cresta si sviluppa in direzione S-N, mentre dalla cima al Colle della Biancetta la direzione \u00e8 NE-SO.\nDal punto di vista geologico, la montagna si trova nella zona dei calcescisti ofiolitiferi (\"pietre verdi di Gastaldi\"). La matrice di calcescisti (localmente con abbondante pigmento carbonioso o grafitico) costituisce una specie di involucro alla rocca, che \u00e8 costituita invece da un massiccio affioramento di prasiniti, metagabbri, metaporfiriti e metadiabasi. Il versante Sud-Est, che domina il Vallone di Saint-V\u00e9ran, \u00e8 una parete quasi subverticale alta parecchie centinaia di metri, mentre il versante francese \u00e8 costituito da un'alternanza di affioramenti rocciosi inclinati di circa 45\u00b0, brevi paretine rocciose subverticali, e pendii detritici. Poco a Sud-Ovest della cima dirama una cresta secondaria, che si sviluppa verso Sud in direzione della \"Rocca del Nigro\". Un'altra crestina secondaria dirama dalla cima in direzione Nord-Est; il punto pi\u00f9 elevato, posto all'estremit\u00e0 NE della cresta, \u00e8 indicato sulle guide come \"cima Nord-Est\", e sulle carte ha una quota di 3048\u00a0m.\nIl nome deriva probabilmente dagli affioramenti biancastri che sono visibili sulla parete S-E.\nAscensione.\nVia normale.\nLa via normale si sviluppa sul versante francese (N-O), ed ha difficolt\u00e0 di tipo alpinistico, valutata in F.\nL'avvicinamento avviene dal \"Colle di Saint-V\u00e9ran\" (a sua volta raggiungibile dal Colle dell'Agnello, oppure da Chianale risalendo il Vallone di Saint-V\u00e9ran), attraverso un sentiero che percorre la cresta verso Sud, fino ad arrestarsi ai piedi della parete rocciosa. Si sale un primo tratto diretto, poi si risale un canalino chiuso da due massi franati, e si risale ancora per roccette fino alla sommit\u00e0 di una rampa terrosa. Si scende la rampa, poi si risale sempre su rampa fino alla sommit\u00e0 della cresta secondaria ove \u00e8 posizionata la croce di vetta della cima NE. Si volge a destra, superando un facile saltino, poi per traccia di sentiero si arriva ai piedi del tratto finale. Qualche metro di roccette porta ad una caratteristica cengia-trincea, terminata a monte da grossi massi; la si risale, si superano i massi, e volgendo a sinistra per facili roccette si giunge alla croce di vetta.\nLa discesa si compie per la stessa via, oppure si pu\u00f2 scendere il primo tratto, volgere a sinistra e, seguendo una traccia di sentiero (ometti) e mantenendosi sempre verso la cresta, scendere al Colle della Biancetta.\nAlternativa alla via normale.\nSi pu\u00f2 salire alla vetta dal Colle della Biancetta, scendendo poi per la via normale verso il Colle di Saint-V\u00e9ran.\nPartendo da Chianale, si risale il Vallone dell'Antolina fino al Lago Blu, da dove si prosegue verso Nord verso il Colle della Biancetta. Qui giunti, si piega a destra e, seguendo una traccia di sentiero prima in cresta, poi poco sotto dal lato francese, si raggiunge la base della parete finale della Rocca Bianca, che si risale seguendo la via normale (cengia-trincea). Si discende poi per la via normale verso il Colle di Saint-V\u00e9ran. La difficolt\u00e0 \u00e8 anche qui F.\nVie di arrampicata.\nVia Ghigo-Fumero.\nSi tratta di una via di arrampicata molto impegnativa (difficolt\u00e0 TD+), che si sviluppa per 250\u00a0m di dislivello sul settore E del versante italiano. Si raggiunge normalmente dal Colle dell'Agnello, passando per il \"Colle di Sain-V\u00e9ran\" e scendendo poi alla base della parete. La via, su roccia non sempre salda, si sviluppa su 7 tiri di corda con difficolt\u00e0 fino al V+."}
{"id": "1943501", "revid": "599", "url": "https://it.wikipedia.org/wiki?curid=1943501", "title": "Sistema CAD", "text": ""}
{"id": "1943508", "revid": "76963", "url": "https://it.wikipedia.org/wiki?curid=1943508", "title": "Michael Jai White", "text": "\u00c8 noto principalmente per il ruolo da protagonista in \"Black dynamite\" (2009).\nBiografia.\nDopo piccoli ruoli in \"Il vendicatore tossico 2\", \"Tartarughe Ninja II - Il segreto di Ooze\" e \"NYPD Blue\", la sua prima parte importante la ottenne nel film \"Tyson\" del 1995, basata sulla vita di Mike Tyson. Nel 1997 venne nominato \"Best Male Newcomer\" nei Blockbuster Entertainment Awards per il ruolo di Spawn nell'omonimo film. Ha poi affiancato Jean-Claude Van Damme in ' e Steven Seagal in \"Ferite mortali\". Ha partecipato anche in ' a fianco di Scott Adkins.\nNel 2003 ha partecipato al videoclip \"I Know What You Want\" di Busta Rhymes e Mariah Carey. Alla recitazione ha affiancato l'attivit\u00e0 di doppiatore nelle serie animate della Justice League e di Spawn. Nel 2008 ha interpretato il ruolo del boss mafioso Gambol in \"Il cavaliere oscuro\", seguito di \"Batman Begins\". Nel giugno 2010 \u00e8 apparso nel cortometraggio \"\" di Kevin Tancharoen e nel video del primo singolo di Nicki Minaj, \"Your Love\". Nel 2013 partecipa al secondo episodio della seconda stagione di \"Arrow\" interpretando Bronze Tiger. Successivamente nel 2016 ha continuato con la serie \"Never Back Down - No Surrender\", che vede il suo ritorno in campo.\nVita privata.\nWhite, nato a Bridgeport nel Connecticut e diplomatosi alla Central High School nel 1982, \u00e8 un artista marziale completo e detiene sette cinture nere legittimate in Wushu, Tang Soo Do, Taekwondo I.T.F., jujitsu, Karate Shotokan, Karate Goju-ryu e Karate Kyokushin, con particolare attenzione nel Kyokushin, nonostante il suo stile incorpori aspetti di diverse arti marziali. \nWhite inizi\u00f2 ad allenarsi nelle arti marziali all'et\u00e0 di sette anni. \nDall'agosto 2005 al 2011 fu sposato con Courtenay Chatman, ostetrica e ginecologa, con cui ebbe una figlia. Nel 2014 ufficializz\u00f2 il suo fidanzamento con l'attrice Gillian Iliana Waters, che spos\u00f2 l'anno successivo. Michael ha anche due figli da una precedente relazione.\nDoppiatori italiani.\nNelle versioni in italiano, Michael Jai White \u00e8 stato doppiato da:"}
{"id": "1943509", "revid": "62004", "url": "https://it.wikipedia.org/wiki?curid=1943509", "title": "Dario Cioni", "text": ""}
{"id": "1943514", "revid": "1745361", "url": "https://it.wikipedia.org/wiki?curid=1943514", "title": "Perfect Day", "text": "Perfect Day (\"giorno perfetto\" in lingua inglese) pu\u00f2 riferirsi a:"}
{"id": "1943515", "revid": "2121138", "url": "https://it.wikipedia.org/wiki?curid=1943515", "title": "Kannur", "text": " \nKannur (in passato nota in inglese come \"Cannanore\" e in portoghese come \"Cananor\") \u00e8 una suddivisione dell'India, classificata come \"municipality\", di 63.795 abitanti, capoluogo del distretto di Kannur, nello stato federato del Kerala. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 11\u00b0 50' 60 N e 75\u00b0 22' 0 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Kannur assommava a 63.795 persone, delle quali 30.522 maschi e 33.273 femmine. I bambini di et\u00e0 inferiore o uguale ai sei anni assommavano a 7.377, dei quali 3.851 maschi e 3.526 femmine. Infine, coloro che erano in grado di saper almeno leggere e scrivere erano 53.264, dei quali 25.667 maschi e 27.597 femmine."}
{"id": "1943522", "revid": "287204", "url": "https://it.wikipedia.org/wiki?curid=1943522", "title": "Kasaragod", "text": " \nKasaragod \u00e8 una suddivisione dell'India, classificata come \"municipality\", di 52.683 abitanti, capoluogo del distretto di Kasaragod, nello stato federato del Kerala. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 12\u00b0 30' 0 N e 75\u00b0 0' 0 E e ha un'altitudine di 18 .\nSociet\u00e0.\nEvoluzione demografica.\nAl censimento del 2001 la popolazione di Kasaragod assommava a 52.683 persone, delle quali 25.698 maschi e 26.985 femmine. I bambini di et\u00e0 inferiore o uguale ai sei anni assommavano a 6.787, dei quali 3.466 maschi e 3.321 femmine. Infine, coloro che erano in grado di saper almeno leggere e scrivere erano 41.618, dei quali 20.994 maschi e 20.624 femmine."}
{"id": "1943525", "revid": "438678", "url": "https://it.wikipedia.org/wiki?curid=1943525", "title": "Il mondo secondo Garp (film)", "text": "Il mondo secondo Garp (\"The World According to Garp\") \u00e8 un film drammatico-commedia americano del 1982 diretto e prodotto da George Roy Hill, scritto da Steve Tesich, con Robin Williams nel ruolo principale. \u00c8 basato sull'omonimo romanzo di John Irving. Per i loro ruoli, John Lithgow e Glenn Close sono stati nominati rispettivamente come Miglior attore e attrice non protagonista a i 55\u00b0 Academy Awards.\nTrama.\nT. S. Garp \u00e8 il figlio illegittimo di una madre femminista, Jenny Fields, che voleva un figlio ma non un marito. Infermiera durante la seconda guerra mondiale, incontra un soldato morente noto solo come sergente Garp (che \u00e8 l'unico suono che \u00e8 in grado di pronunciare) che \u00e8 stato gravemente ferito alla testa in combattimento. Guidata dal suo desiderio di avere un figlio, Jenny violenta Garp e a suo tempo d\u00e0 alla luce un figlio cui impone il nome del militare.\nGarp cresce, si interessa alla scrittura, a wrestling e fiction, argomenti verso cui sua madre ha poco interesse. La scrittura di Garp affascina l'interesse della figlia dell'istruttore di wrestling della scuola, Helen Holm. Lei \u00e8 diffidente nei suoi confronti. Jenny osserva anche l'interesse di Garp per il sesso e scopre che egli \u00e8 intellettualmente curioso su di esso. Si propone di procurarsi una prostituta per Garp. Dopo aver sorpreso i due in una conversazione sull'argomento, Jenny decide di scrivere un libro sulle sue osservazioni sulla lussuria e sulla sessualit\u00e0 umana.\nIl suo libro \u00e8 una parziale autobiografia chiamata \"Sexual Suspect\". Jenny diventa un'icona femminista. Usa i proventi del libro per fondare un centro nella sua casa per donne e transessuali travagliate e maltrattate. Nel frattempo viene pubblicato il primo romanzo di Garp, che impressiona Helen. I due si sposano e alla fine hanno due figli, Duncan e Walt. Garp diventa un genitore devoto e uno scrittore di successo, mentre Helen diventa un docente universitario.\nDopo aver appreso dell'infedelt\u00e0 di sua moglie con uno dei suoi studenti, Garp si procura un incidente automobilistico mentre i suoi figli stanno sul sedile posteriore. Si schianta contro la macchina dell'amante di sua moglie, parcheggiata nel loro vialetto d'accesso, mentre sua moglie \u00e8 in macchina che esegue la fellatio. Di conseguenza, Walt viene ucciso e Duncan subisce una lesione agli occhi. Garp, attraverso l'aiuto di sua madre, impara a perdonare se stesso e sua moglie per i loro problemi di fedelt\u00e0. La coppia si riconcilia e hanno una figlia piccola di nome Jenny.\nGarp passa il tempo a visitare sua madre e le persone che vivono nel suo centro, tra cui l'ex calciatrice transessuale Roberta Muldoon. Inoltre ascolta per la prima volta la storia di Ellen James, una ragazza che \u00e8 stata violentata da una gang e poi ha subito il taglio della lingua per non identificare i suoi aggressori. Alcune delle donne al centro di Jenny sono \"Ellen Jamesians\", donne che volontariamente tagliano la loro lingua come uno spettacolo di solidariet\u00e0. Garp \u00e8 inorridito dalla pratica e apprende che i Jamesiani hanno ricevuto una lettera da Ellen James che li implorava di interrompere la pratica, ma che hanno votato per rifiutare.\nJenny riceve minacce di morte, sia per il suo centro che per il suo libro. Per lo sgomento di Garp, lei \u00e8 sprezzante del pericolo fisico e, in effetti, decide di appoggiare un politico che sostiene il suo messaggio. Garp scrive un libro sulla vita di Ellen James. Il libro \u00e8 di grande successo e ben considerato, ma \u00e8 molto critico nei confronti dei Jamesiani. Garp inizia a ricevere minacce di morte anche lui.\nDurante una manifestazione politica, Jenny viene colpita e uccisa da un fanatico anti-femminista. Le donne del centro di Jenny tengono un memoriale per lei, ma proibiscono a tutti gli uomini di partecipare. Garp, vestito da donna, partecipa al memoriale di Muldoon. \u00c8 identificato da Pooh, un Jamesian che aveva conosciuto quando entrambi erano a scuola. Scoppia una protesta e Garp corre il rischio di essere ferito, fino a quando una donna lo porta fuori dal memoriale, lontano dal pericolo, e verso un taxi. La donna \u00e8 Ellen James, che ringrazia Garp per il suo libro su di lei. I Jamesians sono ulteriormente indignati dal fatto che Garp abbia partecipato al memoriale.\nGarp ritorna alla sua vecchia scuola come allenatore di wrestling. Un giorno, durante l'allenamento, Pooh entra in palestra e gli spara a distanza ravvicinata con una pistola. Garp viene trasportato in elicottero dalla scuola con sua moglie. Torna con la mente ad un momento precedente quando sua madre lo lanciava in aria.\nProduzione.\nIl film \u00e8 stato prodotto dalla Warner Bros., con la collaborazione della Pan Arts. Gli effetti speciali sono a opera della R/Greenberg Associates. Del montaggio del suono si \u00e8 invece occupata la HSE. Si tratta del film di debutto di Glenn Close. Robert Wuhl partecip\u00f2 al provino per impersonare il ruolo di Garp (che and\u00f2 poi a Robin Williams). Anche Jeff Daniels \u00e8 stato considerato come possibile interprete del protagonista della pellicola. Le scene sono state girate in varie parti degli Stati Uniti, come a New York City New York, New Brunswick (New Jersey), Millbrook, Madison, Denville (New Jersey), Manhattan, Tuckahoe (New York), Roslyn (Long Island), ed Eastchester (New York). Sono 3 le colonne sonore del film: \"When I'm Sixty-Four\", scritta da John Lennon e Paul McCartney, e cantata dai Beatles nel 1967; \"There Will Never Be Another You\", composta da Harry Warren e Mack Gordon nel 1942; \"Long Way To Go\", scritta da Michael Bruce e cantata da Alice Cooper per la Warner Bros. Records.\nTagline.\nLa tagline per il film \u00e8 la seguente:\nDistribuzione.\nIl film fu distribuito il 23 luglio 1982 a New York City (New York; il 13 agosto nel resto degli Stati Uniti; il 19 agosto in Argentina con il nome \"El mundo de acuerdo a Garp\"; il 6 settembre in Brasile come \"O Mundo Segundo Garp\"; il 23 dicembre in Australia; in Svezia il 25 dicembre come \"Garp och hans v\u00e4rld\"; nei Paesi Bassi il 20 gennaio 1983; il 28 gennaio in Danimarca come \"Verden if\u00f8lge Garp\"; in 25 febbraio in Finlandia come \"Garpin maailma\"; il 3 marzo in Italia; il 13 aprile in Francia come \"Le monde selon Garp\"; il 12 maggio in Spagna come \"El mundo seg\u00fan Garp\"; il 28 luglio in Messico come \"El mundo seg\u00fan Garp\"; il 15 ottobre in Giappone; il 2 dicembre in Irlanda; il 5 gennaio 1984 a Hong Kong; il 10 febbraio in Portogallo come \"O Estranho Mundo de Garp\"; il 10 maggio in Colombia; il 13 giugno 1985 a Davao; il 6 agosto 1987 in Germania Ovest come \"Garp und wie er die Welt sah\".\nDivieto.\nIl film \u00e8 stato vietato ai minori di 11 anni in Svezia; 12 anni in Finlandia, Paesi Bassi, e Portogallo; 13 in Argentina e nel Qu\u00e9bec; 14 nel resto del Canada e in Per\u00f9; 15 nel Regno Unito; 16 in Germania e Norvegia. Censura pi\u00f9 severa negli Stati Uniti d'America, dove la Motion Picture Association of America (MPPA) con l'approvazione n\u00b0 26660 valut\u00f2 il film \"R\" (restricted), ovvero vietato ai minori di 17 anni non accompagnati dai genitori, ma soprattutto a Singapore, dove non poterono assistere alla proiezione della pellicola i minori di anni 18.\nAccoglienza.\nNel primo week-end di apertura negli Stati Uniti il film incassa $ 2.902.088, mentre l'incasso totale ammonta a $ 29.712.172. La pellicola viene accolta abbastanza positivamente: su IMDb riceve un punteggio di 7.2/10; su MYmovies 2.50/5; su Comingsoon 2.8/5; su FilmTV 6.9/10; su MYmovies 2.5/5."}
{"id": "1943527", "revid": "287204", "url": "https://it.wikipedia.org/wiki?curid=1943527", "title": "Kottayam", "text": " \nKottayam \u00e8 una suddivisione dell'India, classificata come \"municipality\", di 60.725 abitanti, capoluogo del distretto di Kottayam, nello stato federato del Kerala. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 9\u00b0 34' 60 N e 76\u00b0 31' 0 E e ha un'altitudine di 2 .\nReligione.\nChiese Cristiane.\nLa citt\u00e0 \u00e8 sede dell'Arcidiocesi Cattolica omonima, dell'Arcieparchia di Kottayam della Chiesa cattolica siro-malabarese, nonch\u00e9 sede della Chiesa ortodossa siriaca del Malankara.\nSociet\u00e0.\nEvoluzione demografica.\nAl censimento del 2001 la popolazione di Kottayam assommava a 60.725 persone, delle quali 29.883 maschi e 30.842 femmine. I bambini di et\u00e0 inferiore o uguale ai sei anni assommavano a 5.995, dei quali 3.084 maschi e 2.911 femmine. Infine, coloro che erano in grado di saper almeno leggere e scrivere erano 52.975, dei quali 26.316 maschi e 26.659 femmine."}
{"id": "1943530", "revid": "278954", "url": "https://it.wikipedia.org/wiki?curid=1943530", "title": "Canottaggio alla II Olimpiade", "text": ""}
{"id": "1943532", "revid": "278954", "url": "https://it.wikipedia.org/wiki?curid=1943532", "title": "Ciclismo alla II Olimpiade", "text": ""}
{"id": "1943533", "revid": "278954", "url": "https://it.wikipedia.org/wiki?curid=1943533", "title": "Cricket alla II Olimpiade", "text": ""}
{"id": "1943534", "revid": "287204", "url": "https://it.wikipedia.org/wiki?curid=1943534", "title": "Malappuram", "text": " \nMalappuram \u00e8 una suddivisione dell'India, classificata come \"municipality\", di 58.490 abitanti, capoluogo del distretto di Malappuram, nello stato federato del Kerala. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 11\u00b0 4' 0 N e 76\u00b0 4' 0 E e ha un'altitudine di 39 .\nSociet\u00e0.\nEvoluzione demografica.\nAl censimento del 2001 la popolazione di Malappuram assommava a 58.490 persone, delle quali 28.649 maschi e 29.841 femmine. I bambini di et\u00e0 inferiore o uguale ai sei anni assommavano a 8.924, dei quali 4.544 maschi e 4.380 femmine. Infine, coloro che erano in grado di saper almeno leggere e scrivere erano 46.869, dei quali 23.367 maschi e 23.502 femmine."}
{"id": "1943535", "revid": "278954", "url": "https://it.wikipedia.org/wiki?curid=1943535", "title": "Croquet alla II Olimpiade", "text": ""}
{"id": "1943538", "revid": "278954", "url": "https://it.wikipedia.org/wiki?curid=1943538", "title": "Equitazione alla II Olimpiade", "text": ""}
{"id": "1943539", "revid": "287204", "url": "https://it.wikipedia.org/wiki?curid=1943539", "title": "Palakkad", "text": " \nPalakkad (o Palghat) \u00e8 una suddivisione dell'India, classificata come \"municipality\", di 130.736 abitanti, capoluogo del distretto di Palakkad, nello stato federato del Kerala. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 10\u00b0 46' 60 N e 76\u00b0 39' 0 E e ha un'altitudine di 89 .\nSociet\u00e0.\nEvoluzione demografica.\nAl censimento del 2001 la popolazione di Palakkad assommava a 130.736 persone, delle quali 64.293 maschi e 66.443 femmine. I bambini di et\u00e0 inferiore o uguale ai sei anni assommavano a 13.763, dei quali 7.074 maschi e 6.689 femmine. Infine, coloro che erano in grado di saper almeno leggere e scrivere erano 105.637, dei quali 53.906 maschi e 51.731 femmine."}
{"id": "1943543", "revid": "278954", "url": "https://it.wikipedia.org/wiki?curid=1943543", "title": "Ginnastica alla II Olimpiade", "text": ""}
{"id": "1943545", "revid": "278954", "url": "https://it.wikipedia.org/wiki?curid=1943545", "title": "Golf alla II Olimpiade", "text": ""}
{"id": "1943546", "revid": "278954", "url": "https://it.wikipedia.org/wiki?curid=1943546", "title": "Nuoto alla II Olimpiade", "text": ""}
{"id": "1943547", "revid": "298229", "url": "https://it.wikipedia.org/wiki?curid=1943547", "title": "Pelota basca alla II Olimpiade", "text": ""}
{"id": "1943548", "revid": "287204", "url": "https://it.wikipedia.org/wiki?curid=1943548", "title": "Pathanamthitta", "text": " \nPathanamthitta \u00e8 una suddivisione dell'India, classificata come \"municipality\", di 37.802 abitanti, capoluogo del distretto di Pathanamthitta, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 9\u00b0 16' 0 N e 76\u00b0 46' 60 E e ha un'altitudine di 18 .\nSociet\u00e0.\nEvoluzione demografica.\nAl censimento del 2001 la popolazione di Pathanamthitta assommava a 37.802 persone, delle quali 18.510 maschi e 19.292 femmine. I bambini di et\u00e0 inferiore o uguale ai sei anni assommavano a 3.868, dei quali 1.991 maschi e 1.877 femmine. Infine, coloro che erano in grado di saper almeno leggere e scrivere erano 32.212, dei quali 15.864 maschi e 16.348 femmine."}
{"id": "1943549", "revid": "278954", "url": "https://it.wikipedia.org/wiki?curid=1943549", "title": "Polo alla II Olimpiade", "text": ""}
{"id": "1943552", "revid": "278954", "url": "https://it.wikipedia.org/wiki?curid=1943552", "title": "Scherma alla II Olimpiade", "text": ""}
{"id": "1943555", "revid": "289247", "url": "https://it.wikipedia.org/wiki?curid=1943555", "title": "Tennis alla II Olimpiade", "text": ""}
{"id": "1943556", "revid": "287204", "url": "https://it.wikipedia.org/wiki?curid=1943556", "title": "Thrissur", "text": " \nThrissur \u00e8 una suddivisione dell'India, classificata come \"municipal corporation\", di 317\u00a0474 abitanti, capoluogo del distretto di Thrissur, nello Stato federato del Kerala. In base al numero di abitanti la citt\u00e0 rientra nella classe I (da 100\u00a0000 persone in su).\nGeografia fisica.\nLa citt\u00e0 \u00e8 situata a 10\u00b0 31' 0 N e 76\u00b0 13' 0 E e ha un'altitudine di 47 \nSociet\u00e0.\nEvoluzione demografica.\nAl censimento del 2001 la popolazione di Thrissur assommava a 317\u00a0474 persone, delle quali 154\u00a0188 maschi e 163\u00a0286 femmine. I bambini di et\u00e0 inferiore o uguale ai sei anni assommavano a 32\u00a0235, dei quali 16\u00a0447 maschi e 15\u00a0788 femmine. Infine, coloro che erano in grado di saper almeno leggere e scrivere erano 271\u00a0819, dei quali 133\u00a0629 maschi e 138\u00a0190 femmine."}
{"id": "1943558", "revid": "278954", "url": "https://it.wikipedia.org/wiki?curid=1943558", "title": "Tiro alla II Olimpiade", "text": ""}
{"id": "1943560", "revid": "287204", "url": "https://it.wikipedia.org/wiki?curid=1943560", "title": "Kalpetta", "text": " \nKalpetta \u00e8 una suddivisione dell'India, classificata come \"municipality\", di 29.602 abitanti, capoluogo del distretto di Wayanad, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 35' 60 N e 76\u00b0 5' 60 E e ha un'altitudine di 880 .\nSociet\u00e0.\nEvoluzione demografica.\nAl censimento del 2001 la popolazione di Kalpetta assommava a 29.602 persone, delle quali 14.850 maschi e 14.752 femmine. I bambini di et\u00e0 inferiore o uguale ai sei anni assommavano a 3.606, dei quali 1.812 maschi e 1.794 femmine. Infine, coloro che erano in grado di saper almeno leggere e scrivere erano 22.770, dei quali 12.010 maschi e 10.760 femmine."}
{"id": "1943561", "revid": "278954", "url": "https://it.wikipedia.org/wiki?curid=1943561", "title": "Tiro alla fune alla II Olimpiade", "text": ""}
{"id": "1943562", "revid": "278954", "url": "https://it.wikipedia.org/wiki?curid=1943562", "title": "Tiro con l'arco alla II Olimpiade", "text": ""}
{"id": "1943564", "revid": "278954", "url": "https://it.wikipedia.org/wiki?curid=1943564", "title": "Vela alla II Olimpiade", "text": ""}
{"id": "1943565", "revid": "256896", "url": "https://it.wikipedia.org/wiki?curid=1943565", "title": "CILEA", "text": ""}
{"id": "1943570", "revid": "116944", "url": "https://it.wikipedia.org/wiki?curid=1943570", "title": "Umayyad", "text": ""}
{"id": "1943571", "revid": "345376", "url": "https://it.wikipedia.org/wiki?curid=1943571", "title": "Andrea Schiavone", "text": "Vita e opere.\nDetto \"Schiavone\" per via del luogo di nascita bench\u00e9 la famiglia fosse originaria di Meldola, ebbe una formazione quasi da autodidatta formandosi sulle stampe del Parmigianino, del Tintoretto e di Francesco Salviati. L'influenza che su di lui ebbe l'arte dei contemporanei Tiziano e Tintoretto \u00e8 stravolta nel suo monumentalismo esasperato, nel suo stile enfatico e quasi espressionista che sar\u00e0 esemplare per le successive sperimentazioni di Jacopo Bassano e Rembrandt.\nBisognerebbe considerare l'influenza di un altro pittore, Lorenzo o Pietro Luzzo, chiamato \"Zarotto\" che port\u00f2 a Venezia gli spunti derivanti dalla pittura romana antica, protoimpressionista, in ambito Giorgionesco. Vedi in particolare il dipinto di Schiavone \"incontro di un uomo e una donna\".\nTra le sue opere, l\"'Adorazione dei Magi\" (1547) alla Pinacoteca Ambrosiana di Milano, i \"Filosofi\" nella Biblioteca nazionale Marciana di Venezia, nella Chiesa dei Carmini a Venezia sono presenti sue tele sulle cantorie attuali, \"Caino e Abele\" (circa 1542) nella Galleria Palatina degli Uffizi e le ante dell'organo (circa 1550) per la chiesa di san Pietro a Belluno.\nCuriosit\u00e0.\nIn virt\u00f9 dei suoi natali, che come detto gli meritarono il soprannome di \"Schiavone\", Meldolla \u00e8 anche noto col nome slavo \"Andrija Meduli\u0107\", soprattutto in Croazia."}
{"id": "1943578", "revid": "278954", "url": "https://it.wikipedia.org/wiki?curid=1943578", "title": "Pallanuoto alla II Olimpiade", "text": ""}
{"id": "1943579", "revid": "123072210", "url": "https://it.wikipedia.org/wiki?curid=1943579", "title": "Villanova (Forl\u00ec)", "text": "Villanova dista da Forl\u00ec circa 5 km e mezzo e sorge lungo la via emilia in direzione di Faenza.\nIl toponimo deriva forse dalla recente fondazione della frazione dopo la bonifica dei territori adiacenti al fiume Montone (fiume), le cui acque, prima di essere fermate da una diga, allagavano i terreni circostanti.\nQuesto luogo \u00e8 ricordato nei testi di storia locale come teatro di diverse battaglie ghibelline forlivesi avvenute in epoca tardo-medievale. Si narra che l'esercito bolognese nel 1273 si accamp\u00f2 tra Villanova e San Lazzaro dove ritorn\u00f2 di nuovo dopo un tentativo di avanzata. nel 1358 il legato fortific\u00f2 la bastia (costruita nel 1282) di S. Bortola a Villanova, dove si combatt\u00e9, proseguendo per il Cassirano, fino a San Lazzaro. Un tempo in questa zona ci fu perfino una Commenda appartenente all'ordine Gerosolimitano di Malta.\nNei dintorni vi sono le cosiddette larghe o praterie di S. Bartolo, cos\u00ec chiamate dall'antichissima Chiesa di San Bartolo, ora ridotta a casa canonica, e il Cassirano. Questa zona comprendeva tutte le praterie e le larghe di villanova distanti da Forl\u00ec circa 3\u00a0km e mezzo, cominciando dalla cosiddetta 'Punta dei Prati\" sino al ramo dello scolo detto il Fossatone in prossimit\u00e0 del Rio Bolzanino. Tutte queste zone, a partire del 1821, sono state adibite alla coltivazione.\nNel territorio di Villanova e davanti alla chiesa parrocchiale s'ergeva una graziosa villa, fatta costruire dai nobili marchesi di Forl\u00ec, coloro che avevano l'avito palazzo dell'attuale Piazza Dante. Nel 1770 dalla Contessa Eufemia pass\u00f2 alla nobildonna Giacoma Aleotti, vedova Dall'Aste, quindi ai benedetti di Sinigallia. Nel 1840 divenne propriet\u00e0 della nobile famiglia Reggiani e nel 1916 viene acquistata dalla curia forlivese che ne fa residenza estiva dei seminaristi, e per questo denominata 'Villa del Seminario\". Distrutta sul finire della Seconda guerra mondiale, oggi sulla sua area s'estende un campo di noci."}
{"id": "1943581", "revid": "123861664", "url": "https://it.wikipedia.org/wiki?curid=1943581", "title": "FX (Stati Uniti d'America)", "text": "FX (sigla di \"Fox eXtended\") \u00e8 un'emittente televisiva statunitense di propriet\u00e0 della The Walt Disney Company tramite Walt Disney Television. Fino al 20 marzo 2019 era di propriet\u00e0 di 21st Century Fox tramite Fox Entertainment Group.\nAl 2013 risultava tra i canali via cavo pi\u00f9 popolari negli Stati Uniti, ricevibile da circa l'85% delle famiglie statunitensi.\nTra i programmi di maggior successo, spiccano la serie antologica horror \"American Horror Story\", il medical-drama \"Nip/Tuck\", il crime-drama \"Sons of Anarchy\" ed il thriller \"Fargo\"."}
{"id": "1943583", "revid": "1381093", "url": "https://it.wikipedia.org/wiki?curid=1943583", "title": "Godspeed on the Devil's Thunder", "text": "Godspeed on the Devil's Thunder \u00e8 l'ottavo album in studio del gruppo musicale britannico Cradle of Filth, pubblicato il 28 ottobre 2008 dalla Roadrunner Records.\nIl disco.\nProdotto dal chitarrista dei Sabbat Andy Sneap (collaboratore del gruppo per l'album \"Thornography\"), \"Godspeed on the Devil's Thunder\" \u00e8 un concept album basato sulla vita del serial killer francese Gilles de Rais. Dalle varie interviste i Cradle of Filth hanno fatto trapelare che l'album avrebbe segnato un ritorno alle sonorit\u00e0 di \"Midian\" e di \"Dusk... and Her Embrace\" e che sarebbe stato molto \"estremo\", dato anche la drammaticit\u00e0 della vita di Gilles de Rais.\nL'album \u00e8 uscito anche in edizione speciale comprensiva di un secondo CD contenente materiale extra, tra cui una reinterpretazione del brano \"Into the Crypts of Rays\" dei Celtic Frost.\nPromozione.\nIl 27 agosto, sul sito della Roadrunner Records, \u00e8 stata resa disponibile al download gratuito la canzone \"Tragic Kingdom\"."}
{"id": "1943586", "revid": "834", "url": "https://it.wikipedia.org/wiki?curid=1943586", "title": "Prelog", "text": "Prelog \u00e8 una citt\u00e0 della Croazia di 7.871 abitanti della Regione del Me\u0111imurje."}
{"id": "1943589", "revid": "599013", "url": "https://it.wikipedia.org/wiki?curid=1943589", "title": "Keith Joseph Andrews", "text": "Carriera.\nClub.\nWolverhampton Wanderers.\nAndrews ha iniziato la carriera al Wolverhampton Wanderers, partendo dall'accademia e arrivando in prima squadra. Ha debuttato il 18 marzo 2000, in una vittoria per 2 a 1 sullo Swindon Town. Ha continuato a giocare nei \"Wolves\" allenati da Dave Jones. Nell'ultimo match della stagione 2000-2001 \u00e8 diventato il pi\u00f9 giovane capitano del club, a 21 anni.\nHa firmato un nuovo contratto, dalla durata quadriennale, ma nella stagione successiva ha perso il posto da titolare in favore di alcuni nuovi giocatori arrivati durante il mercato. \u00c8 stato cos\u00ec impiegato come sostituto nei campionati successivi. Per giocare qualche minuto in pi\u00f9, \u00e8 stato in prestito allo Stoke City e al Walsall nel 2003-2004. \u00c8 poi tornato al Wolverhampton, dove ha giocato anche una partita in Premier League, al Molineux Stadium, contro il Newcastle United.\nDopo la retrocessione del club, il calciatore \u00e8 tornato in squadra e ha ottenuto diverse apparizioni. Alla scadenza del contratto, ha firmato per l'Hull City.\nHull City.\nAnche nella nuova squadra ha trovato poco posto tra i titolari. Inoltre, si \u00e8 infortunato durante la seconda apparizione in campo ed \u00e8 rimasto fuori per quattro mesi: \u00e8 tornato cos\u00ec a dicembre ed ha poi concluso la stagione, non saltando neanche una partita.\nMilton Keynes Dons.\nDopo una sola stagione all'Hull City, si \u00e8 trasferito ai Milton Keynes Dons F.C., per il campionato 2006-2007. Diventato il capitano della squadra, non ha ottenuto la promozione a causa dell'eliminazione dai play-off in semifinale con lo Shrewsbury Town, nonostante abbia segnato una rete.\nComunque, il campionato successivo, sotto la guida tecnica del suo ex compagno di squadra ai \"Wolves\", Paul Ince, ha segnato la rete della vittoria contro lo Stockport County F.C. e la squadra \u00e8 stata promossa in Football League One. Ha segnato anche nella finale del Football League Trophy, contro il Grimsby Town F.C., nella vittoria della sua squadra per 2-0.\nBlackburn Rovers.\nIl 28 agosto 2008 \u00e8 stato acquistato dal Blackburn Rovers, con cui ha firmato un contratto triennale. In cambio, ai \"Dons\", \u00e8 andato un milione di sterline. Si \u00e8 riunito, cos\u00ec, con il suo allenatore Paul Ince. Ha debuttato, da sostituto, nella partita contro il West Ham United, il 30 agosto 2008.\nWBA.\nIl 31 gennaio 2012 passa al West Bromwich Albion."}
{"id": "1943590", "revid": "729019", "url": "https://it.wikipedia.org/wiki?curid=1943590", "title": "Dassault Falcon 50", "text": "Il Dassault Falcon 50, citato pi\u00f9 precisamente come Dassault Br\u00e9guet Falcon 50, \u00e8 un business jet trimotore a medio raggio prodotto dall'azienda francese Dassault Aviation dalla met\u00e0 degli anni settanta ed \u00e8 uscito di produzione nel 2007.\nDerivato dal precedente Falcon 20, il Falcon 50 ne conserva quasi interamente le caratteristiche costruttive con l'integrazione di un terzo motore installato in coda ed alimentato, tramite un condotto ad S, da una presa d'aria superiore posta davanti all'impennaggio.\n\u00c8 stato il primo aereo realizzato dalla Dassault ad essere dotato di una propulsione a tre motori a getto.\nIl prototipo fece il suo primo volo il 4 settembre 1976. Il Dassault Falcon 50 \u00e8 uscito di produzione nel 2007, con 352 esemplari costruiti e venduti.\nStoria.\nNegli anni settanta il mercato del trasporto civile leggero e business statunitense richiese un velivolo in grado di effettuare rotte a lungo raggio. La Dassault Aviation decise di sviluppare un modello da introdurre sul mercato internazionale che potesse soddisfare queste esigenze.\nSviluppo.\nL'azienda francese inizi\u00f2 lo sviluppo del Falcon 50 nel 1974 abbinando la capacit\u00e0 per otto passeggeri alla capacit\u00e0 di combustibile tale da permettere al modello di rimanere in volo senza sosta per 6\u00a0300 km (3\u00a0400 nm), primo velivolo aziendale ad assicurare la possibilit\u00e0 di effettuare una rotta transatlantica in conformit\u00e0 con le norme inerenti al trasporto pubblico.\nIl progetto era inerente ad un velivolo di dimensioni compatte caratterizzato da un'ala a freccia montata bassa, impennaggio cruciforme con piani orizzontali anch'essi a freccia e impianto propulsivo affidato a tre turboventole Garrett TFE 731-3 da 16,48\u00a0kN (1\u00a0680\u00a0kg) ciascuna posizionate due ai lati della parte posteriore della fusoliera ed il terzo alla base dell'impennaggio.\nIl prototipo del Falcon 50 venne portato in volo per la prima volta il 7 novembre 1976, sulla pista dell'aeroporto di Bordeaux-M\u00e9rignac, con ai comandi Herv\u00e9 Leprince-Ringuet e G\u00e9rard Joyeuse. Bench\u00e9 le prove di volo si fossero rivelate soddisfacenti si avvi\u00f2 uno sviluppo sostituendo l'originale ala con una diversa, dotata di nuovo profilo alare ed ottimizzata per ridurre gli effetti della zona supercritica.\nLa produzione in serie venne pianificata nel novembre 1976, dopo un accordo stipulato tra governo francese, Dassault Aviation e Soci\u00e9t\u00e9 nationale industrielle a\u00e9rospatiale (SNIAS), dove la prima si sarebbe occupata della realizzazione, negli stabilimenti di Colomiers, della maggior parte del velivolo e dell'assemblaggio finale mentre la seconda, negli stabilimenti di Saint-Nazaire, del 55% della cellula. I collaudi si sarebbero poi effettuati presso M\u00e9rignac.\nNel frattempo procedeva lo sviluppo del prototipo modificato che, nuovamente ai comandi di Leprince-Ringuet e Joyeuse, si stacc\u00f2 da terra il 6 maggio 1977 a Istres, confermando positivamente le speranze dell'ufficio tecnico di progettazione. Il Falcon 50 ottenne la certificazione il 27 febbraio 1979 divenendo cos\u00ec il primo velivolo mondiale offerto sul mercato dell'aviazione civile dotato di ala a profilo supercritico.\nL'interesse dimostrato sul mercato del Falcon 50 consigli\u00f2 la Dassault a sviluppare ulteriormente il modello, introducendo il Falcon 50EX, attualmente in produzione, caratterizzato da alcune migliorie che riguardarono principalmente l'impianto motore e l'avionica.\nVersioni.\nIl \"Falcon 50EX\" \u00e8 stato introdotto nel 1995 e certificato nel 1996, \u00e8 equipaggiato con nuova avionica e nuovi motori che ne incrementano le prestazioni rispetto al precedente modello.\nUtilizzatori.\nMilitari.\n\"Surmar\" (7 - 30 - 36 - 132)\noper\u00f2 con un esemplare tra il 1981 ed il 2004."}
{"id": "1943597", "revid": "3358", "url": "https://it.wikipedia.org/wiki?curid=1943597", "title": "John Richard Hicks", "text": ""}
{"id": "1943599", "revid": "1924342", "url": "https://it.wikipedia.org/wiki?curid=1943599", "title": "Broadcast Music Incorporated", "text": "La Broadcast Music Incorporated (BMI) \u00e8 un'organizzazione statunitense preposta alla protezione e all'esercizio dei diritti d'autore (\"copyrights\"). Essa raccoglie i pagamenti delle licenze per conto dei suoi associati e li ridistribuisce loro sotto forma di diritti d'autore (\"royalties\").\nStoria.\nBMI \u00e8 stata fondata da dirigenti radio nel 1939 per fornire competizione nel campo dell'esercizio dei diritti d'autore, per assicurare il pagamento di tali diritti agli autori e agli editori musicali non rappresentati dalle organizzazioni esistenti, e per fornire una fonte alternativa di licenze. La societ\u00e0 nacque come concorrente della ASCAP, che aveva fino ad allora dominato il mercato.\nBMI \u00e8 stata la prima organizzazione negli Stati Uniti a rappresentare cantautori blues, country, jazz, rhythm &amp; blues, gospel, folk, Latin, ed infine, rock &amp; roll. Durante gli anni quaranta e gli anni cinquanta, BMI fu la principale associazione nel settore per artisti Country e R&amp;B, mentre ASCAP punt\u00f2 principalmente su artisti Pop. Per tutto questo periodo, BMI ampli\u00f2 il suo catalogo di musica classica, ed ora rappresenta la maggioranza dei membri della prestigiosa American Academy of Arts and Letters ed i vincitori di 29 Premi Pulitzer per la Musica.\nBusiness.\nAssociazione no-profit, la BMI distribuisce licenze per utilizzatori di musica, inclusi:\nBMI traccia le esecuazioni pubbliche di 6,5 milioni di opere e raccoglie e distribuisce ricavi da licenze sotto forma di diritto d'autore ad oltre 350.000 autori, compositori ed editori musicali.\nBMI annualmente organizza premi per i propri associati. \nBMI pu\u00f2 vantare artisti come Amy Lee, Lifehouse, Antonio Iorio, Billy Ray Cyrus, Billy Bob Thornton, e Three Days Grace."}
{"id": "1943601", "revid": "256263", "url": "https://it.wikipedia.org/wiki?curid=1943601", "title": "Theofilos Hatzimihail", "text": ""}
{"id": "1943602", "revid": "281392", "url": "https://it.wikipedia.org/wiki?curid=1943602", "title": "Andrea Meldolla", "text": ""}
{"id": "1943604", "revid": "287204", "url": "https://it.wikipedia.org/wiki?curid=1943604", "title": "\u0110akovo", "text": "\u0110akovo, a volte scritto \"Djakovo\", \u00e8 una citt\u00e0 della Croazia della Regione di Osijek e della Baranja. La citt\u00e0 conta una popolazione di 20.912 abitanti su un totale di 30.092 del comune (censimento 2001)."}
{"id": "1943617", "revid": "126257", "url": "https://it.wikipedia.org/wiki?curid=1943617", "title": "Ortica (Milano)", "text": "L'Ortica (\"Urtiga\" in dialetto milanese, AFI: ) \u00e8 un quartiere di Milano, appartenente al Municipio 3.\nStoria.\nOrtica era una frazione del comune di Lambrate (annesso a Milano nel 1923). Il nome deriva dal fatto che originariamente sui suoi campi e molto diffusa l'ortica. La localit\u00e0 \u00e8 stata resa celebre in una canzone di Enzo Jannacci, dedicata a una locale banda criminale.\nNonostante la presenza di testimonianze risalenti ai secoli VI e VII secolo d.C, la prima attestazione del nome \"Ortica\" risale soltanto al 1696, in un documento conservato all'Archivio di Stato. Decisamente pi\u00f9 antica \u00e8 invece l'attestazione della vicina localit\u00e0 Cavriano, appena a sud dell'Ortica, storicamente appartenuta al monastero cittadino di Santa Maria Valle: essa risulta infatti gi\u00e0 attestata in un documento del 1014 ed \u00e8 anche riportata in una carta secentesca del Claricio, oltre che rilevata nel Catasto Teresiano del (1760), occupando una vasta zona tra Lambrate e Monlu\u00e8, all'interno della quale si trovava anche l'Ortica.\nIl toponimo \"Ortica\" infatti - e la stessa localit\u00e0 - cominciarono ad affermarsi soltanto nei decenni successivi alla costruzione della strada ferrata per Treviglio, che avrebbe costituito un elemento di cesura netto tra la zona a nord, che avrebbe vissuto un rapido sviluppo industriale, e quella a sud, che sarebbe rimasta agricola. Dal 1896 al 1931 fu attiva nel quartiere la Stazione di Lambrate; il fabbricato viaggiatori \u00e8 ancor oggi esistente, adibito ad altri usi. Il progressivo sviluppo ferroviario della citt\u00e0 pose l'Ortica in un punto di snodo tra le diverse linee. A est del quartiere sorse inoltre il deposito delle locomotive.\nLa chiesetta dei Santi Faustino e Giovita.\nL'Ortica si sviluppa attorno all'antica chiesetta dedicata ai santi Faustino e Giovita, martiri della prima et\u00e0 cristiana divenuti patroni di Brescia. La chiesa sorge sull'antica strada consolare romana che raggiungeva Aquileia, passando naturalmente per Brescia. Di 20x9\u00a0m di diametro, con una modesta faccia a capanna e un'unica navata, presenta lateralmente le cappelle di San Giuseppe a destra e della Madonna delle Grazie con sacrestia a sinistra. La navata \u00e8 stata riaffrescata nel 1898 secondo il gusto neobarocco e sulla volta a botte dominano le effigi dei santi titolari. Sempre sulla navata centrale si pu\u00f2 vedere un frammento di affresco risalente al primo Cinquecento e raffigurante Cristo nell'iconografia dell'\"Ecce Homo\".\nNella cappella dedicata alla Madonna delle Grazie si trova un affresco di grande importanza storica, che ha permesso di fare chiarezza sulle origini della chiesa e sulla nascita stessa del borgo. Si tratta di una ieratica Madonna con bambino, di gusto bizantineggiante, non posteriore al XIII secolo. Nel 1979 si stacc\u00f2 tale affresco e si pot\u00e9 osservare un'importante iscrizione firmata e datata. La firma permette di leggere il nome di Silanus, committente o artefice dell'opera. Il testo \u00e8 l'espressione di un voto fatto alla Vergine per ottenere la clemenza di Dio in data 12 aprile 1182. Accanto all'iscrizione ci sono dei semplici disegni che riproducono un volto, il corso di un fiume (il Lambro?), degli animali e una porta urbica, secondo gli storici la Porta Orientale di Milano. Questa scoperta testimonia l'esilio \"extra moenia\" dei cittadini di Milano a seguito della calata di Federico Barbarossa nel 1162. Tra i luoghi di esilio una piccola comunit\u00e0 dovette rifugiarsi a Cavriano e l\u00ec vivere fino alla pace di Costanza del 1183."}
{"id": "1943626", "revid": "767487", "url": "https://it.wikipedia.org/wiki?curid=1943626", "title": "Un marito per Tillie", "text": "Un marito per Tillie \u00e8 un film del 1972 diretto da Martin Ritt, con protagonisti Walter Matthau e Carol Burnett.\nTrama.\nSpronata dall'amica Gertrude, che la vorrebbe finalmente accasata, Tillie frequenta il non pi\u00f9 giovanissimo Pete Seltzer, lo sposa e gli regala un figlio, Robbie. Pete ama sia il bambino sia Tillie ma questo non gli impedisce di continuare la sua ricerca di avventure extraconiugali che la moglie sopporta pazientemente. All'orizzonte per\u00f2 un evento tragico segner\u00e0 la vita di entrambi e cambier\u00e0 completamente la loro vita: il figlio muore prematuramente. Segue una profonda crisi che modificher\u00e0 il rapporto tra i coniugi.\nProduzione.\nIl soggetto \u00e8 tratto dal romanzo \"Witch's Milk\" di Peter De Vries."}
{"id": "1943627", "revid": "287204", "url": "https://it.wikipedia.org/wiki?curid=1943627", "title": "I Walk the Line (album)", "text": ""}
{"id": "1943631", "revid": "123063602", "url": "https://it.wikipedia.org/wiki?curid=1943631", "title": "Vecchiazzano", "text": "Vecchiazzano (\"S-ciaz\u00ean\" in romagnolo) \u00e8 una frazione di Forl\u00ec. Quartiere collinare situato oltre il fiume Rabbi vicino alla confluenza col fiume Montone, nelle sue vicinanze iniziano le prime colline di Massa e Sadurano, raggiungibili attraverso la via del Tesoro. Vi sorge l'ospedale Morgagni Pierantoni e un cimitero di guerra inglese. La chiesa principale \u00e8 la parrocchiale di San Nicola. Nel 1986 nei pressi della localit\u00e0 \u00e8 stato rinvenuto un sito archeologico del Neolitico (V millennio a. C.).\nIl borgo, sviluppatosi anticamente col nome \"Veclezio\", ha nucleo originario sulla via Castel Latino che, da Forl\u00ec, attraversando il \"Ponte vecchio\" sul fiume Rabbi, raggiunge Terra del Sole, Castrocaro e Firenze.\nPoco distante dal \"Ponte vecchio\" a partire dalla prima met\u00e0 dell'800 Gaetano Pasqui avvi\u00f2 un'agenzia per macchine e strumenti rurali nonch\u00e9 una pionieristica fabbrica di birra, la prima ad utilizzare luppolo italiano, coltivato dallo stesso agronomo forlivese.\nNella zona sorge anche la \"Villa Tesoro\", dove a lungo visse il compositore Mario Bonavita, in arte MARF."}
{"id": "1943633", "revid": "110157", "url": "https://it.wikipedia.org/wiki?curid=1943633", "title": "Le rose di Atacama", "text": "Le rose di Atacama (titolo originale \"Historias marginales\") \u00e8 una raccolta di racconti di Luis Sep\u00falveda del 2000.\nSi compone di un insieme di trentacinque storie di uomini e di donne che hanno in comune la volont\u00e0 di lottare per i propri ideali e di non piegarsi alle prepotenze. I luoghi ove si svolgono le storie narrate toccano tutti gli estremi della terra, dalla Patagonia alla Norvegia, dall'Argentina alla Russia, passando per i campi di sterminio nazisti e le prigioni di Pinochet, le terre lapponi e le isole dell'Adriatico. Tra i ritratti effettuati dall'autore, emergono l'indio dell'Amazzonia che discute del cosmo mentre utilizza i suoi amuleti, un poeta ebreo di Vilnius, un genovese che attraversa la pampa portandosi appresso solo una valigia di dischi, tutti accomunati da una passione vitale."}
{"id": "1943634", "revid": "1305772", "url": "https://it.wikipedia.org/wiki?curid=1943634", "title": "I Walk the Line", "text": ""}
{"id": "1943638", "revid": "110157", "url": "https://it.wikipedia.org/wiki?curid=1943638", "title": "Santuario di Macereto", "text": "Il santuario di Macereto \u00e8 un complesso religioso che sorge ad un'altezza di circa 1000 metri s.l.m. sull'omonimo altopiano del versante occidentale dei Monti Sibillini, nel territorio comunale di Visso, nelle Marche.\nNei cui pressi sorgeva un tempo il castello dei conti di Fiastra. \n\u00c8 stato dichiarato monumento nazionale nel 1902.\nSi tratta di una delle maggiori espressioni dell'Architettura rinascimentale del '500 nelle Marche.\nStoria e descrizione.\nVuole la tradizione che il 12 agosto 1359, nel trasportare una statua lignea della Madonna con Bambino da Loreto al Regno di Napoli, i muli facenti parte della carovana si fermarono in ginocchio sul sito attualmente occupato dal santuario, e da l\u00ec non vollero pi\u00f9 ripartire, nonostante i calci e le frustate. \nI popolani accorsi in aiuto videro nell'accaduto un segno divino, e pretesero che la statua rimanesse l\u00ec, cos\u00ec nel giro di pochi anni venne costruita sul luogo una primitiva chiesetta dedicata alla Madonna eretta sulle forme della Porziuncola di Assisi.\nNel secondo '400 la statua originale venne sostituita da un'altra, attualmente conservata nel Museo pinacoteca di Visso.\nNel 1528 cominciarono invece i lavori per la costruzione del santuario attorno alla primitiva edicola. L'architetto Giovan Battista da Lugano riprese un precedente progetto del 1505 di Bramante. Dopo la morte del Lugano i lavori di edificazione furono sospesi, per poi riprendere nel 1553 sotto la direzione di Filippo Salvi da Bissone, e terminare nel 1556.\nIl santuario fa parte di un pi\u00f9 ampio complesso architettonico comprendente la chiesa, la Casa dei Pellegrini, la Casa del Corpo di Guardia ed il Palazzo delle Guaite.\nLa chiesa presenta una pianta ottagonale con tre ingressi e al suo centro si trova l'antica edicola trecentesca, rivestita fra il 1580 e il 1590 da un tempietto realizzato sulle forme della \"Santa Casa\" del Santuario di Loreto, in cui \u00e8 incisa in latino la storia del miracolo di Macereto. \nI quattro lati piatti dell'interno, terminano ciascuno con un'abside; fra le quali spicca quella attorno all'altare maggiore, decorata nel 1580-82 con affreschi di Simone De Magistris. raffiguranti \"Storia della Vergine e di Ges\u00f9\"."}
{"id": "1943639", "revid": "767487", "url": "https://it.wikipedia.org/wiki?curid=1943639", "title": "Norman Hunter", "text": "Nel 1998 \u00e8 stato incluso nella lista delle 100 leggende del campionato inglese.\nCarriera.\nClub.\nInizialmente era un attaccante, ma il suo ruolo fu modificato nel in un solido centrale difensivo che prese la casacca numero 6 durante i suoi 14 anni con il club nel quale giocava da quando ne aveva 15.\nIl suo debutto in campionato avvenne nel 1962 e fin\u00ec per rimanere titolare tutta la stagione, formando una coppia formidabile con Jack Charlton.\nIl Leeds fu promosso dalla Seconda Divisione nel 1964 e l'anno successivo presero parte con molto successo al Campionato di Prima Divisione ed alla FA Cup. Comunque, persero il titolo contro il Manchester United per differenza reti e furono battuti 2-1 dal nella finale della Coppa nazionale.\nCon il Leeds vinse quattro titoli: una League Cup ed una Coppa delle Fiere, una Charity Shield ed un Campionato. Il 1970 fu un anno peggiore degli altri e non vinse niente.\nVinse ancora una Coppa delle Fiere nel 1971, una FA Cup nel 1972 ed un Campionato di Prima Divisione nella stagione 1973/74.\nGioc\u00f2 molte stagioni per il Leeds prima del suo trasferimento nell'autunno 1976, quando divent\u00f2 un giocatore del Bristol City. Gioc\u00f2 l\u00ec per tre anni prima di tornare nello Yorkshire come giocatore, e poi allenatore, del Barnsley.\nNazionale.\nFece il suo debutto in nazionale nel 1965, ma la grossa intesa tra Charlton e Bobby Moore lo fece stare per molti incontri seduto in panchina, collezionando 28 partite. Fece parte della squadra che si aggiudic\u00f2 nel 1966 il Mondiale, senza per\u00f2 giocare alcuna partita.\nDopo il ritiro.\nDopo aver allenato il Barnsley pass\u00f2 ad allenare il Rotherham United e, per un breve periodo, il Leeds.\nNel 1993, ritiratosi dal calcio, divent\u00f2 ospite fisso di una trasmissione radiofonica locale della BBC Radio Leeds.\nNel 1998, la Football League, per festeggiare il suo centenario, incluse Hunter in una lista di 100 leggende che hanno preso parte al campionato inglese.\nHunter rilasci\u00f2 una sua autobiografia, intitolata \"Biting Talk\", nel 2004.\nDalla moglie Sue, sposata l'11 giugno 1968, ebbe un figlio e una figlia.\nDopo aver contratto il COVID-19 ed essere stato ricoverato in ospedale, \u00e8 morto il 17 aprile 2020 all'et\u00e0 di 76 anni."}
{"id": "1943641", "revid": "18497992", "url": "https://it.wikipedia.org/wiki?curid=1943641", "title": "Zampitti", "text": ""}
{"id": "1943646", "revid": "1818970", "url": "https://it.wikipedia.org/wiki?curid=1943646", "title": "Antonio Diedo", "text": "Biografia.\nNacque da Girolamo Diedo e da Alba Maria Priuli, entrambi esponenti del patriziato veneziano. In giovanissima et\u00e0 entr\u00f2 nel collegio nobiliare del seminario di Padova dove gli fu impartita un'educazione di stampo umanistico-letterario. La sua passione era per\u00f2 l'architettura che prese a studiare nelle ore di tempo libero; fondamentale fu, in questo senso, l'incontro con Giacomo Albertolli (nipote del pi\u00f9 noto Giocondo), che insegnava architettura nello stesso seminario.\nTornato a Venezia al termine degli studi, spos\u00f2 nel 1795 Lucrezia Nani. A causa della decadenza economico-sociale che aveva colpito la nobilt\u00e0 veneziana negli anni della caduta della Serenissima, decise di occuparsi di architettura a tempo pieno, stringendo inoltre legami con alcune personalit\u00e0 del settore quali David Rossi e soprattutto Gian Antonio Selva, del quale fu discepolo e amico: fu al suo fianco durante la riprogettazione del duomo di Cologna Veneta (1805) e la ricostruzione della chiesa veneziana di San Maurizio (1806). Nello stesso periodo pubblic\u00f2 alcuni scritti sull'argomento: \"Casino villereccio\" (1800) e \"Discorso sull'architettura\" (1805, ma letto gi\u00e0 nel 1803 all'Accademia de' Filareti). \nTutto questo gett\u00f2 le basi a una brillante che si sarebbe concretizzata quando, nel 1805, Venezia fu inclusa nel Regno d'Italia di Napoleone.\nNel 1806 entr\u00f2 a far parte della Commissione al pubblico ornato, istituita dal nuovo governo per riformare lo sviluppo urbanistico della citt\u00e0 lagunare. Al contempo fu rinnovata l'Accademia di belle arti e nel 1808, con il conferimento della presidenza a Leopoldo Cicognara, il Diedo fu nominato segretario perpetuo con funzioni di vicepresidente.\nCicognara, Selva e Diedo furono le personalit\u00e0 di maggior spicco nell'ambito del rinnovamento architettonico-urbanistico del periodo napoleonico e il loro ruolo fu poi confermato durante la successiva amministrazione austriaca.\nNel 1826, alle dimissioni di Cicognara, assunse \"pro tempore\" la presidenza dell'Accademia che conserv\u00f2 sino al 1839; \nnello stesso periodo ricevette la cattedra di estetica. Questi incarichi lo resero il massimo rappresentante del classicismo insegnato e diffuso dall'istituzione veneziana, che diffuse grazie al sostegno dell'editore Giuseppe Antonelli. Il suo pensiero condizion\u00f2 due generazioni di architetti e solo negli anni 1840, con la diffusione dell'architettura neogotica (di cui fu massimo rappresentante Pietro Selvatico), venne ritenuto superato.\nOpere.\nLa sua attivit\u00e0 di collaboratore e di continuatore del Selva lo rese molto noto e fu consultato da Antonio Canova durante la realizzazione del Tempio di Possagno. In seguito alla morte di Giannantonio Selva, Antonio Diedo, si occup\u00f2 del rimaneggiamento o ricostruzione di numerose chiese del Veneto, come il Duomo di San Don\u00e0 (distrutto nella prima guerra mondiale), l'arcipretale di Schio (facciata e campanili), le parrocchiali di Canda, Piovene Rocchette, Campanile di Calvene e Breganze (1842/1893).\nLa sua produzione \"minore\" comprende diversi oratori privati e disegni di porte, scale, finestre, facciate, altari, monumenti, riguardanti soprattutto Venezia.\nTra le opere scritte, un libro con descrizione e disegni delle sue opere principali."}
{"id": "1943652", "revid": "287204", "url": "https://it.wikipedia.org/wiki?curid=1943652", "title": "Na\u0161ice", "text": "Na\u0161ice \u00e8 una citt\u00e0 della Croazia di abitanti della Regione di Osijek e della Baranja."}
{"id": "1943653", "revid": "320578", "url": "https://it.wikipedia.org/wiki?curid=1943653", "title": "Francisco Jos\u00e8 Rodrigues Da Costa", "text": ""}
{"id": "1943661", "revid": "1714743", "url": "https://it.wikipedia.org/wiki?curid=1943661", "title": "Eleonora Dorotea di Anhalt-Dessau", "text": "Era figlia di Giovanni Giorgio I di Anhalt-Dessau, principe di Anhalt-Dessau dal 1603 al 1618, e della seconda moglie Dorotea del Palatinato-Simmern.\nVenne data in sposa a Guglielmo di Sassonia-Weimar, che era divenuto duca di Sassonia-Weimar alla morte del fratello maggiore Giovanni Ernesto nel 1625. Il matrimonio, che sanc\u00ec l'unione tra le dinastie Ascania e Wettin, avvenne a Weimar il 23 maggio 1625 facendo acquisire a Eleonora il titolo di duchessa di Sassonia-Weimar, che le rimase fino al 1662, anno in cui rimase vedova.\nDiede alla luce nove figli, tra cui l'erede al Ducato di Sassonia-Weimar e due duchi della Sassonia-Eisenach:"}
{"id": "1943664", "revid": "767487", "url": "https://it.wikipedia.org/wiki?curid=1943664", "title": "Skiltron", "text": "Gli Skiltron sono un gruppo Celtic Power metal dell'Argentina con influenze Pagan Metal.\nStoria degli Skiltron.\nLa band, formata nel 2004 a Buenos Aires, era inizialmente conosciuta come Century. I loro testi parlano delle guerre di indipendenza Scozzesi e di leggende folkloristiche della Scozia."}
{"id": "1943671", "revid": "287204", "url": "https://it.wikipedia.org/wiki?curid=1943671", "title": "Alirajpur", "text": "Alirajpur \u00e8 una suddivisione dell'India, classificata come \"municipality\", di 25.161 abitanti, capoluogo del distretto di Alirajpur, nello stato federato del Madhya Pradesh. In base al numero di abitanti la citt\u00e0 rientra nella classe \nIII (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 18' 0 N e 74\u00b0 20' 60 E e ha un'altitudine di 296 .\nSociet\u00e0.\nEvoluzione demografica.\nAl censimento del 2001 la popolazione di Alirajpur assommava a 25.161 persone, delle quali 13.191 maschi e 11.970 femmine. I bambini di et\u00e0 inferiore o uguale ai sei anni assommavano a 3.695, dei quali 1.936 maschi e 1.759 femmine. Infine, coloro che erano in grado di saper almeno leggere e scrivere erano 16.774, dei quali 9.772 maschi e 7.002 femmine."}
{"id": "1943680", "revid": "110157", "url": "https://it.wikipedia.org/wiki?curid=1943680", "title": "Central Japan Railway Company", "text": " \u00e8 una compagnia ferroviaria giapponese facente parte del Japan Railways Group."}
{"id": "1943692", "revid": "287204", "url": "https://it.wikipedia.org/wiki?curid=1943692", "title": "Anuppur", "text": "Anuppur \u00e8 una suddivisione dell'India, classificata come \"nagar panchayat\", di 16.397 abitanti, capoluogo del distretto di Anuppur, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 6' 0 N e 81\u00b0 40' 60 E e ha un'altitudine di 504 .\nSociet\u00e0.\nEvoluzione demografica.\nAl censimento del 2001 la popolazione di Anuppur assommava a 16.397 persone, delle quali 8.512 maschi e 7.885 femmine. I bambini di et\u00e0 inferiore o uguale ai sei anni assommavano a 2.396, dei quali 1.214 maschi e 1.182 femmine. Infine, coloro che erano in grado di saper almeno leggere e scrivere erano 10.670, dei quali 6.267 maschi e 4.403 femmine."}
{"id": "1943693", "revid": "123503072", "url": "https://it.wikipedia.org/wiki?curid=1943693", "title": "Jumpin' Jack Flash", "text": "Jumpin' Jack Flash \u00e8 una canzone del gruppo musicale britannico Rolling Stones, composta da Mick Jagger e Keith Richards, pubblicata nel 1968 su disco singolo a 45 giri, riportante sulla facciata B la canzone \"Child of the Moon\". Il mensile musicale \"Rolling Stone\" ha classificato il brano al 125\u00ba posto nella lista delle 500 migliori canzoni di sempre.\nIl brano.\nIl pezzo fu visto come un ritorno della band alle loro radici blues dopo la pubblicazione dell'album \"Their Satanic Majesties Request\"; raggiunse il primo posto in classifica in UK e il terzo negli USA. La canzone venne registrata durante la sessione in studio del successivo album \"Beggars Banquet\" anche se poi il brano non fu incluso nel disco. Per la cadenza plagale utilizzata nel brano, Mick Jagger ha dichiarato di essersi ispirato ad alcune composizioni di Lou Reed, come \"Heroin\" o \"Venus in Furs\". La canzone \u00e8 tra le pi\u00f9 popolari del gruppo, infatti viene suonata regolarmente a ogni concerto e, nonostante apparve solo come singolo, fu inclusa in molte raccolte, come \"Through the Past, Darkly (Big Hits Vol.2)\", \"Hot Rocks\" e \"Forty Licks\".\nComposizione e registrazione.\nKeith Richards afferm\u00f2 che a lui e a Mick venne l'ispirazione mentre stavano nella casa di campagna di Keith. La registrazione cominci\u00f2 durante le sessioni di \"Beggars Banquet\", anche se non fu inclusa in quell'album. Per ottenere il suono che la distingue, Keith accord\u00f2 la chitarra in Re e us\u00f2 un capotasto. Nella sua autobiografia, \"Stone Alone\", Bill Wyman scrisse di aver inventato il riff principale lui stesso con l'organo, e che non gli fu dato nessun riconoscimento. Secondo il libro \"Keith Richards: The Biography by Victor Bockris\", la strofa: \"\u00abI was born in a crossfire hurricane\u00bb\", venne scritta da Richards, e si riferisce alla sua stessa nascita nel 1943 durante un bombardamento aereo tedesco a Dartford, Inghilterra, durante la seconda guerra mondiale.\nPubblicazione e accoglienza.\nLa canzone usc\u00ec in Gran Bretagna il 24 maggio 1968 e negli USA il primo giugno, con \"Child of the Moon\" come lato B. Raggiunse il 1\u00ba posto delle classifiche inglesi ed arriv\u00f2 al numero 3 in America. Il primo album in cui apparve fu la raccolta di successi \"Through the Past, Darkly (Big Hits Vol.2)\".\nI Rolling Stones hanno eseguito puntualmente \"Jumpin' Jack Flash\" in ogni loro tour. Versioni live sono presenti negli album \"Get Yer Ya-Ya's Out!\", \"Love You Live\", \"Flashpoint\" e \"The Rolling Stones Rock and Roll Circus\" (unica registrazione dal vivo ufficiale in cui \u00e8 presente anche Brian Jones). La canzone si trova anche su film come \"The Stones in the Park\", \"\" e \"Shine a Light\". Di solito nei concerti non viene suonata l'intro, ma si comincia direttamente con il riff.\nUso nei film.\nIl titolo della canzone fu usato per il film di Penny Marshall \"Jumpin' Jack Flash\", e nella colonna sonora del film furono incluse sia la versione originale degli Stones del brano, sia una cover dello stesso ad opera di Aretha Franklin. Il brano \u00e8 presente anche nei film \"Mean Streets\" di Martin Scorsese e \"I Love Radio Rock\" (\"The Boat That Rocked\") di Richard Curtis."}
{"id": "1943703", "revid": "89748", "url": "https://it.wikipedia.org/wiki?curid=1943703", "title": "Lucertola azzurra", "text": ""}
{"id": "1943704", "revid": "1544245", "url": "https://it.wikipedia.org/wiki?curid=1943704", "title": "Discografia dei Within Temptation", "text": "Questa \u00e8 la discografia del gruppo musicale olandese Within Temptation."}
{"id": "1943714", "revid": "14691", "url": "https://it.wikipedia.org/wiki?curid=1943714", "title": "Mfekane", "text": ""}
{"id": "1943716", "revid": "1543377", "url": "https://it.wikipedia.org/wiki?curid=1943716", "title": "Massimo Vignelli", "text": "Nel corso della sua lunghissima carriera, sempre affiancato dalla moglie Lella, Massimo Vignelli si \u00e8 occupato di svariati rami del design.\nLa sua produzione spazia dal graphic design (area nella quale sar\u00e0 pi\u00f9 prolifico), al prodotto fino alla progettazione di esibizioni, una linea di vestiti e diverse sedute per marchi importanti come Poltrona Frau, Knoll, Acerbis International, Heller e Poltronova. Vignelli ha curato l'immagine di svariate fra le pi\u00f9 importanti aziende al mondo, fra le quali figurano American Airlines (identit\u00e0 progettata nel 1967 e rimasta in uso fino all'inizio del 2013) Benetton, Ford, Knoll, Ducati. A partire dagli anni sessanta, inoltre, \u00e8 stato uno dei principali artefici del rinnovamento della grafica internazionale, principalmente attraverso la diffusione della metodologia modernista con Unimark International.\nCaratteristica del pensiero di Vignelli \u00e8 il suo motto, \"Design is One\". Secondo Vignelli, infatti, la disciplina del design \u00e8 una soltanto. Ogni settore necessita di competenze specifiche, ma se si \u00e8 davvero in grado di progettare una cosa, allora si \u00e8 in grado di progettare qualunque cosa.\nDiverse opere di divulgazione pubblicate nei recenti anni hanno contribuito ad estendere l'influenza di Vignelli anche sulle nuove generazioni. Fra queste si ricordano i libri \"Vignelli: from A to Z \"(2007), \"The Vignelli Canon \"(2009), \"Unimark International: The design of business and the business of design\" (2009), \"Lella and Massimo Vignelli: Two Lives, One Vision\" (2014) e il documentario \"Design is One\" (2013) di Kathy Brew e Roberto Guerra.\nAssieme a Paul Rand, Saul Bass, Milton Glaser e Herb Lubalin \u00e8 riconosciuto come uno dei pi\u00f9 grandi maestri del graphic design della sua generazione.\nBiografia.\nMassimo Vignelli nasce a Milano il 10 gennaio 1931. Nel 1949, a soli diciotto anni, il giovane Massimo partecipa al Congresso Internazionale di Architettura Moderna, che quell'anno si sarebbe svolto a Bergamo. Qui ha l'opportunit\u00e0 di conoscere i migliori architetti europei dell'epoca, esperienza che descriver\u00e0 come \"\u00abuna festa, per un giovane fanatico com'ero all'epoca\u00bb\". Vignelli crescer\u00e0 assieme a quella che diventer\u00e0 la prossima generazione di grandi architetti: Vittorio Gregotti, Aldo Rossi, Gae Aulenti, Guido Canella e molti altri.\nVignelli ha studiato Architettura al Politecnico di Milano e all'Universit\u00e0 IUAV di Venezia. Quando era ancora uno studente a Venezia, Paolo Venini, proprietario della Venini Glass, gli offr\u00ec l'opportunit\u00e0 di progettare alcune lampade in vetro soffiato. Le lampade che progett\u00f2 durante questo periodo sono ora esposte in diversi musei e rappresentano una delle prime esperienze di Vignelli nel design, oltre ad alcuni dei suoi primi lavori riconosciuti. In questo stesso periodo Vignelli inizia ad occuparsi della progettazione grafica di giornali, libri e packaging, allontanandosi dall'architettura per avvicinarsi sempre di pi\u00f9 al design.\nNel 1957 si sposa con Lella ed insieme si spostano momentaneamente negli Stati Uniti, grazie ad una proposta di lavoro che Massimo ricevette da una societ\u00e0 del Massachusetts. Tuttavia i prodotti che Vignelli progetta in questo periodo (forchette, coltelli e cucchiai) vengono rigettati dal dipartimento di marketing perch\u00e9 considerati troppo moderni.\nL'anno seguente l'IIT Institute of Design offre a Vignelli una cattedra part-time, cos\u00ec la coppia si trasferisce a Chicago.\nVignelli rimane a Chicago per due anni, durante i quali ha l'opportunit\u00e0 di conoscere importanti nomi dell'architettura internazionale, uno fra tutti Mies van der Rohe.\nNel 1960 Vignelli \u00e8 costretto a rientrare in Italia a causa della scadenza del suo visto. In questo periodo Vignelli riceve diversi incarichi da illustri compagnie come Olivetti, Pirelli e Xerox, Sansoni, ed altri editori. Vignelli descrive questi anni come gli anni nei quali il suo personale approccio al design inizi\u00f2 a manifestarsi.\nUnimark International.\nNel frattempo i coniugi Vignelli danno vita, a Milano, al loro primo studio di design, dove lavoreranno fino al 1964. Alla fine del 1964, Vignelli si trasferisce definitivamente negli Stati Uniti. In questo periodo inizia a prendere forma l'idea di uno studio internazionale, idea che diverr\u00e0 realt\u00e0 sotto il nome di Unimark International, fondato dai soci: Massimo Vignelli, Ralph Eckerstrom, Bob Noorda, Jay Doblin, James Fogelman, Wally Gutches, e Larry Klein.\nUnimark crebbe in fretta e divenne presto uno degli studi di design pi\u00f9 importanti al mondo, con sedi a Chicago, New York, Denver, Cleveland, Detroit, San Francisco, Milano, Londra, Copenaghen, Johannesburg e Melbourne. Vignelli si occupa del coordinamento dei diversi uffici, ed in questo periodo viaggia molto fra un paese e l'altro per gestire e dare delle linee guida alle varie sedi, in modo da stabilire un linguaggio comune. In questo periodo Vignelli guida la realizzazione di diversi progetti spesso erroneamente attribuiti a Vignelli Associates, fra cui i progetti di identit\u00e0 visiva per American Airlines (1967), Ford (1965) e la celebre segnaletica per la metropolitana di New York City (1966). Vignelli lascer\u00e0 Unimark nel 1971, a seguito dei sempre pi\u00f9 crescenti dissapori verso la condotta della societ\u00e0, sempre pi\u00f9 improntata verso il marketing.\nMappa della metropolitana di New York City.\nFin dalla sua nascita nel 1904, la metropolitana di New York fu etichettata \u201cThe Labyrinth\u201d a causa della sua complessit\u00e0. Per risolvere il problema, nel 1966 la Unimark fu incaricata di ridisegnare il sistema segnaletico dei trasporti newyorkesi. Nello specifico, Vignelli si occup\u00f2 della progettazione della mappa della metropolitana.\nAlle 14:35 del 27 ottobre 1904 part\u00ec il primo treno della metropolitana di New York, costruita in soli due anni dalla \"Interborough\u202fRapid Transit Company (IRT\"). Le tre societ\u00e0 che gestivano la fitta rete metropolitana vennero poi fuse nel 1940 sotto il nome di \"Metropolitan Transportation Authority (MTA)\".\nNonostante l\u2019aggregazione, la situazione era sempre pi\u00f9 caotica: la segnaletica era confusa e disomogenea, in quanto pi\u00f9 treni utilizzavano gli stessi binari e alcune linee erano pi\u00f9 larghe di altre impedendo ad alcuni convogli di circolare su tutte le tratte.\nPer risolvere il problema, nel 1966 la MTA incaric\u00f2 \"Unimark\u202fInternational\" di progettare un nuovo sistema di segnaletica per incrementare e ottimizzare la comunicazione. Il direttore della sede di New York era Massimo Vignelli, il quale lavor\u00f2 sia alla mappa, pubblicata nel 1972, sia alla segnaletica, grazie all\u2019aiuto di Bob Noorda, direttore dello studio \"Unimark\" a Milano, il quale si era precedentemente occupato della metropolitana milanese.\nDopo un\u2019analisi dettagliata del contesto da parte di Noorda, i due designer delinearono i principi guida del progetto: l\u2019obiettivo era rendere l\u2019orientamento e il sistema di trasporto chiaro ed efficace. Le informazioni furono organizzate in tre categorie: identificazione, direzione ed informazione; l\u2019Helvetica medium, appositamente modificata, fu scelta come font in sostituzione dello Standard Medium; il colore fu usato come mezzo per stabilire la gerarchia informativa e i pannelli furono ridimensionati e semplificati.\nIl progetto di cui si occup\u00f2 la Unimark comprendeva l\u2019intero sistema di segnaletica di New York. Il contributo di Vignelli \u00e8 tuttavia maggiormente riscontrabile nel disegno della mappa realizzata nel 1972. Si tratta di un esempio di minimalismo, essenzialit\u00e0 grafica e potenza comunicativa: gli unici elementi presenti sono geometrici e il colore \u00e8 usato per distinguere in modo immediato le varie linee. I quartieri sono ridotti a forme geometriche bianche e la maggior parte dei dettagli topografici, tra cui strade e parchi, sono stati eliminati.\nTutte le mappe della metropolitana di New York fino ad allora miravano a trasmettere le informazioni necessarie ai viaggiatori, con il risultato di sovrapposizioni semantiche e di una lettura molto frammentata e visivamente poco gradevole. Per Vignelli l'unico modo per fornire indicazioni chiare era creare una diversificazione tra mappe per ogni specifico bisogno.\nPerci\u00f2 nel suo progetto troviamo quattro diverse tipologie di mappa: \nIl lavoro di Vignelli si era largamente ispirato dal progetto di Harry Beck, tipografo britannico e autore della pi\u00f9 famosa mappa della metropolitana di Londra realizzata nel 1931; anche in questo caso era stata creata una mappa incentrata sulla topologia della rete ferroviaria sotterranea, mettendo in secondo piano la geografia della citt\u00e0.\nNonostante i giornali avessero annunciato il cambiamento gi\u00e0 da tempo, quando venne introdotta questa nuova organizzazione di mappe, la popolazione fatic\u00f2 ad adattarsi al nuovo sistema di lettura.\nI problemi sorsero perch\u00e9 gli utenti trovarono disorientante l\u2019assenza di corrispondenza geografica: \nMentre il pubblico di Londra cap\u00ec che la mappa di Harry Beck era gravemente distorta, ma una soluzione perfetta per navigare tra due stazioni semplificando lo schema della complessa morfologia della citt\u00e0, i newyorkesi non apprezzarono lo stesso approccio: erano fieri di sapersi muovere nella citt\u00e0 grazie alla sua schematicit\u00e0 tanto da reputare inutile e disorientante una sua schematizzazione ulteriore.\nDopo un periodo di lamentele da parte del pubblico, la mappa venne modificata progressivamente e nel 1979 fu sostituita con una delle versioni precedenti.\nUna parte dell\u2019insuccesso della mappa \u00e8 da attribuire alla MTA, la quale per motivi economici non rispett\u00f2 nella totalit\u00e0 le indicazioni contenute nel manuale d\u2019identit\u00e0 pubblicato nel 1970: ad esempio introdusse una sola delle quattro mappe progettate per essere utilizzate in sinergia e non sostitu\u00ec la typeface nella sua totalit\u00e0. Inoltre, nella fase di progettazione, la MTA colpita dal metodo di Vignelli, mand\u00f2 il progetto in produzione senza sottoporlo alle abituali approvazioni degli utenti. Altro fattore che determin\u00f2 queste problematiche fu un\u2019inefficace comunicazione tra Unimark e MTA.\nVignelli articol\u00f2 il suo progetto sui principi della semplicit\u00e0, chiarezza, prammatica, analisi del contesto e appropriatezza. L\u2019obiettivo era la creazione di un artefatto comunicativo che fosse atemporale e talmente chiaro da non necessitare spiegazioni aggiuntive.\nCome disse Vignelli stesso: \u201cabbiamo la responsabilit\u00e0 verso il nostro cliente di progettare qualcosa che non diventer\u00e0 presto obsoleto\u2026Abbiamo la responsabilit\u00e0 verso la societ\u00e0 di cercare un significato nel design, nella struttura, tale che duri per molto tempo\u2026\u201d\nIl designer sosteneva che la sua mappa non fosse stata recepita e compresa da quelle che lui definiva \u201cverbal people\u201d, cio\u00e8 coloro che prediligevano una spiegazione scritta delle indicazioni di navigazione, ma fosse stata progettata per le \u201cvisual people\u201d, tra le quali lui si identificava.\nInoltre, precisava che il suo progetto non dovesse essere definito mappa, ma pi\u00f9 correttamente diagramma.\nQuando gli vennero chieste le ragioni dell\u2019insuccesso del suo progetto rispose cos\u00ec: \"Penso che la vera ragione sia lo spazio. Ma non perch\u00e9 Manhattan sia troppo piccola, \u00e8 perch\u00e9 vogliono mettere troppe informazioni che non appartengono al diagramma. Ecco perch\u00e9. All'improvviso c'\u00e8 ... e non c'\u00e8 motivo. Voglio dire, tutto ci\u00f2 che vuoi sapere \u00e8 [come] passare da A a B\".\nSecondo Vignelli il lavoro del designer consiste nel creare un design che risponda ai \u201cbisogni delle persone, non ai loro desideri\u201d.\nNonostante ci\u00f2, il suo progetto si rivel\u00f2 lontano dall\u2019essere di facile comprensione per coloro che necessitassero di orientarsi nella metro definita \u201cthe Labyrinth\u201d.\nNonostante il suo obiettivo fosse quello di creare un sistema di comunicazione di facile comprensione per gli utenti, i newyorkesi non apprezzarono il progetto tanto che venne presto modificato e poi sostituito. Sebbene alla base del suo design ci fossero principi di pragmatismo e atemporalit\u00e0, il suo lavor\u00f2 si rivel\u00f2 inefficace nella comunicazione con gli utenti, risultando troppo innovativo e astratto per un pubblico abituato a leggere le mappe e non a comprenderle.\nDal punto di vista funzionale il progetto di Vignelli non riusc\u00ec nel suo obbiettivo, tanto da essere definito \u201cuno dei maggiori magnifici fallimenti del Modernismo\u201d. Tuttavia il suo lavoro si \u00e8 distinto dal punto di vista grafico ed estetico guadagnandosi un posto nella collezione espositiva del MoMa dal 2004. Quello che voleva essere un efficace strumento per la navigazione, divenne una vera e propria opera d\u2019arte. Inoltre, nel 2011 a tempi pi\u00f9 maturi per comprendere il progetto, a Vignelli fu commissionata la rivisitazione della sua mappa per essere adottata all\u2019interno di una versione interattiva \u201cThe Weekender\u201d.\nLa mappa \u00e8 particolarmente apprezzata da molti designer grazie all'estrema purezza formale e chiarezza dell'informazione che deriva dal suo spazio astratto e dal brillante uso della geometria. Fra gli svariati apprezzamenti, nel 2004 Michal Bierut ne scrisse un eloquente omaggio sul Design Observer, Nordstrom cre\u00f2 un vestito basato su di essa, e Alexander Cheng, un direttore d'orchestra, la trasform\u00f2 in uno strumento a corde interattivo. Nel 2008, il vice direttore di Vanity Fair (allora staffer di Vogue Uomo) commission\u00f2 a Vignelli un'edizione aggiornata della mappa, sulla quale Vignelli lavor\u00f2 a fondo con il suo staff per correggere ogni precedente difetto. La mappa \u00e8 stata successivamente tradotta in una versione digitale che ha dato vita all'applicazione ufficiale per dispositivi mobili \"The Weekender, \"realizzata dalla Metropolitan Transit Autority, l'ente che nel 1979 sostitu\u00ec la mappa di Vignelli con quella tradizionale tuttora in uso. L'applicazione si aggiorna tramite internet e permette di conoscere in tempo reale eventuali variazioni o disguidi sulle varie linee metropolitane, oltre ad accompagnare la mappa con delle indicazioni verbali, com'era intenzione di Vignelli sin dal 1972. Nel 2013, un team di ricercatori dell'MIT guidato dalla dottoressa Ruth Rosenholtz ha progettato un modello computerizzato capace di determinare come le persone comprendano una mappa a prima vista, attraverso l'uso di \"mongrels \"che simulano il modo in cui il cervello processa l'immagine e la rimanda all'occhio. Mentre la mappa tradizionale oggi in uso diventa un impasto visivo di impossibile lettura, la mappa del 2008 di Vignelli e il suo staff rimane praticamente identica, confermando l'intuizione alla base dell'idea originale.\nL'intera storia della mappa della metropolitana di New York \u00e8 dettagliatamente documentata nel libro \"Vignelli Transit Maps \"di Peter B. Lloyd e Mark Ovenden, edito da RIT Press.\nVignelli Associates.\nDopo cinque anni, Vignelli lascia Unimark e nel 1971, assieme alla moglie Lella, fonda a New York la Vignelli Associates. Da allora Vignelli ha lavorato ad una grande quantit\u00e0 di progetti per importanti industrie statunitensi (ad esempio Knoll, cliente principale della Vignelli Associates, e IBM) ed europee (ad esempio Benetton, Ducati, Poltrona Frau, Artemide).\nDagli anni 80 agli anni 2000 Vignelli \u00e8 stato coinvolto in progetti che spaziano dagli USA all'Europa, dal Sud America fino al Giappone, progetti di ogni tipo, da libri a packaging fino all'identit\u00e0 visuale di un'intera compagnia ferroviaria inglese e la segnaletica per le ferrovie Italiane. Nel 1988 ha curato totalmente l'immagine del TG2 della Rai, dall'identit\u00e0 visuale fino agli studi e agli arredamenti presenti in essi.\nHa inoltre curato diverse esposizioni ed importanti mostre riguardanti il suo lavoro, in Italia, Russia, Finlandia, Danimarca, Inghilterra, Spagna, Germania, Cecoslovacchia, Francia e Stati Uniti e Canada.\nNel 2000 sposta la sede della Vignelli Associates nella sua abitazione a New York, dove continua a lavorare a diversi progetti accompagnato dalla moglie Lella.\nNel 2010, in collaborazione con il Rochester Institute of Technology, nasce il Vignelli Center for Design Studies, dove \u00e8 stato possibile assistere a workshop sul graphic design tenuti da Vignelli stesso fino al 2013, oltre che ammirare una esposizione del lavoro del maestro.\n\u00c8 stato presidente dell'AGI (Alliance Graphique Internationale), presidente dell'AIGA (American Institute of Graphic Art), vicepresidente dell'Architectural League di New York, membro dell'IDSA (Industrial Designers Society of America).\nMalato da tempo, muore nel suo appartamento di New York il 27 maggio 2014 all'et\u00e0 di 83 anni."}
{"id": "1943721", "revid": "110157", "url": "https://it.wikipedia.org/wiki?curid=1943721", "title": "West Japan Railway Company", "text": " \u00e8 una compagnia ferroviaria giapponese facente parte del Japan Railways Group, e gestisce tutte le linee JR della parte occidentale dell'isola di Honsh\u016b.\nStoria.\nJR West \u00e8 stata registrata come societ\u00e0 per azioni (Kabushiki Kaisha) il 1\u00ba aprile 1987, dopo la separazione in 7 gruppi delle \"Ferrovie Nazionali Giapponesi\" a causa di problemi di ordine economico. Inizialmente la societ\u00e0 era posseduta dalla JNR Settlement Corporation (JNRSC), una speciale compagnia creata per tenere gli asset dell'ex gruppo JNR.\nNel 1991 la JR West ha acquistato le linee ad alta velocit\u00e0 Sany\u014d Shinkansen dalla Shinkansen Holding Corporation a un costo di 974,1 miliardi yen (circa 7,2 miliardi di dollari).\nLa JNRSC ha in seguito venduto il 68,3% di JR West tramite offerta pubblica iniziale alla borsa di Tokyo nel 1996. Dopo la dissoluzione della JNRSC nell'ottobre 1998, la quota rimasta a quest'ultima \u00e8 passata alla societ\u00e0 pubblica \"Japan Railway Construction Public Corporation\" (JRCC), che si \u00e8 in seguito unita con l'Agenzia della costruzione ferroviaria, del trasporto e della tecnologia (JRTT) a seguito del pacchetto di riforme burocratiche dell'ottobre 2003. JRTT ha offerto tutte le sue quote della JR West al pubblico in un'IPO internazionale nel 2004, chiudendo quindi il sipario sul possesso governativo della JR West. Oggi JR West \u00e8 registrata nelle borse di Tokyo, Nagoya, Osaka e Fukuoka.\nJR West continua tuttora a essere appesantita dai debiti accumulati fino al 1987 dalla JNR, tuttavia attraverso diverse forme di rifinanziamento \u00e8 riuscita nel corso degli ultimi 10 anni ad alleggerire i tassi di interesse per il pagamento del debito.\nLinee.\nIn totale la JR West controlla 1222 stazioni su una rete di 5.012,7 km di binari, di cui 2.253,2 a doppio binario e 3.385,7 km elettrificati. La rete ad alta velocit\u00e0 Shinkansen \u00e8 di 644,0 km. I tunnel nel territorio montagnoso attraversato in totale ammontano a 677 km di lunghezza.\nShinkansen.\nLa linea del Sany\u014d Shinkansen pesa per circa il 40% sui guadagni della JR West.\nLinee regionali del Kansai.\nArea del Keihanshin.\nRappresenta l'insieme delle linee che gravitano sui tre centri maggiori del Kansai, \u014csaka, Ky\u014dto e K\u014dbe, nonch\u00e9 la citt\u00e0 di Nara, generalmente considerata parte della grande conurbazione di Osaka.\nLinee intercity.\nDiverse linee che coprono oltre la met\u00e0 dell'estensione delle reti JR West. Sono principalmente utilizzate per spostamenti di lavoro o per il tempo libero, e collegano diverse citt\u00e0 con aree di campagna nel Giappone occidentale. I proventi di queste linee corrispondono al 20% dei guadagni di JR West."}
{"id": "1943729", "revid": "1305772", "url": "https://it.wikipedia.org/wiki?curid=1943729", "title": "Ennio Presutti", "text": "\u00c8 stato definito un \u00abimprenditore etico\u00bb per l'integrit\u00e0 morale che ha sempre dimostrato nel lavoro, e che ha insegnato agli altri nelle imprese che diresse.\nBiografia.\nLaureato in Ingegneria elettrotecnica alla Sapienza - Universit\u00e0 di Roma, nel 1957, a 26 anni, venne assunto dall'IBM. L\u00ec fece carriera, fino alla carica di presidente e amministratore delegato \u2013 ottenuta nel 1984. Sotto la sua direzione, e grazie alla sua fermezza nell'affermare la necessit\u00e0 di un'\u00abetica degli affari\u00bb, l'azienda si mantenne moralmente integerrima \u2013 pur nel contesto di una diffusa corruzione.\nNel 1984-85, su iniziativa di Presutti, fu creato l'Aspen Institute Italia. \u00abPresutti vi vedeva una scuola delle classi dirigenti imprenditoriali del Paese, basate sui valori che lui stesso applicava in azienda: leadership, innovazione in un'Italia che neppure capiva quanto fosse immobile, coinvolgimento dei dipendenti anzich\u00e9 paralisi gerarchica e diritti di veto diffusi.\u00bb\nTra il 1991 e il 2001 ha ricoperto le cariche di presidente di Assolombarda, e poi di Confindustria Federlombardia.\nDopo il pensionamento da IBM, fu chiamato da Letizia Moratti, all'epoca della sua presidenza della RAI, a entrare nel consiglio di amministrazione \u2013 dove si impegn\u00f2 a fondo per il miglioramento dell'efficienza aziendale.\nTestimonianze.\nEcco quello che il presidente del Consiglio comunale di Milano Palmeri ha detto di lui il giorno seguente alla sua morte:"}
{"id": "1943730", "revid": "339392", "url": "https://it.wikipedia.org/wiki?curid=1943730", "title": "K\u014dshin'etsu", "text": ""}
{"id": "1943733", "revid": "119982", "url": "https://it.wikipedia.org/wiki?curid=1943733", "title": "Hokuriku", "text": ""}
{"id": "1943744", "revid": "287204", "url": "https://it.wikipedia.org/wiki?curid=1943744", "title": "Ashoknagar", "text": "Ashoknagar \u00e8 una suddivisione dell'India, classificata come \"municipality\", di 57.682 abitanti, capoluogo del distretto di Ashoknagar, nello stato federato del Madhya Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 24\u00b0 34' 0 N e 77\u00b0 43' 0 E e ha un'altitudine di 504 .\nSociet\u00e0.\nEvoluzione demografica.\nAl censimento del 2001 la popolazione di Ashoknagar assommava a 57.682 persone, delle quali 30.550 maschi e 27.132 femmine. I bambini di et\u00e0 inferiore o uguale ai sei anni assommavano a 9.186, dei quali 4.857 maschi e 4.329 femmine. Infine, coloro che erano in grado di saper almeno leggere e scrivere erano 36.320, dei quali 21.875 maschi e 14.445 femmine."}
{"id": "1943747", "revid": "125930931", "url": "https://it.wikipedia.org/wiki?curid=1943747", "title": "Amici di Maria De Filippi (ottava edizione, fase iniziale)", "text": "L'ottava edizione di Amici di Maria De Filippi ha avuto inizio con la sua fase iniziale dal 5 ottobre 2008 al 13 gennaio 2009, ed \u00e8 andata in onda su Canale 5 da luned\u00ec a venerd\u00ec dalle 16:15 alle 16:50 circa, il sabato con la puntata speciale condotta da Luca Zanforlin in onda dalle 14:10 alle 15:30 circa e la domenica con la diretta condotta da Maria De Filippi in onda dalle 14:10 alle 16:30.\nLa fase iniziale \u00e8 terminata il 13 gennaio 2009, con la divisione nelle squadre della fase serale, andata in onda ogni mercoled\u00ec, che ha visto la cantante Alessandra Amoroso vincitrice del programma, di un premio di 200.000 euro e di una borsa di studio di 50.000 euro.\nRegolamento.\nIl regolamento della fase iniziale prevede che i 21 ragazzi, suddivisi in due squadre (la squadra del Sole e la squadra della Luna), ogni settimana si affrontino in una serie di sfide tra componenti di squadre opposte al termine di ognuna delle quali la commissione attribuisce la vittoria a una o l'altra squadra. La squadra vincente \u00e8 immune da possibili sfide da parte di sfidanti esterni che vogliono entrare nella scuola. La squadra perdente \u00e8 invece esposta alla sfida esterna il cui candidato viene stabilito dalla commissione. Durante la sfida, le squadre possono riservarsi la possibilit\u00e0 di utilizzare la prova Jolly in una sfida in cui si pensa di essere in difficolt\u00e0. La sfida Jolly permette ad una squadra di svolgere un'esibizione diversa da quella proposta per la singola sfida.\nLe sfide vengono valutate da un giudice esterno al fine di garantire l'imparzialit\u00e0 di giudizio.\nIl primo in classifica \u00e8 immune da ogni sfida anche se componente della squadra perdente.\nI possibili sfidanti vengono scelti precedentemente dalla commissione tramite una verifica delle esibizioni che si proporranno nella sfida a squadre.\nLa commissione pu\u00f2 riservarsi anche la possibilit\u00e0 di mettere in sfida altri concorrenti o mettere in discussione il posto nella scuola di uno dei componenti decidendo modi e termini della messa in discussione (tramite una sfida, tramite limite di tempo per dimostrare miglioramenti, etc). A partire dal 15 dicembre 2008 non vengono pi\u00f9 accettate sfide esterne.\nLa fascia d'oro permette al detentore di presentarsi dinanzi alla commissione per ottenere la maglia bianca e l'accesso diretto al serale, senza passare per il giudizio della classifica di gradimento. Il detentore della fascia conquista la maglietta soltanto se tutti i professori della scuola sono concordi.\nI restanti concorrenti, indipendentemente dalla squadra di appartenenza, possono eventualmente decidere di sfidare i detentori della fascia d'oro e, in caso di vittoria, avere la possibilit\u00e0 di chiedere alla commissione la maglietta bianca.\nConcorrenti.\nI 21 ragazzi scelti dalla commissione che sono entrati a far parte della scuola il 5 ottobre 2008 sono suddivisi in 4 categorie: ballo, canto, cantautori e recitazione.\nIl simbolo accanto indica la squadra di appartenenza ( Sole o Luna), mentre accanto c'\u00e8 il nome del professore che segue l'alunno.\n\u00a0Cantanti\u00a0\n\u00a0Cantautori\u00a0\n\u00a0Ballerini\u00a0\n\u00a0Attori\u00a0\nNel corso del programma sono entrati a far parte della scuola anche i seguenti ragazzi, vincendo la sfida esterna:\nInsegnanti.\n\u00a0Canto\u00a0\n\u00a0Recitazione\u00a0\n\u00a0Danza\u00a0\nCollaboratori e Autori\nSvolgimento della fase iniziale.\nTabellone delle sfide e delle eliminazioni.\nNel tabellone sono indicate, per ogni puntata, l'esito della sfida a squadre, lo sfidante scelto dalla commissione per la sfida esterna e le eventuali eliminazioni.\nI simboli e indicano rispettivamente la squadra del Sole e della Luna, il punteggio accanto al simbolo sta ad indicare quanti punti il singolo concorrente ha dato alla propria squadra tramite la sua esibizione. Eventuali mezzi punti sono da attribuire a esibizioni svolte in coppia (passi a due, duetti), per cui il punto assegnato viene diviso per merito a entrambi i concorrenti; punti nulli sono da attribuire a pareggi.\nLegenda:"}
{"id": "1943752", "revid": "123789973", "url": "https://it.wikipedia.org/wiki?curid=1943752", "title": "Beli Manastir", "text": "Beli Manastir (in ungherese \"P\u00e9lmonostor\", in cirillico serbo \u0411\u0435\u043b\u0438 \u041c\u0430\u043d\u0430\u0441\u0442\u0438\u0440) \u00e8 una citt\u00e0 della Croazia di 10.068 abitanti della regione di Osijek e della Baranja."}
{"id": "1943753", "revid": "404449", "url": "https://it.wikipedia.org/wiki?curid=1943753", "title": "La isla (album)", "text": "La isla \u00e8 il quarto album in studio del gruppo raggae italiano Reggae National Tickets, pubblicato il 10 maggio 1999."}
{"id": "1943756", "revid": "547034", "url": "https://it.wikipedia.org/wiki?curid=1943756", "title": "Still Ballin", "text": "Still Ballin \u00e8 un singolo del rapper statunitense Tupac Shakur, estratto dall'album postumo \"Better Dayz\" e pubblicato come seguito del brano \"Str8 Ballin\", contenuto invece in \"Thug Life Vol. 1\". La canzone \u00e8 stata prodotta da Nitty e vi ha partecipato Trick Daddy.\nLa canzone.\nLa versione originale del brano era priva di featuring, ma per la sua ripubblicazione si opt\u00f2 appunto per la partecipazione Trick Daddy, artista comunque non molto vicino allo stile di Pac. Nessun videoclip \u00e8 stato mai girato per questa nuova versione, contrariamente invece al precedente singolo \"Thugz Mansion\", che risulta l'unico singolo di \"Better Dayz\" ad essere accompagnato da video musicale.\n\"Still Ballin\" ha raggiunto la posizione n.69 all'interno della \"Billboard Hot 100\", la n.31 nella \"Hot R&amp;B/Hip-Hop Songs\" e la n.15 nella \"Hot Rap Tracks\".\nRemix.\nDella canzone originale \u00e8 disponibile un remix realizzato da DJ Fatal, in collaborazione con Kurupt."}
{"id": "1943757", "revid": "124123", "url": "https://it.wikipedia.org/wiki?curid=1943757", "title": "Geoff Bunn", "text": "Biografia.\nNato negli anni sessanta del XX secolo, inizi\u00f2 a lavorare come ingegnere prima di tornare agli studi della filosofia che comp\u00ec all'Universit\u00e0 di Bath laurendosi in filosofia.\nEgli pu\u00f2 essere considerato un artista filosofo che segue l'arte concettuale, riuscendo a trovare in questo modo di sentire l'ispirazione per la sua arte.\nSi trasferisce nei paesi scandinavi dove trova l'estro per esternare le sue sensazioni ed ivi realizza gran parte dei suoi lavori riuscendo ad ottenere grande interesse nell'ambiente culturale di quei paesi.\nIl suo spirito inquieto lo spinge per\u00f2 ad un cambiamento radicale e si trasferisce quindi in Francia in un ambiente bucolico ed agreste, lontano dal clamore della modernit\u00e0."}
{"id": "1943758", "revid": "287204", "url": "https://it.wikipedia.org/wiki?curid=1943758", "title": "Balaghat", "text": "Balaghat \u00e8 una suddivisione dell'India, classificata come \"municipality\", di 75.061 abitanti, capoluogo del distretto di Balaghat, nello stato federato del Madhya Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 21\u00b0 48' 0 N e 80\u00b0 10' 60 E e ha un'altitudine di 287 .\nSociet\u00e0.\nEvoluzione demografica.\nAl censimento del 2001 la popolazione di Balaghat assommava a 75.061 persone, delle quali 38.628 maschi e 36.433 femmine. I bambini di et\u00e0 inferiore o uguale ai sei anni assommavano a 8.378, dei quali 4.316 maschi e 4.062 femmine. Infine, coloro che erano in grado di saper almeno leggere e scrivere erano 59.279, dei quali 32.434 maschi e 26.845 femmine."}
{"id": "1943759", "revid": "2166030", "url": "https://it.wikipedia.org/wiki?curid=1943759", "title": "Mehmet K\u00f6pr\u00fcl\u00fc", "text": "Egli fu il capostipite della nobile famiglia dei K\u00f6pr\u00fcl\u00fc.\nLa carriera fino al primo ritiro.\nDa giovane fu soggetto al sistema di arruolamento forzato turco ed educato a corte. Dapprima cuoco nel Serraglio, divenne successivamente capo delle scuderie del gran visir Kara Mustafa e dopo la sua partecipazione a numerose campagne militari assunse la carica di governatore della provincia di Trebisonda nel 1644, di quella di E\u011fri nel 1647, di quella di Karamani nel 1648 e di quella di Anatolia nel 1650. Nel 1652 fu per brevissimo tempo visir nel divano imperiale ma lo lasci\u00f2 prima di venirne estromesso a causa delle lotte ed intrighi di palazzo. Si ritir\u00f2 cos\u00ec nella casa ereditata dal suocero a K\u00f6pr\u00fc nel nord dell'Anatolia, chiamata successivamente Vezirk\u00f6pr\u00fc in suo onore.\nL'impero ottomano a met\u00e0 del secolo XVII.\nLa situazione dell'Impero ottomano nel 1656 era piuttosto critica. La guerra a Creta contro i veneziani era ancora in corso. La marina ottomana comandata da Kenan Pasha era stata sconfitta nel mese di maggio da quelle veneziana e maltese nella battaglia dei Dardanelli del 1656 e le navi veneziane continuavano a bloccare gli stretti intercettando le navi dirette a Creta da Istanbul. Un complotto, ordito per destituire il sultano Mehmet IV, condotto da potenti visir, fra i quali anche il Gran Muft\u00ec (Seyhulislam) Mesud Effendi, fu sventato ed i cospiratori uccisi od inviati in esilio. La mamma del sultano Turhan Hadice, dopo consultazioni volte a trovare un candidate valido per la carica di gran visir, si decise per Koprulu Mehmet Pasha. Questi pose come condizione per accettare l'investitura quella di essere dotato di poteri straordinari politici e militari e di non essere sottoposto ad interferenze nella condotta delle sue operazioni nemmeno dal sultano: le condizioni furono accettate ed il 15 settembre 1656 il sultano Mehmet IV lo nomin\u00f2 gran visir dotandolo di pieni poteri. Con questa nomina termin\u00f2 una fase di instabilit\u00e0 dell'impero ottomano durante la quale, dal 1648 al 1656, si erano succeduti ben tredici gran visir e l'incessante conflitto per il potere fra i militari e la corte del sultano si era cos\u00ec attenuato.\nDa gran visir fino alla morte.\nCome gran visir Mehmet K\u00f6pr\u00fcl\u00fc Pascha ebbe molto successo. Per evitare le interferenze politiche, egli convinse il sultano a trasferirsi nella vecchia capitale Edirne ed a dedicarsi alla sua attivit\u00e0 preferita, la caccia, viaggiando per i Balcani. L'anno successivo Mehmet K\u00f6pr\u00fcl\u00fc Pasha represse nel sangue, con l'aiuto dei Giannizzeri, la rivolta degli Spahi in Istanbul. Egli approv\u00f2 inoltre l'esecuzione capitale del patriarca greco-ortodosso di Istanbul, del quale erano stati provati rapporti di tradimento con nemici dell'Impero ottomano.\nCondusse poi una spedizione navale contro i veneziani che bloccavano gli stretti, sconfiggendo la loro flotta nella battaglia dei Dardanelli del 1657 il 16 luglio di quell'anno. Ci\u00f2 permise agli ottomani di riguadagnare alcune isole dell'Egeo, fra le quali Tenedo e Lemno (15 novembre) e di aprire le rotte per i rifornimenti all'esercito ottomano che stava ancora conducendo l'assedio a Creta.\nNel periodo 1658\u20131660 combatt\u00e9 con successo il vassallo sleale, il principe di Transilvania Giorgio II R\u00e1k\u00f3czi, che fece deporre annettendo anche Yanova (Jen\u00f6) il 1\u00ba agosto 1660 e V\u00e1rad (Ungheria) il 27 agosto. Egli soffoc\u00f2 inoltre molte rivolte all'interno dell'impero ottomano, quali, ad esempio, quella del governatore di Aleppo Abaza Hasa nel 1659.\nMehmet K\u00f6pr\u00fcl\u00fc diede inoltre avvio, nel 1656, ad importanti riforme: ridusse fortemente lo strapotere dei Giannizzeri e anche quello degli harem, che in politica avevano sempre pi\u00f9 voce in capitolo; combatt\u00e9 la corruzione, prese misure di contenimento delle spese e si preoccup\u00f2 che le truppe ricevessero regolarmente il loro soldo. Tuttavia tali provvedimenti non si consolidarono a sufficienza ed erano troppo legati alla sua personalit\u00e0 per poter migliorare le strutture politico-sociali dello stato in forma stabile.\nQuando Mehmet mor\u00ec e suo figlio Faz\u0131l Ahmed K\u00f6pr\u00fcl\u00fc gli successe come gran visir, l'impero ottomano aveva riacquisito la sua precedente potenza."}
{"id": "1943761", "revid": "767487", "url": "https://it.wikipedia.org/wiki?curid=1943761", "title": "Beli\u0161\u0107e", "text": "Beli\u0161\u0107e \u00e8 una citt\u00e0 della Croazia di 11.786 abitanti della Regione di Osijek e della Baranja.\nQua nacque il canoista Matija Ljubek."}
{"id": "1943762", "revid": "1494169", "url": "https://it.wikipedia.org/wiki?curid=1943762", "title": "Jumpin' Jack Flash (disambigua)", "text": ""}
{"id": "1943768", "revid": "339392", "url": "https://it.wikipedia.org/wiki?curid=1943768", "title": "Sesotho", "text": ""}
{"id": "1943772", "revid": "767487", "url": "https://it.wikipedia.org/wiki?curid=1943772", "title": "Tawara Machi", "text": "Biografia.\nNata nella prefettura di Osaka all'et\u00e0 di 14 anni si \u00e8 trasferita in quella di Fukui. Nel 1981 \u00e8 entrata nella facolt\u00e0 di lettere dell'Universit\u00e0 di Waseda, una delle pi\u00f9 rinomate facolt\u00e0 umanistiche del Giappone, che annovera studenti come Haruki Murakami, Taku Miki, Y\u014dko Ogawa e altri importanti esponenti del mondo letterario nipponico. Nell'ateneo di Waseda, la Machi ha incontrato il suo mentore, il poeta Yukitsuna Sasaki. Dopo aver conseguito il baccalaureato in letteratura giapponese nel 1985 ha iniziato a insegnare alla \"Hashimoto Highschool\" di Kanagawa dove \u00e8 stata insegnante fino al 1989. Nel 1986 ha ricevuto il premio letterario \"Kadokawa Tanka\" e nel 1987 ha pubblicato la sua prima raccolta di tanka dal titolo \"Salad Anniversary\" che \u00e8 diventato rapidamente un best seller vendendo pi\u00f9 di tre milioni di copie. Grazie a questo clamoroso debutto letterario la Machi ha ricevuto il premio della \"Modern Japanese Poets Association\" nel 1988. Nel 1991 ha pubblicato un secondo libro di tanka dal titolo \"Kaze no tenohira\".\nAlla sua attivit\u00e0 di poetessa la Machi affianca quella di traduttrice in giapponese moderno diverse opere letterarie scritte in giapponese antico, come lo \"Man'y\u014dsh\u016b\" e il \"Taketori monogatari\"."}
{"id": "1943773", "revid": "1149807", "url": "https://it.wikipedia.org/wiki?curid=1943773", "title": "Luigi Di Majo", "text": "Biografia.\nInizia a lavorare come avvocato penalista del Foro di Roma nel 1968, e come avvocato de \"Il Messaggero\" di Roma dal 1980 sino al 2000. Tra le altre cause, nel 1976 lavora anche come avvocato difensore dei film-scandalo \"Ultimo tango a Parigi\" di Bernardo Bertolucci e \"Sal\u00f2 o le 120 giornate di Sodoma\" di Pier Paolo Pasolini. Altra causa da lui portata avanti fu quella per il diritto, da parte dei canali televisivi del gruppo Fininvest (Canale 5, Italia 1, Rete 4), di trasmettere film vietati ai minori.\nDa sempre appassionato di spettacolo, parallelamente alla sua professione forense, ha portato avanti anche una carriera come personaggio televisivo e presentatore, spesso in programmi di genere giudiziario-giornalistico e di cronaca ed ha avuto anche alcune esperienze come attore in alcune fiction televisive.\nNel 1989 debutta infatti in televisione nella trasmissione di Rai 3 \"Chi l'ha visto?\" in sostituzione di Paolo Guzzanti, alla cui conduzione rimane fino al 1992, affiancato da Donatella Raffai prima ed Alessandra Graziottin dopo. In seguito collabora come consulente nello show di Rai 1 \"Grandi processi\", e come autore di \"L'errore\" (1996), \"La cultura alla sbarra\" (1996) ed \"Assassine\" (2001).\nIl 6 novembre 2006 entra a far parte del programma televisivo \"Forum\", nel quale rimane fino al 30 maggio 2008, in qualit\u00e0 di giudice arbitro, \u00e8 parte integrante del programma di Rete 4 condotto da Rita dalla Chiesa: \"Sessione Pomeridiana il Tribunale di Forum\", affiancato dai giudici Santi Licheri, Tina Lagostena Bassi e Ferdinando Imposimato e successivamente da Maretta Scoca.\nNel 2001 ha partecipato alla fiction di Canale 5 'Le ali della vita 2' nel ruolo di un pubblico ministero ad un processo.\nNell'estate 2010 partecipa alla rubrica \"L'avvocato risponde\" nella trasmissione \"Unomattina estate\" su Rai 1.\nNel 2011 partecipa ad un episodio dell'undicesima stagione della fiction di Canale 5 \"Distretto di Polizia\", interpretando uno dei personaggi immaginari che sono presenti esclusivamente in un'unica puntata della serie, al fine di sviluppare una breve trama che si risolve all'interno dell'episodio stesso (detta in gergo \"storyline verticale\"), in questo caso nel ruolo di un medico che si autoaccusa di essere il responsabile dell'investimento di una ragazza (poi morta) per difendere il proprio figlio (vero responsabile dell'incidente)."}
{"id": "1943778", "revid": "287204", "url": "https://it.wikipedia.org/wiki?curid=1943778", "title": "Barwani", "text": "Barwani (o Badwani) \u00e8 una suddivisione dell'India, classificata come \"municipality\", di 43.222 abitanti, capoluogo del distretto di Barwani, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 10' 60 N e 77\u00b0 16' 0 E e ha un'altitudine di 382 .\nSociet\u00e0.\nEvoluzione demografica.\nAl censimento del 2001 la popolazione di Barwani assommava a 43.222 persone, delle quali 22.419 maschi e 20.803 femmine. I bambini di et\u00e0 inferiore o uguale ai sei anni assommavano a 6.238, dei quali 3.206 maschi e 3.032 femmine. Infine, coloro che erano in grado di saper almeno leggere e scrivere erano 28.823, dei quali 16.469 maschi e 12.354 femmine."}
{"id": "1943787", "revid": "767487", "url": "https://it.wikipedia.org/wiki?curid=1943787", "title": "Echo Beach", "text": "Echo Beach \u00e8 un singolo della band canadese Martha and the Muffins del 1980, tratto dall'album \"Metro Music\" che vinse il Juno Award for Single of the Year e raggiunse la posizione numero 10 nella classifica inglese.\nDella canzone sono state eseguite numerose cover, tra cui una dalla cantante inglese Toyah Willcox e, nel 2008, da Gabriella Cilmi, che ha inserito la canzone nel suo album di debutto \"Lessons to Be Learned\", diventata anche colonna sonora del film australiano \"Hating Alison Ashley\"."}
{"id": "1943789", "revid": "6923", "url": "https://it.wikipedia.org/wiki?curid=1943789", "title": "Railway Technical Research Institute", "text": "Il , spesso abbreviato in \u00e8 un centro di ricerca tecnologica specializzato nella ricerca e nello sviluppo di nuove tecnologie da applicare nel settore dei trasporti ferroviari.\nStoria.\nIl RTRI \u00e8 stato istituito nel 1986, quando si decise la privatizzazione della Japanese National Railways e la sua separazione in sette compagnie diverse. RTRI conduce ricerche ed esegue studi su tutto ci\u00f2 che \u00e8 collegato al mondo dei treni e dei trasporti ferroviari. L'istituto di ricerca \u00e8 finanziato dal governo e dalle sette compagnie gemelle del JR Group che beneficiano delle innovazioni da esso apportate.\nLe ricerche si muovono in due direzioni complementari: in alcuni laboratori si cerca di realizzare tecnologie completamente nuove da sviluppare e rendere disponibili per il trasporto di massa, in altri laboratori si sviluppano le tecnologie gi\u00e0 esistenti per cercare di renderle pi\u00f9 sicure, economiche, confortevoli ed ecologiche possibili.\nIl RTRI \u00e8 da sempre all'avanguardia nel mondo della tecnologia ferroviaria, \u00e8 stato uno dei principali centri sulla ricerca per la sicurezza delle linee ferroviarie dai terremoti e migliorare l'aderenza. Attualmente i principali progetti in cantiere sono un treno alimentato ad Idrogeno (chiamato Hydrail) e lo studio della tecnologia del treno a levitazione magnetica; attualmente il RTRI ha gi\u00e0 prodotto alcuni modelli di JR-Maglev che hanno dato risultati estremamente soddisfacenti."}
{"id": "1943791", "revid": "1714743", "url": "https://it.wikipedia.org/wiki?curid=1943791", "title": "Sibilla Cristina di Anhalt-Dessau", "text": "Era figlia di Giovanni Giorgio I di Anhalt-Dessau, principe di Anhalt-Dessau dal 1603 al 1618, e della seconda moglie Dorotea del Palatinato-Simmern.\nVenne data in sposa a Filippo Maurizio di Hanau-M\u00fcnzenberg, conte di Hanau dal 1612. Il matrimonio venne celebrato a Dessau il 26 dicembre 1627.\nSibilla Cristina diede alla luce cinque figli:\nSuo marito Filippo Maurizio mor\u00ec nel 1638 lasciando come erede loro figlio di sei anni, Filippo Ludovico III. Reggente per lui fu Sibilla che mantenne il governo del ducato fino al 1641 quando suo figlio mor\u00ec a nove anni. Gli altri figli della coppia erano gi\u00e0 morti in tenera et\u00e0.\nSibilla contrasse un secondo matrimonio con Federico Casimiro di Hanau-Lichtenberg, conte dal 1641 di Hanau-Lichtenberg, che spos\u00f2 a Hanau il 13 maggio 1647. Dal secondo matrimonio non nacquero figli cos\u00ec alla morte di Federico Casimiro nel 1685 la contea pass\u00f2 a suo fratello minore Giovanni Filippo. Sibilla mor\u00ec l'anno dopo e trov\u00f2 sepoltura a Hanau."}
{"id": "1943792", "revid": "1573940", "url": "https://it.wikipedia.org/wiki?curid=1943792", "title": "Licofrone (mitologia)", "text": "Nella mitologia greca, Licofrone era uno dei guerrieri che parteciparono alla guerra di Troia, il conflitto scoppiato in seguito al rapimento di Elena, figlia di Zeus, da parte del troiano Paride. Originario di Citera, Licofrone, reo di un delitto involontario, venne esiliato a Salamina, dove divenne scudiero e fedele amico di Aiace Telamonio che accompagn\u00f2 dunque in guerra.\nIl mito.\nOrigini ed esilio.\nLicofrone, figlio di un certo Mastore (o Mestore), era originario dell'isola di Citera, attuale Cerigo, situata a sud del Peloponneso, in prossimit\u00e0 del limite tra Mar Ionio e Mediterraneo orientale. Nella citt\u00e0 natale commise un grave delitto, uccidendo un uomo; le cause di questo gesto non sono abbastanza chiare: Omero non spiega se tale omicidio avvenne volontariamente (avvenuto, per esempio, in seguito ad una rissa) o involontariamente. Macchiato dal delitto, il giovane fu costretto a chiedere asilo lontano dalla sua patria, presso l'isola di Salamina, nel mar Egeo. Qui venne accolto ospitalmente da Telamone, sovrano dell'isola, e dai suoi figli Aiace Telamonio e Teucro.\nIl nuovo arrivato ricevette nella citt\u00e0 gloria e considerazione, divenendo ben presto intimo amico di Aiace, e suo scudiero. Fu senza dubbio, anche se nellIliade\" non viene detto esplicitamente, anche fedele amico dell'arciere Teucro.\nNella guerra di Troia.\nAlcuni anni dopo, in seguito allo scoppio della guerra di Troia, Licofrone accompagn\u00f2 l'amico Aiace in Troade, assistendolo durante i combattimenti, nel corso dei dieci anni di guerra.\nLa morte presso le navi achee.\nLa prima e ultima comparsa del personaggio avviene nel libro XV dell\"'Iliade\" nel corso del combattimento avvenuto presso le navi achee. Insieme al suo signore, Licofrone combatt\u00e9 con tenacia contro i Troiani che, guidati da Ettore, avevano ormai raggiunto le navi per dar loro fuoco. Aiace, campione della resistenza achea, trafisse Caletore, il primo troiano ad avventarsi contro le navi per bruciarle, ma Ettore non arretr\u00f2 di fronte all'attacco, ma al contrario scagli\u00f2 la sua lancia contro l'avversario sperando di colpirlo; il colpo non centr\u00f2 Aiace, ma colp\u00ec invece Licofrone, il quale era in piedi, proprio accanto a quest'ultimo.\nLa lancia lo colp\u00ec alla testa, sopra l'orecchio, uccidendolo sul colpo; il suo cadavere croll\u00f2 gi\u00f9 dalla poppa della nave sulla quale era salito per difenderla dai nemici. Alla vista dell'amico morto, Aiace ebbe una scossa di terrore e, rivoltosi al fratello Teucro, in piedi al suo fianco, disse:\nL'eroe consigli\u00f2 al fratello di prendere le sue infallibili frecce \"che danno rapida morte\", dono dello stesso dio Apollo. Obbedendo ad Aiace, il giovane arciere le utilizz\u00f2 nel tentativo di vendicare la morte di Licofrone: tale occasione gli si present\u00f2 alcuni minuti dopo, quando stette per centrare Ettore con la sua infallibile saetta. L'arma venne tuttavia deviata da Zeus stesso, che non voleva ancora la morte dell'eroe troiano."}
{"id": "1943795", "revid": "1793900", "url": "https://it.wikipedia.org/wiki?curid=1943795", "title": "Lago di Vrana (Cherso)", "text": "Il lago di Vrana (in croato \"Vransko Jezero\") si trova nell'isola di Cherso, nella sua parte centrale. Prende nome dal villaggio di Vrana nei pressi della sponda sud-orientale del lago.\nIl lago ha come immissario lo Skorobica e altri minori.\n\u00c8 circondato da monti che hanno un'altezza massima intorno ai 400\u00a0m, come il monte Elmo (Hlm) di 483\u00a0m e il monte Perskra (429\u00a0m). Il lago \u00e8 profondo mediamente sui 50\u00a0m e nel punto pi\u00f9 profondo 74\u00a0m. Il lago fornisce di acqua dolce le isole di Cherso e di Lussino.\nEssendo importante come risorsa d'acqua dolce sono vietate sia la balneazione sia le escursioni in barca ed \u00e8 stato proclamato osservatorio ornitologico."}
{"id": "1943797", "revid": "767487", "url": "https://it.wikipedia.org/wiki?curid=1943797", "title": "Wolfchant", "text": "I Wolfchant sono un gruppo Epic Pagan Metal nato nel 2003 a St. Oswald, nella Bassa Baviera. I temi trattano di mitologia nordica e di paganesimo."}
{"id": "1943798", "revid": "36426", "url": "https://it.wikipedia.org/wiki?curid=1943798", "title": "Tempio di Adriano (Roma)", "text": ""}
{"id": "1943799", "revid": "1718925", "url": "https://it.wikipedia.org/wiki?curid=1943799", "title": "Placche senili", "text": "Le placche senili, dette anche placche amiloidi, sono formazioni extracellulari costituite da una parte centrale in cui si accumula proteina amiloide, e una parte periferica in cui si depositano detriti neuronali (principalmente frammenti assonali); sono riscontrabili nell'encefalo, in misura maggiore a livello dell'ippocampo, del Giro del Cingolo, e nelle cortecce associative delle regioni frontali e temporo-parietali. \nLe placche senili rappresentano una delle caratteristiche microscopiche principali della malattia di Alzheimer, insieme alla degenerazione neurofibrillare (ammassi neurofibrillari) ed all'Angiopatia amiloide (congofila). \nPare che nella produzione della proteina amiloide sia implicato un gene contenuto nel cromosoma 21."}
{"id": "1943801", "revid": "118408122", "url": "https://it.wikipedia.org/wiki?curid=1943801", "title": "Cantine Pellegrino", "text": "Carlo Pellegrino &amp; C. Spa \u00e8 un'azienda vinicola siciliana con sede a Marsala, fondata nel 1880 da Paolo Pellegrino e specializzata nella produzione di vini bianchi e rossi, vini di Pantelleria e vini Marsala.\nStoria.\nLa storia delle Cantine Pellegrino ha inizio nel 1880, esattamente 20 anni dopo lo sbarco di Giuseppe Garibaldi a Marsala: il notaio e viticoltore Paolo Pellegrino, con l'aiuto del figlio Carlo, fond\u00f2 la casa dotandola del suo primo stabilimento. Nel giro di pochi anni, da azienda a conduzione familiare, Cantine Pellegrino divent\u00f2 una delle pi\u00f9 importanti industrie enologiche di Marsala.\nCon la scomparsa di Paolo Pellegrino, le redini dell'azienda passarono al figlio Carlo e alla moglie Josephine Despagne, gentildonna francese, figlia dell'enotecnico Oscar Pierre Despagne, originario del Sauternais. Il figlio di Carlo e Josephine, Paolo Pellegrino, assunse successivamente la direzione tecnico-amministrativa dell'azienda insieme al cognato Vincenzo Alagna. Il Cavaliere del Lavoro Benedetto Tumbarello, marito di Agata Pellegrino, \u00e8 stato presidente dell'azienda fino al 1996, mentre Michele Sala (marito di una delle figlie Tumbarello, Doretta) \u00e8 stato amministratore delegato fino al 2008. Da quella data, i ruoli di presidente e amministratore delegato sono coperti rispettivamente da Pietro Alagna e Benedetto Renda (marito di un'altra figlia Tumburello, Caterina).\nPoli produttivi.\nCantine storiche\nLe Cantine Storiche della Carlo Pellegrino &amp; C. Spa nascono al centro della citt\u00e0 di Marsala, su una superficie di oltre 30.000\u00a0m\u00b2 con una capacit\u00e0 di circa 200.000 ettolitri, di cui oltre 40.000\u00a0hl in rovere. La moderna linea di imbottigliamento, ampliata nel 2007, ha una capacit\u00e0 produttiva media di 11.000 pezzi/ora.\nLa Carlo Pellegrino &amp; C. Spa ha realizzato il recupero di due vecchi silos costruiti negli anni cinquanta e in uso fino al 1990, trasformandoli in un moderno edificio di quattro piani per la degustazione dei vini.\nAll'interno delle Cantine \u00e8 oggi possibile consultare l'Archivio Ingham-Whitaker, racchiuso all'interno di 110 volumi contenenti la corrispondenza commerciale che consente di ricostruire le rotte e le storie degli scambi commerciali tra la Sicilia e il resto del modo occidentale del XIX secolo.\nLe Cantine ospitano una preziosa collezione di carretti siciliani della zona di Bagheria e Alcamo in buono stato di conservazione. Al loro interno \u00e8 inoltre possibile osservare il calco della nave punica di Mothia: l'azienda ha infatti patrocinato l'organizzazione del recupero della nave, curando il trattamento chimico per la conservazione della stessa, custodita dal 1978 nel Museo archeologico Baglio Anselmi di Marsala.\nCantina di C/da Cardilla\nLa Cantina di Cardilla, inaugurata con la vendemmia del 2004, \u00e8 situata nelle periferie di Marsala. Nel 2006 \u00e8 stata raddoppiata la dimensione della struttura, che ad oggi vanta una capacit\u00e0 di circa dodicimila ettolitri. Nel 2010 \u00e8 iniziata l'opera di ristrutturazione della bariccaia: l'idea alla base dei lavori \u00e8 stata quella di riuscire a coniugare in un unico progetto lo stile moderno di tecnologie innovative con l'intento di recupero dell'aspetto culturale del vino. Questo concetto si \u00e8 tradotto in scelte architettoniche precise, come ad esempio, la struttura ad anfiteatro. La sala ospita 17 botti di rovere francese cru d'Allier da 20 ettolitri ciascuna e 120 barriques da 225 litri cadauna e si estende su una superficie di 670\u00a0m\u00b2 circa.\nCantina di Pantelleria\nLa cantina di Pantelleria, realizzata nel 1992, \u00e8 una struttura di vinificazione con 32 cisterne in acciaio inox, per una capacit\u00e0 di 10.760 hl. Al suo interno si producono i moscati e i passiti di Pantelleria DOC.\nSponsorizzazioni.\nNel 2017 le Cantine Pellegrino hanno finanziato a Marsala il restauro della Nave Punica."}
{"id": "1943805", "revid": "36426", "url": "https://it.wikipedia.org/wiki?curid=1943805", "title": "Horrea Piperiana", "text": ""}
{"id": "1943807", "revid": "465169", "url": "https://it.wikipedia.org/wiki?curid=1943807", "title": "Roberta Lena", "text": "Biografia.\nSi \u00e8 formata alla \"Civica Scuola d'Arte Drammatica Piccolo Teatro di Milano\" (ora \"Paolo Grassi\") e al \"Centro Sperimentale di Cinematografia\" di Roma. Tra i suoi docenti si ricordano Massimo Castri, Thierry Salmon, Gian Maria Volont\u00e9, Ingrid Thulin, Giuseppe De Santis, Giuliano Montaldo, Gianni Amelio, Akira Kurosawa, Lindsay Kemp.\nHa lavorato e lavora dall'inizio degli anni '80 come attrice professionista in teatro, soprattutto sperimentale (Kripton, Alessandra Vanzi, Arturo Annecchino, Walter Manfr\u00e8...), e nel cinema con grandi autori (tra gli altri Marco Bellocchio, Marco Tullio Giordana, Richard Attenborough, Paolo Virz\u00ec, Kim Rossi Stuart, Gianluca Tavarelli, Giuseppe Tornatore, Guido Chiesa) interpretando in 5 film il ruolo di protagonista. \u00c8 stata coprotagonista nel film premio Oscar \"Nuovo Cinema Paradiso\". \nNel desiderio di varcare i confini italiani ha riscoperto la commedia dell\u2019arte lavorando in tutta Europa anche nel mondo della musica barocca, accanto a musicisti come Rolf Lislevand e Jordi Savall interpretando la Follia nella sua opera \"Eloge de la folie\". \nCome regista dagli anni '90 ha affrontato diverse tipologie di teatro, dalla commedia dell\u2019arte all\u2019opera contemporanea passando per il teatro di parola, il teatro danza e altro. Molti sono gli attori che hanno lavorato nelle sue produzioni: Toni Servillo, Fabrizio Gifuni, Filippo Timi, Fabrizio Bentivoglio, Angela Finocchiaro, Gigio Alberti, Chiara Caselli, Stefano Benni, Donatella Finocchiaro, Vinicio Capossela. \nHa scelto il pi\u00f9 delle volte di collaborare con artisti contemporanei, danzatori e musicisti facendo della multidisciplinarit\u00e0 e della mescolanza delle arti sceniche le basi fondanti della sua espressione.\nIn contemporanea, dalla fine degli anni '90, \u00e8 nata la necessit\u00e0 di usare il teatro come strumento di militanza nella societ\u00e0 civile immaginando e collaborando a progetti con lo scopo di creare connessioni tra diverse realt\u00e0 per implementare la conoscenza reciproca atta a combattere qualunque forma di razzismo. Ha collaborato quindi al dialogo interreligioso e interrazziale con diversi progetti tra i quali \"Le vie sacre,\" sostenuto dalle massime cariche religiose (Papa Giovanni XXIII, Imam Mahmud Hammad Shwayta, rabbino Elio Toaff\u2026), con il comune di Roma che ha visto esibire all\u2019Acquario Romano 100 artisti internazionali appartenenti a tutte le comunit\u00e0 religiose presenti sul territorio durante il Giubileo; \"Apollo11\", un laboratorio fondato con altri artisti per dimostrare come fosse possibile fare arte con progetti all\u2019avanguardia e multietnici a bassissimo costo, facendo scuola per rassegne culturali che vivono ancora nel panorama romano e nazionale e coinvolgendo extracomunitari e residenti d\u2019origine presenti nel territorio del quartiere Esquilino (Orchestra di Piazza Vittorio, Coro dei giovani di piazza Vittorio, Poeti dal mondo). Con lo stesso spirito ho collaborato come consulente e come regista al \"Festival Torino Spiritualit\u00e0\u2019\" (2013/2016) e come produzione, organizzazione e direzione artistica col \"Festival AREA per i beni comuni\" (2015) alla cui causa hanno aderito con la loro presenza grandi artisti e pensatori internazionali e artisti quali Vandana Shiva, Yanis Varoufakis, Caetano Veloso, Gilberto Gil. In tutti i Festival e le rassegne che l'hanno vista coinvolta ha dedicato particolare attenzione alla produzione di spettacoli di teatro d\u2019immersione. \nFin dagli esordi si \u00e8 occupata della formazione delle giovani generazioni con laboratori e spettacoli.\nDal 1999 al 2001 ha lavorato anche a RAI SAT curando le edizioni per RAI SAT RAGAZZI (Orsetto PB e suoi amici, Teletubbies, Sesame Street) e RAI SAT ARTE (Downtown 81). \nHa due figli: Maria Edgarda Marcucci e Stefano Teo Caretta.\nSono attualmente in tourn\u00e9e i suoi spettacoli \"Happy Mary\" con Laura Magni, \"Lo straniero, un'intervista impossibile\" con Fabrizio Gifuni e lo spettacolo/concerto \"Storia di un impiegato di Fabrizio De Andr\u00e8\" con Cristiano De Andr\u00e8 a luglio 2019 anche all'Arena di Verona.\nHa pubblicato il suo primo libro nel 2020 \"Dove sei?\" ed. People\nIl suo primo film da regista \"DeAndr\u00e9#DeAndr\u00e9 Storia di un impiegato\" \u00e8 stato alla 78\u00b0 Mostra d'arte Cinematografica Biennale di Venezia come evento speciale e sar\u00e0 distribuito nelle sale il 25/26/27 ottobre 2021"}
{"id": "1943809", "revid": "14691", "url": "https://it.wikipedia.org/wiki?curid=1943809", "title": "Setswana", "text": ""}
{"id": "1943813", "revid": "123747294", "url": "https://it.wikipedia.org/wiki?curid=1943813", "title": "Occhio parietale", "text": "L'occhio parietale noto anche come organo parietale, terzo occhio, o occhio pineale \u00e8 un apposito organo dell'epitalamo presente in certi anfibi e rettili al fine di sincronizzare l'epifisi. Si tratta di una piccola area sulla superficie della testa composta da cellule fotosensibili, che non serve per vedere, ma assolve ad altre funzioni associate alla ghiandola pineale, specialmente legate alla regolazione dei cicli circadiani, di alternanza fra veglia e sonno, e di produzione di ormoni per la termoregolazione.\nFunzione.\n\u00c8 fotosensibile, formato di coni, ma privo di cornea e cristallino, situato sotto l'osso del cranio.\nQuesto organo fotorecettore, \u00e8 capace di localizzare la luce e di discriminare le lunghezze d\u2019onda, inviando informazioni alla ghiandola pineale in modo che essa regoli la produzione di ormoni e neurotrasmettitori.\nNegli animali.\nAll'universit\u00e0 di Ferrara, hanno dimostrato che alcune specie di lucertole usano l'occhio parietale anche per orientarsi. Quest'organo \u00e8 presente anche nelle rane, nelle lamprede, cos\u00ec come in alcune specie di pesci, come il tonno e squali, dove \u00e8 visibile come punto luminoso in cima alla loro testa. \nIn uccelli e mammiferi l'organo parietale (ma non la ghiandola pineale) \u00e8 oggigiorno assente. \nQuest'organo, quindi, era presente negli antenati dei mammiferi mammiferi, ma durante il percorso evoluzionistico \u00e8 man mano scomparso."}
{"id": "1943814", "revid": "292162", "url": "https://it.wikipedia.org/wiki?curid=1943814", "title": "Dialetto pantesco", "text": "Il dialetto pantesco \u00e8 una variante diatopica occidentale della lingua siciliana parlata nell'isola di Pantelleria.\nInfluenza di altre lingue.\nNel corso dei secoli \u00e8 stato fortemente influenzato dall'arabo, e ancora oggi presenta diverse corrispondenze lessicali con il maltese.\nEsempi di parole in pantesco e maltese:"}
{"id": "1943823", "revid": "339392", "url": "https://it.wikipedia.org/wiki?curid=1943823", "title": "America de Cali", "text": ""}
{"id": "1943830", "revid": "123653510", "url": "https://it.wikipedia.org/wiki?curid=1943830", "title": "Poggio Corbolone", "text": "Il Poggio Corbolone \u00e8 il pi\u00f9 settentrionale dei rilievi che costituiscono le Colline Livornesi e nonostante la sua modesta altezza (267\u00a0m) \u00e8 ben visibile e caratteristico per essere solcato da due cave in disuso, una di talco e l'altra oggi sede del Poligono di Tiro (oggi abbandonato) di Livorno.\nOggi, il colle \u00e8 spesso soggetto da escursioni da parte del C.A.I. di Livorno, mediante un sentiero che dal suddetto poligono raggiunge la cava di talco, a 190 metri. Da l\u00ec, seguendo il sentiero di crinale (00) \u00e8 possibile raggiungere in poco tempo l'eremo della Sambuca, situato nella valle del Torrente Ugione."}
{"id": "1943832", "revid": "2187", "url": "https://it.wikipedia.org/wiki?curid=1943832", "title": "San Francesco Saverio Maria Bianchi", "text": ""}
{"id": "1943837", "revid": "320578", "url": "https://it.wikipedia.org/wiki?curid=1943837", "title": "Giovanni Battista Maria Vianney", "text": ""}
{"id": "1943840", "revid": "117149253", "url": "https://it.wikipedia.org/wiki?curid=1943840", "title": "Cartuccia a percussione anulare", "text": "Le cartucce a percussione anulare sono quelle cartucce, in cui tutto il fondo del bossolo costituisce l'innesco della carica di polvere contenuta; quindi esse non contengono una capsula a percussione separata.\nOggi vengono generalmente impiegate nel calibro .22 in tutte le sue versioni (.22 Long, .22 Short e .22 Long Rifle) e in numerose applicazioni a carica esplosiva, come cesoie d'emergenza ad alta potenza e pistole sparachiodi per l'edilizia o gli sport estremi."}
{"id": "1943842", "revid": "1573940", "url": "https://it.wikipedia.org/wiki?curid=1943842", "title": "Chiesa di San Bartolomeo in Tuto", "text": "La chiesa di San Bartolomeo in Tuto si trova a Scandicci, in provincia di Firenze.\nStoria.\nEtimologia.\nIl toponimo \" tuto \" deriva dal latino e significa \"sicurezza\" e \"protezione\", in quanto la vecchia chiesa offriva riparo agli abitanti dalle inondazioni, ed era un valido luogo di difesa per gli abitanti della valle.\nDescrizione.\nLa grande chiesa di Scandicci, costruita tra il 1974 e il 1993 su progetto di Anna Gennarini, Alberto Durante e Francisco Arg\u00fcello, \u00e8 una costruzione in cemento armato con una forma ottagonale che, in ambito fiorentino, non pu\u00f2 che ricordare il Battistero, e le enormi \u00abicone\u00bb che ricoprono interamente la zona alta dell'aula, s'impongono con un effetto non dissimile a quella dei mosaici duecenteschi di San Giovanni. \nL'ottagono ha un significato simbolico nella tradizione della Chiesa primitiva: il numero della Risurrezione di Cristo. La forma circolare, con la sua disposizione a gradoni detta circumstans, favorisce la partecipazione alla liturgia e simboleggia l'Assemblea.\nQui sono state collocate due importanti opere provenienti dalla vecchia chiesa di San Bartolo: una \"Madonna col Bambino\", di Giovanni da Milano, e una \"Deposizione e santi\", attribuita a Francesco Granacci.\nOltre a queste due opere la chiesa di San Bartolomeo in Tuto ospita molti dipinti originali di Kiko Arg\u00fcello, cofondatore del Cammino Neocatecumenale, che ha anche catechizzato le prime comunit\u00e0 neocatecumenali della parrocchia. Il ciclo pittorico fu benedetto dal Cardinale Piovanelli il 17 dicembre 1998.\nLa riforma liturgica successiva al Concilio Vaticano II rinuncia alla celebrazione verso Dio (coram Deo) per privilegiare la celebrazione verso il popolo (coram populo), staccando l'altare dalla parete di fondo. Si ha qui l'idea di una corona misterica posta sopra l'assemblea, si ritrova e rinnova il ciclo musivo delle pi\u00f9 antiche basiliche. Si chiama corona l'alta fascia ottagonale che circonda nella parte superiore tutta la grande aula della Chiesa, facendo presente il Cielo. \u00c8 dipinta con immagini ispirate all'iconografia della Chiesa Orientale e incorona l'assemblea unendo insieme Cielo e Terra.\nLe pitture rappresentano i vari momenti del Mistero della salvezza, percorrendo tutto l'anno liturgico. Le pitture sono state realizzate tra il 1984 e il 1998 su muro. Per mantenere a lungo i colori, l'artista ha ideato una nuova tecnica preparando la corona della Chiesa con \"stucco romano, composto da polvere di marmo e calce\". I colori fatti con terre di ossido di ferro e minerali vari sono agglutinati con olio di lino cotto ed essenza di trementina, affinch\u00e9 vengano assorbiti dal muro e ne diventino parte come negli affreschi. Fogli di \"Pan d'oro zecchino\" circondano i dipinti e li uniscono in una striscia ininterrotta di luce. L'oro, usato nella pittura iconografica, rappresenta la luce emessa dalla presenza di Dio, che si \u00e8 reso visibile nel tempo. Il centro del ciclo pittorico \u00e8 Cristo Pantocrator, che rivestito della sua gloria divina, torna alla fine dei tempi a giudicare la terra. Alla sua destra \u00e8 rappresentata la vita terrena di Cristo e alla sua sinistra la vita celeste. Ogni pittura misura 4,20\u00a0m di lunghezza per 3,30\u00a0m di altezza, eccetto la Trasfigurazione, il Cristo Pantocrator e l'Apparizione di Cristo Risorto, dipinti sui lati brevi della corona ottagonale che misurano 4,70\u00a0m per 3,30\u00a0m.\nSulla cantoria sopra l'ingresso si trova l'organo a canne, costruito agli inizi del XXI secolo dalla ditta Chichi. Lo strumento dispone di 21 registri ed \u00e8 a trasmissione meccanica (con consolle ausiliaria collegata elettricamente al corpo fonico)."}
{"id": "1943846", "revid": "1543377", "url": "https://it.wikipedia.org/wiki?curid=1943846", "title": "Gerardo Greco", "text": "Biografia.\nNasce a Roma da genitori che provengono da parti diverse d'Italia: il padre \u00e8 un neurologo di origine meridionale, mentre la madre era di origine trentina.\nDopo aver frequentato la scuola secondaria a Roma, si laurea in Scienze politiche presso la LUISS Guido Carli. \nDopo aver vinto il concorso pubblico per il primo master presso la Scuola di giornalismo radiotelevisivo di Perugia, nel 1992 entra in Rai dove esordisce come giornalista di cronaca.\nSi trasferisce, in seguito, a New York dove assume il ruolo di corrispondente per il Giornale Radio Rai e in seguito per il TG2. In questa veste segue le principali vicende della storia degli Stati Uniti d'America di inizio XXI secolo a partire dalla presidenza di Bush, fra cui la tragedia delle Torri Gemelle dell'11 settembre 2001, le guerre successive in Afghanistan e Iraq, la crisi economica del 2007, l'elezione di Barack Obama e il passaggio di consegna tra Fidel Castro e suo fratello Ra\u00fal a Cuba. Approfondisce il sistema statunitense nei suoi stereotipi e nelle sue contraddizioni, studia la cultura socio-politica degli USA, mettendo in luce il parallelismo con lo scenario europeo e italiano in particolare.\nDal 30 maggio 2011 fino a settembre dello stesso anno conduce \"Unomattina Estate\" con Georgia Luzi su Rai 1, per poi tornare alla corrispondenza Rai da New York. L'anno successivo conduce ancora una volta \"Unomattina Estate\". \nDal 4 marzo 2013 sostituisce Andrea Vianello alla conduzione di \"Agor\u00e0\", programma mattutino di attualit\u00e0 di Rai 3. Nel gennaio 2017 \"Agor\u00e0\" ottiene quattro puntate in prima serata prendendo il posto dello sfortunato talk \"Politics\" condotto da Gianluca Semprini e nella prima puntata riesce a migliorare di un punto il risultato del suo predecessore.\nDal 15 giugno 2017 al 22 giugno 2018 dirige il Giornale Radio Rai e Rai Radio 1.\nA fine giugno 2018 Mediaset annuncia ufficialmente l'approdo di Greco a Mediaset, inoltre al giornalista \u00e8 affidata la conduzione di un talk di prima serata in onda su Rete 4.\nDirige il TG4 dal 10 agosto 2018 al 26 febbraio 2019, quando, a causa della rescissione del contratto che lo legava a Mediaset, lascia la direzione e viene sostituito da Rosanna Ragusa.\nDall'agosto 2020 Greco diventa consulente per i programmi d'informazione di LA7.\nVita privata.\nSposato con la giornalista Monia Venturini, ha un figlio di nome Bernardo, nato negli USA nel 2006."}
{"id": "1943850", "revid": "167080", "url": "https://it.wikipedia.org/wiki?curid=1943850", "title": "Antica Et\u00e0 del Bronzo", "text": ""}
{"id": "1943858", "revid": "167080", "url": "https://it.wikipedia.org/wiki?curid=1943858", "title": "Media Et\u00e0 del Bronzo", "text": ""}
{"id": "1943865", "revid": "110157", "url": "https://it.wikipedia.org/wiki?curid=1943865", "title": "Mio padre (Garibaldi)", "text": "Mio padre \u00e8 il libro in cui Clelia Garibaldi raccoglie le memorie della sua vita con il padre, il generale Giuseppe Garibaldi.\nTrama.\nIn questo libro, pubblicato per la prima volta da Vallecchi editore nel 1948, Clelia racconta, quasi sotto forma di diario, gli ultimi venti anni della vita del generale.\nDalle memorie di Clelia emergono aspetti nuovi della personalit\u00e0 di Garibaldi, descritto come un padre amorevole e sensibile, un marito attento, un contadino, e si apre una finestra sulla sua vita familiare, fino a quel momento poco conosciuta.\nIl libro \u00e8 uscito in una nuova edizione a novembre del 2007, in occasione del bicentenario della nascita dell'eroe dei due mondi, grazie ad un contributo della regione Piemonte, che ha voluto far conoscere i legami tra Garibaldi, la sua famiglia e il Piemonte."}
{"id": "1943870", "revid": "260612", "url": "https://it.wikipedia.org/wiki?curid=1943870", "title": "San Felice da Cantalice", "text": ""}
{"id": "1943872", "revid": "599013", "url": "https://it.wikipedia.org/wiki?curid=1943872", "title": "Emiliano Rodr\u00edguez", "text": ""}
{"id": "1943917", "revid": "260612", "url": "https://it.wikipedia.org/wiki?curid=1943917", "title": "San Carlo da Sezze", "text": ""}
{"id": "1943919", "revid": "400518", "url": "https://it.wikipedia.org/wiki?curid=1943919", "title": "Santa Caterina Fieschi Adorno", "text": ""}
{"id": "1943921", "revid": "963244", "url": "https://it.wikipedia.org/wiki?curid=1943921", "title": "Santa Caterina Labour\u00e9", "text": ""}
{"id": "1943922", "revid": "260612", "url": "https://it.wikipedia.org/wiki?curid=1943922", "title": "Santa Caterina de' Ricci", "text": ""}
{"id": "1943927", "revid": "260612", "url": "https://it.wikipedia.org/wiki?curid=1943927", "title": "San Cesario di Arles", "text": ""}
{"id": "1943929", "revid": "963244", "url": "https://it.wikipedia.org/wiki?curid=1943929", "title": "Santa Giovanna Francesca de Chantal", "text": ""}
{"id": "1943930", "revid": "260612", "url": "https://it.wikipedia.org/wiki?curid=1943930", "title": "San Clemente Maria Hofbauer", "text": ""}
{"id": "1943933", "revid": "20090", "url": "https://it.wikipedia.org/wiki?curid=1943933", "title": "Rotatorie", "text": ""}
{"id": "1943934", "revid": "260612", "url": "https://it.wikipedia.org/wiki?curid=1943934", "title": "San Corrado Confalonieri da Piacenza", "text": ""}
{"id": "1943940", "revid": "260612", "url": "https://it.wikipedia.org/wiki?curid=1943940", "title": "San Crispino da Viterbo", "text": ""}
{"id": "1943941", "revid": "116511045", "url": "https://it.wikipedia.org/wiki?curid=1943941", "title": "Arte nell'et\u00e0 di Commodo", "text": "L'arte nell'et\u00e0 di Commodo si colloca indicativamente tra il 180 e il 192 quando fu alla guida da solo dell'Impero Romano. Rispetto all'arte dei primi Antonini, in quest'epoca si manifestarono alcune svolte artistiche che, soprattutto in scultura, portarono a nuovi traguardi dell'arte romana. Durante il suo regno Commodo eresse vari monumenti celebranti le imprese del padre Marco Aurelio, tra i quali ci sono la Colonna Aureliana, il monumento dal quale provengono i pannelli dell'Arco di Costantino (forse un arco trionfale) e magari anche la statua equestre di Marco Aurelio sul Campidoglio. \nIn questo periodo la plasticit\u00e0 del rilievo si va dissolvendo a favore d'effetti ottici e illusionistici, mentre si tende a una nuova disposizione delle masse e viene accentuata l'espressivit\u00e0 soprattutto nelle teste e nei movimenti. \nContesto storico.\nCommodo venne associato al potere col padre Marco Aurelio dal 177 e nel 180 rimase solo alla conduzione dello Stato. Con lui si concluse il periodo degli imperatori adottivi, anche se non c'era mai stato un preciso schema istituzionale dietro le adozioni e forse erano solo divenute indispensabili per la mancanza di eredi naturali ai sovrani del II secolo.\nIl governo di Commodo fu per molti versi irresponsabile e demagogico. Dopo aver condotto una pace frettolosa con le trib\u00f9 germaniche, contro le quali stava lottando al momento della morte del padre, torn\u00f2 velocemente a Roma. Qui cerc\u00f2 di aumentare il proprio prestigio personale e la propria popolarit\u00e0 con una serie di iniziative discutibili, come le frequenti elargizioni pubbliche di denaro e di altri beni, i costosi spettacoli gladiatori, ecc., che dissanguarono in breve tempo le casse dello Stato. Egli cerc\u00f2 inoltre di imporre un'autocrazia sul modello ellenistico-orientale, ammantando la propria personalit\u00e0 di significati religiosi (facendosi identificare col dio Ercole).\nSembr\u00f2 ignorare i pericoli che si addensavano ai confini dell'impero e quando venne eliminato da una congiura di palazzo (nel 192), lo Stato romano entr\u00f2 in una profonda crisi per la successione, che viene spesso indicata come l'inizio della parabola discendente del dominio di Roma.\nCaratteristiche.\nLa svolta dell'et\u00e0 di Commodo \u00e8 essenzialmente legata alla scultura. Nelle opere ufficiali, dal punto di vista formale, si riusc\u00ec ad ottenere una dimensione spaziale pienamente compiuta, con figure ben collocate nello spazio tra le quali sembra \"circolare l'atmosfera\". Dal punto di vista del contenuto si assiste alla comparsa di sfumature simbolico-religiosi nella figura del sovrano e alla rappresentazione di fatti irrazionali. Questa tendenza, che porter\u00e0 nel giro di un secolo a una vera e propria rottura nel modo di fare arte, coincise con la prima profonda crisi delle strutture sociali e politiche dell'Impero, accompagnata alla perdita dello spirito razionale e scientifico ereditato dalla cultura greca. \nLa tendenza ad evidenziare il chiaroscuro si manifest\u00f2 via via sempre pi\u00f9 spiccatamente, con solchi profondi che scavano i contorni delle figure, oppure nelle barbe e capigliature, che sono ormai definite non pi\u00f9 come masse disegnate dal rilievo, ma scavate creando effetti coloristici tra ombre e zone in luce. Da un rilievo \"tattile\" si inizi\u00f2 a proporre effetti illusionistici, arrivando a usare il rilievo negativo per scavare le ombre, piuttosto che creare un volume dove queste appaiano naturalmente. L'effetti illusione ottica, che si valuta meglio da lontano, dava ai bassorilievi una certa fissit\u00e0 e rigidit\u00e0 di forme, poich\u00e9 il chiaroscuro non variava pi\u00f9 secondo l'intensit\u00e0 e lo spostamento della fonte luminosa, differenza dei rilievi del tutto plastici che creano ombre reali e perci\u00f2 variabili. \nSotto Commodo furono realizzati alcuni monumenti celebrativi del padre Marco Aurelio, tra i quali spiccano gli undici rilievi storici, otto sull'Arco di Costantino e tre al palazzo dei Conservatori, la colonna Aureliana ed il tempio ad essa annesso.\nMolto famosa, ma pi\u00f9 tradizionale, \u00e8 invece la statua equestre di Marco Aurelio, modello delle statue equestri rinascimentali e uno dei pochi monumenti di Roma antica rimasti sempre visibili fino ai nostri tempi.\nIl Maestro delle Imprese di Marco Aurelio.\nIn particolare gli otto rilievi dell'arco costantiniano sono caratterizzati da uno stile nuovo rispetto all'epoca antoniniana. Gli altri tre rilievi, che non \u00e8 chiaro se provenissero dallo stesso monumento, perch\u00e9 stilisticamente pi\u00f9 convenzionali. Le mani che hanno realizzato la serie sembrano almeno due, delle quali quella degli otto rilievi \u00e8 sicuramente superiore per inventiva e tecnica compositiva. \nIn tali opere lo spazio \u00e8 concepito per essere compatibile con il punto di vista dell'osservatore e gli elementi del rilievo sono disposti come se tra di essi circolasse veramente l'atmosfera (come nei vessilli che penzolano davanti alle architetture di fondo), secondo una spazialit\u00e0 inesistente nel mondo greco e sperimentata a Roma gi\u00e0 nei rilievi dell'Arco di Tito, anche se in maniera meno coerente. L'anonimo artista, che Ranuccio Bianchi Bandinelli chiam\u00f2 \"Maestro delle Imprese di Marco Aurelio\" (analogamente al \"Maestro delle Imprese di Traiano\" che lavor\u00f2 alla Colonna Traiana), era padrone della tecnica ellenistica, dal cui solco comunque non si allontan\u00f2, piegandola per\u00f2 a nuovi valori formali tipicamente romani. Nei suoi rilievi non \u00e8 assente la piet\u00e0 e il coinvolgimento per la condizione dei vinti (come nella Colonna Traiana): esemplare \u00e8 il gruppo del rilievo VII dove si vede un capo barbaro supplice e infermo, sorretto da un giovinetto.\nLa Colonna di Marco Aurelio.\nIl Maestro delle Imprese di Marco Aurelio non cur\u00f2 i disegni anche della colonna onoraria con rilievo spiraliforme detta colonna di Marco Aurelio, ancora oggi ben visibile nel centro di Roma. In quei rilievi l'inventiva \u00e8 molto pi\u00f9 povera di quella nei pannelli dell'Arco di Costantino, con ripetizioni frequenti e soluzioni di ripiego. Gli schemi sono simili a quelli degli otto rilievi, ma pi\u00f9 che davanti alla stessa mano, sembra di trovarsi di fronte a un imitatore. Si veda ad esempio la figura del soldato viosto di dietro nel rilievo III dell\"'adlocutio\" e l'identica figura nell scena del discorso dopo il passaggio del Danubio nella scena IV della colonna, palesamente una ripetizione di seconda mano pi\u00f9 rozza. \nAnche della piet\u00e0 per i vinti non c'\u00e8 traccia, n\u00e9 della presa di coscienza del loro valore e forza come nella Colonna Traiana: Germani e Sarmati sono sempre resi come sguaiati, disprezzati, schiacciati dall'inesorabile superiorit\u00e0 romana.\nI rilievi della Colonna veicolano per\u00f2 anche alcuni elementi inediti, che nei secoli successivi avranno un peso sempre maggiore. Il pi\u00f9 evidente \u00e8 la comparsa nelle \"storie\" dell'elemento irrazionale (scena del miracolo della pioggia, del miracolo del fulmine), completamente assenti nella Colonna Traiana, che \u00e8 indice di un nuovo modo di pensare, in evasione da una realt\u00e0 che stava diventando inesorabilmente problematica. Inoltre la raffigurazione dell'imperatore \u00e8 quasi sempre (escludendo le scene di marcia e di colloquio coi barbari) frontale, in diretta comunicazione con lo spettatore, diversamente dalla tradizione ellenistica pi\u00f9 naturalistica. Quindi oltre agli elementi irrazionali fanno la loro comparsa in un rilievo ufficiale romano anche elementi ideologici e simbolici: dall'alba dei tempi infatti la posizione frontale era quella riservata alle effigi religiose, che agiscono sullo spettatore \"guardandolo in faccia\", suscitando un elemento magico di comunione spirituale.\nAlla stessa mano che progett\u00f2 la Colonna Aureliana vengono attribuiti alcuni sarcofagi, tra cui il noto sarcofago di Portonaccio.\nModelli.\nMolto si \u00e8 discusso se queste novit\u00e0 di contenuto si fossero originate a Roma o altrove. \nSe ne trova eco nelle scuole speculative filosofico-religiose fiorite in quell'epoca nelle province orientali, da Efeso a Alessandria d'Egitto, che sicuramente trovarono campo fecondo a Roma, dove d'altronde esisteva da secoli la tradizione artistica plebea, dove le convenzioni naturalistiche classico-ellenistiche avevano gi\u00e0 da tempo lasciato il posto a convenzioni e semplificazioni espressive (esaltazione del committente, segni simbolici, ecc.). "}
{"id": "1943943", "revid": "260612", "url": "https://it.wikipedia.org/wiki?curid=1943943", "title": "San Giovanni Battista de Rossi", "text": ""}
{"id": "1943945", "revid": "260612", "url": "https://it.wikipedia.org/wiki?curid=1943945", "title": "San Diego di Alcal\u00e1", "text": ""}
{"id": "1943956", "revid": "767487", "url": "https://it.wikipedia.org/wiki?curid=1943956", "title": "Donji Miholjac", "text": "Donji Miholjac () \u00e8 una citt\u00e0 della Croazia di 10.265 abitanti della Regione di Osijek e della Baranja."}
{"id": "1943957", "revid": "2136684", "url": "https://it.wikipedia.org/wiki?curid=1943957", "title": "Stazione di Nova Gorica", "text": "La stazione di Nova Gorica \u00e8 la stazione della ferrovia Jesenice-Trieste a servizio delle citt\u00e0 di Nova Gorica e di Gorizia.\nSi trova nella citt\u00e0 slovena a una trentina di metri dal confine con l'Italia. Proprio per la sua posizione geografica, nel corso della sua storia, la stazione \u00e8 passata dai territori dell'Impero austro-ungarico (1906\u20131919) a quelli italiani (1919\u20131943 e 1945-1947), a quelli tedeschi (1943-1945), iugoslavi (1947\u20131991) ed infine sloveni, assumendo conseguentemente diverse denominazioni: dalla tedesca \"G\u00f6rz Staatsbahnhof\" (Gorizia stazione delle ferrovie statali) a quelle italiane di \"Gorizia Nord\" e di \"Gorizia Montesanto\".\nStoria.\nPeriodo austriaco.\nLa stazione fu aperta il 23 luglio 1906 con l'inaugurazione della ferrovia Jesenice-Trieste, sezione della ferrovia Transalpina che unisce Jesenice a Trieste Sant'Andrea. La gestione della strada ferrata e quindi dell'impianto fu affidata alle Ferrovie imperiali dello Stato austriaco, dato che all'epoca la citt\u00e0 di Gorizia si trovava all'interno dei territori dell'Austria Ungheria. La stazione ebbe il nome di G\u00f6rz Staatsbahnhof, ovvero Gorizia stazione delle ferrovie dello stato, per distinguerla dall'altra stazione principale della citt\u00e0, G\u00f6rz S\u00fcdbahnhof, ubicata lungo la Udine-Trieste e gestita dalla societ\u00e0 privata S\u00fcdbahn. Le due stazioni erano unite da un binario di raccordo che parzialmente utilizzava la linea ferroviaria esistente fra Gorizia e Aidussina.\nDurante la prima guerra mondiale, data la sua vicinanza al fronte di guerra, il fabbricato viaggiatori della stazione sub\u00ec gravi danni.\nPeriodo italiano.\nCol passaggio all'amministrazione italiana nel 1918 e successiva annessione al Regno d'Italia nel 1921 la gestione della Transalpina fra Piedicolle e Trieste pass\u00f2 alle Ferrovie dello Stato. La stazione fu esercita dalle FS che per prima cosa ricostruirono il fabbricato viaggiatori seguendo i progetti originari. Inizialmente la stazione assunse la denominazione di Gorizia Nord; nel 1923 fu battezzata Gorizia Montesanto.\nIl 30 maggio 1928 venne collegata alla stazione di Gorizia San Marco da un binario indipendente, parallelo alla linea Piedicolle-Trieste.\nCon l'entrata in guerra dell'Italia nel 1940 e l'occupazione della Jugoslavia nel 1941, la stazione ebbe un ruolo importante per il trasporto di uomini e di mezzi diretti al fronte o di ritorno dallo stesso. Nel 1943 gli impianti ferroviari furono occupati dai tedeschi.\nPeriodo tedesco.\nDal 1943 al 1945 la stazione fu esercita dalle Ferrovie del Reich Tedesco. Essa si trov\u00f2 in un punto strategico per portare gli ebrei ai campi di concentramento di Auschwitz, Mauthausen, Terezin e a quello della Risiera di San Sabba. I partigiani slavi catturati venivano perlopi\u00f9 inviati all'isola di Arbe e alla Risiera di San Sabba.\nPeriodo jugoslavo.\nA seguito del trattato di Parigi, nel 1947 passarono alla Jugoslavia i territori orientali della provincia di Gorizia, i quartieri orientali del capoluogo e il tracciato della Transalpina tra Piedicolle e Villa Opicina.\nLa gestione della stazione pass\u00f2 dunque alle Ferrovie jugoslave sotto la divisione di Lubiana. La piazza antistante all'impianto fu divisa dal nuovo confine di Stato. Sulla facciata d'ingresso del fabbricato viaggiatori, che guardava direttamente all'Italia, fu posizionata una stella rossa, simbolo del socialismo. Il raccordo con la stazione della Udine-Trieste fu interrotto al confine nei pressi della stazione di Gorizia San Marco (ora Vertoiba), che era posta fra i due impianti ferroviari ed era ubicata in territorio jugoslavo. Le ferrovie jugoslave ricostruirono il tracciato tra Gorizia Montesanto e Prevacina e ribattezzarono la stazione della Transalpina con il nome indicante il comune che sarebbe sorto nei quartieri orientali di Gorizia: Nova Gorica.\nNel 1960 fu riaperto il collegamento con la stazione di Gorizia Centrale. Il servizio passeggeri fu garantito da materiale rotabile delle Ferrovie dello Stato.\nNel 1991, con l'indipendenza della Slovenia, la gestione pass\u00f2 alle Slovenske \u017eeleznice.\nPeriodo sloveno.\nA seguito dell'indipendenza della Slovenia, nel 1991 stazione e linea ferroviaria passarono alle ferrovie Slovene (S\u017d). Nel dicembre dello stesso anno la stella rossa simbolo del socialismo fu modificata nella rappresentazione di una stella di Natale e successivamente fu rimossa. La piazza della Transalpina rimase divisa fra l'Italia e il nuovo stato sloveno.\nNel 2004, con l'ingresso della Slovenia nell'Unione europea furono rimossi tutti i cartelli di confine presenti nella piazza e fu abbattuta la barriera confinaria che la divideva in due. Nel 2007, con l'ingresso sloveno nell'area Schengen e la conseguente eliminazione degli ultimi controlli doganali formali, la piazza venne ricostituita nella sua unit\u00e0.\nStrutture e impianti.\nOltre al fabbricato viaggiatori, \u00e8 presente un deposito locomotive dotato di una piattaforma girevole.\nNei suoi pressi \u00e8 monumentata la locomotiva a vapore 118-005 delle Jugoslovenske \u017eeleznice, gi\u00e0 940.015 delle Ferrovie dello Stato.\nInterscambi.\nFra il 1909 e il 1935 l'ampia piazza della Transalpina, di fronte al fabbricato viaggiatori, ospit\u00f2 il capolinea settentrionale della rete tranviaria di Gorizia.\nSulla piazza della Transalpina, in territorio italiano, \u00e8 presente una fermata della linea urbana 1 della APT Gorizia, mentre in territorio sloveno, sulla Prvomajska ulica, \u00e8 presente una fermata della linea urbana 12 della AvriGO."}
{"id": "1943958", "revid": "62004", "url": "https://it.wikipedia.org/wiki?curid=1943958", "title": "Comunidad Valenciana-Kelme", "text": ""}
{"id": "1943960", "revid": "339392", "url": "https://it.wikipedia.org/wiki?curid=1943960", "title": "Illes Balears-Banesto", "text": ""}
{"id": "1943962", "revid": "767487", "url": "https://it.wikipedia.org/wiki?curid=1943962", "title": "Valpovo", "text": "Valpovo \u00e8 una citt\u00e0 della Croazia di 12.327 abitanti della Regione di Osijek e della Baranja."}
{"id": "1943963", "revid": "287204", "url": "https://it.wikipedia.org/wiki?curid=1943963", "title": "Didattica e accoglienza per i migranti", "text": "Con didattica e accoglienza per migranti si intendono le pratiche mirate alla creazione di contesti educativi significativi per e con i migranti. I metodi didattici rivolti al migrante sono legati al concetto di accoglienza. La didattica e l'accoglienza trovano infatti l'una nell'altra le basi metodologiche e pratiche per raggiungere i risultati che si propongono. Non si pu\u00f2 insegnare se non si accoglie, non si pu\u00f2 accogliere se non si insegna all'altro un nuovo linguaggio per aprirsi e farsi conoscere.\nFinalit\u00e0 della didattica e dell'accoglienza per i migranti.\nScopo della didattica per i migranti \u00e8 fare in modo che il l\u00ec (il paese di partenza) e il qui ed ora della nuova situazione possano dialogare. \u00c8 importante che gli ambienti educativi siano intesi come spazi aperti dove aprirsi in mezzo agli altri, dove riannodare i fili, riordinare le tracce, esplorare i contorni e le radici della propria esperienza migratoria. Altro scopo della didattica per i migranti \u00e8 quello di riuscire ad offrire i mezzi per una \u201crassicurazione affettiva\u201d dentro lo spaesamento dell'arrivo (De Martino, 2002). L'arrivo in un paese straniero, infatti, getta la persona in una condizione di vulnerabilit\u00e0 ma \u00e8 anche un momento denso di vitalit\u00e0, curiosit\u00e0 e speranza. L'apprendimento di una lingua straniera in questo caso \u00e8 uno straordinario strumento conviviale (Illich, 1993) attraverso cui incontrare l'altro in una situazione aperta e stimolante per la curiosit\u00e0 reciproca.\nMetodologie.\nLe lezioni per l'apprendimento della lingua italiana seguono le tracce degli studenti raccogliendo e soffermandosi su ciascuna parola che, pi\u00f9 o meno stentatamente e imprevedibilmente, loro pronunciano. Sebbene le espressioni degli studenti possono essere, soprattutto all'inizio, senza sintassi, pi\u00f9 che altro intenzioni di discorso, abbozzi di frasi o pensieri incompleti, esse evocano per\u00f2 interi discorsi e producono nuovi linguaggi.\nApprendere la lingua appena arrivati in un paese straniero significa prima di tutto andare alla ricerca di un lessico familiare (Freinet, 1974), di quelle parole stentate ma sentite indispensabili per raccontarsi agli altri, parole che l'educatore deve inizialmente seguire con gradualit\u00e0, restando pi\u00f9 fedele possibile alla lingua del migrante.\nL'applicazione della tecnica del testo libero consente il passaggio dall'oralit\u00e0 alla scrittura, dal s\u00e9 al s\u00e9, dal s\u00e9 verso gli altri e dal s\u00e9 nell'ambiente (Freinet, 1974), \u00e8 l'inizio per cominciare a riordinare, e riordinare significa capire. (Bettelheim 1982) sostiene che apprendere a leggere e scrivere equivale ad aprire una porta, ma \u201cche qualcuno apra effettivamente la porta dipende da quello che egli si aspetta di trovare dietro di essa. Quando una persona ha ricevuto l'impressione che dietro alla porta ci sono pi\u00f9 o meno le stesse cose sgradevoli da lei sperimentate mentre acquisiva la capacit\u00e0 di aprirla, manca la motivazione ad oltrepassarla\u201d.\nIl contesto educativo.\nCaratteristica di un contesto educativo per migranti \u00e8 la presenza incerta e discontinua degli studenti condizionata dalla ricerca del lavoro e dell'alloggio, dalle condizioni di salute, dagli appuntamenti con gli avvocati, con la questura, dall'iter per il riconoscimento dello status di rifugiato, dal trasferimento in altre citt\u00e0, dalla partenza per altri paesi. In un ambiente di questo tipo le persone vengono e vanno e poi magari ritornano. Qualcuno ci resta anche per molto tempo per ragioni personali che hanno a che vedere con il suo bisogno/desiderio di mantenere una \u201cbase sicura\u201d (Bowlby 1982) di legami che nel tempo hanno assunto per lui il \u201csenso di casa\u201d (Papadopoulos 2006) e quindi di una nuova appartenenza dopo la migrazione.\nQuesto tipo di esperienza educativa consente di dare al migrante l'opportunit\u00e0 di costruire nuovi legami, un luogo di resilienza (Canevaro 2001) dove riprendere forma, un luogo di apprendimento e riflessione, di memoria, di costruzione della presenza, un luogo di socializzazione e di espressione, un luogo dove rispondere al proprio bisogno di consolazione, la soglia di ingresso da cui affrontare il nuovo contesto di cui si entra lentamente a far parte. Spesso la reticenza a raccontare attraverso la memoria, il ricordo, dipende proprio dal fatto che si \u00e8 portati a credere che quel ricordo nel paese di arrivo abbia perso ogni significato, sia diventato un ricordo inutile. Molti ricordi possono essere rimossi per tante ragioni, ma molto spesso si fa fatica a ricordare e quindi a raccontare non solo perch\u00e9 ci\u00f2 pu\u00f2 provocare sofferenza, o perch\u00e9 riguarda cose che si sono perse e non si sa se mai si potranno recuperare, ma anche perch\u00e9 non si crede che il proprio ricordo sia interessante, sia importante anche per qualcun altro. Il ricordo non \u00e8 una cosa relegata nel passato ma \u00e8 vivo nel presente e pu\u00f2 causare sofferenza, nostalgia, disorientamento.\nSe per i migranti questi ambienti educativi sono loghi di passaggio, per gli educatori questi sono luoghi che si vogliono rendere significativi per continuit\u00e0 di presenza, dove garantire accoglienza e ascolto e volgere in positivo l'obiettiva difficolt\u00e0 della situazione migrante."}
{"id": "1943970", "revid": "757396", "url": "https://it.wikipedia.org/wiki?curid=1943970", "title": "Alba Berlin Basketballteam", "text": "L'ALBA Berlino (nome completo ALBA Berlin Basketballteam) \u00e8 una societ\u00e0 cestistica tedesca con sede nell'omonima citt\u00e0 che milita nella Basketball-Bundesliga, la massima divisione del campionato tedesco.\nStoria.\nLa squadra \u00e8 stata fondata nel 1991 dalla fusione delle squadre dell'est e dell'ovest della citt\u00e0, disputa gli incontri casalinghi nella Mercedes-Benz Arena (precedentemente denominata O2 World), impianto che ospita anche la squadra di hockey su ghiaccio locale.\nLa seconda squadra milita in ProB.\nRoster 2021-2022.\n\"Aggiornato al 1\u00b0 dicembre 2021.\""}
{"id": "1943974", "revid": "435288", "url": "https://it.wikipedia.org/wiki?curid=1943974", "title": "FX Networks", "text": ""}
{"id": "1943978", "revid": "31455", "url": "https://it.wikipedia.org/wiki?curid=1943978", "title": "Bela Rosin", "text": ""}
{"id": "1943982", "revid": "773636", "url": "https://it.wikipedia.org/wiki?curid=1943982", "title": "Chiesa dei Santi Lorenzo e Barbara (Castelnuovo d'Elsa)", "text": "La chiesa dei Santi Lorenzo e Barbara \u00e8 un luogo di culto cattolico di Castelnuovo d'Elsa, frazione del comune di Castelfiorentino, in provincia di Firenze, appartenente alla diocesi di Volterra.\nStoria.\nL'edificio di origine medievale, risalente al XIV secolo, ad un'unica navata terminante con un'abside semicircolare, domina la piazzetta centrale del paese.\nNel XV secolo a fianco della chiesa venne costruito un ospedale.\nDescrizione.\nL'esterno della chiesa presenta una cortina di mattoni: sulla facciata si apre l'unico portale sovrastato da un arco a sesto acuto, non in asse con il rosone che si apre poco sopra.\nNella parete di fondo dell'altare maggiore conserva un ciclo di affreschi attribuiti a Paolo Schiavo (1397 - 1478)."}
{"id": "1943983", "revid": "775372", "url": "https://it.wikipedia.org/wiki?curid=1943983", "title": "Assemblea legislativa (Isole Cayman)", "text": "LAssemblea legislativa delle Isole Cayman \u00e8 il ramo legislativo unicamerale del governo delle Isole Cayman, territorio d'oltremare britannico. \u00c8 composta da 21 membri, 19 eletti per un mandato di 4 anni in due sedi circoscrizionali e 2 membri ex-officio.\nStoria.\nUn primo parlamento alle isole Cayman fu istituito nel 1831, quando le isole dipendevano dalla colonia della Giamaica.\nL'attuale edificio dell'Assemblea legislativa \u00e8 stato costruito sul sito dell'ex Parco Reale della Principessa. La progettazione dell'edificio \u00e8 stata oggetto di alcune controversie quando \u00e8 stata selezionata come vincitrice di un concorso internazionale di architettura. La pietra angolare fu posta dal Capitano Rayal Brazly Bodden, il 29 settembre 1971. L'edificio fu completato nel luglio 1972.\nL'edificio rinnovato e ampliato \u00e8 stato inaugurato con l'apertura della sessione legislativa il 2 luglio 2004, due mesi prima dell'uragano Ivan, che ha devastato Grand Cayman per un periodo di due giorni (11-12 settembre 2004). L'edificio ha resistito alla tempesta con leggeri danni al tetto.\nDiciannove membri dell'Assemblea legislativa sono attualmente eletti col criterio \"una persona, un voto\", a seguito di un decreto della Costituzione nel 2015. [1] Ci\u00f2 ha sostituito il sistema elettorale dall'emendamento costituzionale del 2009. I due membri nominati d'ufficio, il vice-governatore e il procuratore generale sono nominati dal governatore delle Isole Cayman, a sua volta scelto dal governo britannico.\nElezioni.\nLe elezioni alle Cayman si svolgono ogni 4 anni. Dal 2005 hanno visto il predominio di due partiti, il Movimento Progressista del Popolo, di stampo socialdemocratico, e il Partito Democratico delle Cayman (ex Partito Democratico Unito), di stampo liberale e liberista. Nel 2017 la maggior parte degli eletti furono invece indipendenti."}
{"id": "1943989", "revid": "260676", "url": "https://it.wikipedia.org/wiki?curid=1943989", "title": "Serralunga d'Alba", "text": "Serralunga d'Alba (\"Seralonga d'Alba\" in piemontese) \u00e8 un comune italiano di 545 abitanti della provincia di Cuneo in Piemonte.\nSociet\u00e0.\nStranieri.\nSecondo i dati Istat al 31 dicembre 2017, i cittadini stranieri residenti a Serralunga d'Alba sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nCuriosit\u00e0.\nSerralunga d'Alba ha ispirato la \"Serralunga\" della fiction Centovetrine: vi si sono svolte diverse riprese."}
{"id": "1943990", "revid": "1718925", "url": "https://it.wikipedia.org/wiki?curid=1943990", "title": "Bandiera rom", "text": "La bandiera rom, in lingua roman\u00ed \"O styago le romengo\", \u00e8 la bandiera internazionale del popolo rom, uno dei pochi simboli ufficiali di unit\u00e0 per questa minoranza etnica.\nDescrizione.\nLa bandiera \u00e8 costituita da due strisce orizzontali, la superiore azzurra e l'inferiore verde, che rappresentano il cielo e la terra. Al centro campeggia una ruota raggiata rossa, che rappresenta il continuo migrare dei Rom. Tale ruota \u00e8 simile a quella presente sulla bandiera indiana, luogo d'origine di questa popolazione, sebbene in quest'ultima essa rappresenti piuttosto un chakra che una ruota vera e propria.\nVersioni.\nIl design della bandiera ha influenzato il simbolismo di altre organizzazioni e comunit\u00e0 rom. In particolare, l'ormai scomparso \"Stranka Roma Hrvatske\" (Partito dei Rom della Croazia) usava una bandiera con un campo superiore blu scuro e un chakra d'oro.\nStoria.\nLa bandiera \u00e8 il segno distintivo della comunit\u00e0 rom diffusa in tutto il pianeta. Come tale fu usata durante i funerali del cantante dell'Andalusia di flamenco Camar\u00f3n de la Isla, la cui bara fu coperta da questa bandiera"}
{"id": "1943996", "revid": "24281", "url": "https://it.wikipedia.org/wiki?curid=1943996", "title": "The Didjits", "text": ""}
{"id": "1944002", "revid": "18501793", "url": "https://it.wikipedia.org/wiki?curid=1944002", "title": "Eczema disidrotico", "text": ""}
{"id": "1944013", "revid": "287204", "url": "https://it.wikipedia.org/wiki?curid=1944013", "title": "Nilton de Sordi", "text": ""}
{"id": "1944018", "revid": "1305772", "url": "https://it.wikipedia.org/wiki?curid=1944018", "title": "Francesco Saverio Bianchi", "text": "Per Francesco Saverio Bianchi si pu\u00f2 intendere:"}
{"id": "1944020", "revid": "299118", "url": "https://it.wikipedia.org/wiki?curid=1944020", "title": "Responsabilit\u00e0 sociale delle imprese", "text": ""}
{"id": "1944021", "revid": "599013", "url": "https://it.wikipedia.org/wiki?curid=1944021", "title": "Jair Marinho", "text": "\u00c8 scomparso nel 2020 all'et\u00e0 di 83 anni, a seguito di un ictus dal quale era stato colpito qualche settimana prima.\nCarriera.\nClub.\nJair Marinho inizi\u00f2 la sua carriera professionistica nel 1956 nelle file del Fluminense in cui rimase fino al 1963 vincendo 2 Tornei Rio-San Paolo e un Campionato Carioca.\nNel 1964 si trasfer\u00ec alla Portuguesa, nel 1965 al Corinthians e nel 1967 al Vasco da Gama, dove chiuse la carriera.\nNel 1970 ritorn\u00f2 a giocare per una breve parentesi con il Campo Grande.\nNazionale.\nJair Marinho conta 4 presenze con la Nazionale brasiliana, con cui esord\u00ec il 3 maggio 1961 contro il Paraguay (3-2) sostituendo De Sordi.\nHa fatto parte della selezione che vinse i Mondiali 1962, dove per\u00f2 non scese mai in campo."}
{"id": "1944023", "revid": "1543377", "url": "https://it.wikipedia.org/wiki?curid=1944023", "title": "World Series of Poker 2001", "text": "Le World Series of Poker 2001 furono la trentaduesima edizione della manifestazione. Si tennero dal 20 aprile al 19 maggio presso il casin\u00f2 Binion's Horseshoe di Las Vegas.\nIl vincitore del Main Event fu Carlos Mortensen.\nMain Event.\nI partecipanti al Main Event furono 613. Ciascuno di essi pag\u00f2 un buy-in di 10.000 dollari."}
{"id": "1944026", "revid": "197778", "url": "https://it.wikipedia.org/wiki?curid=1944026", "title": "S.H.O.E.", "text": ""}
{"id": "1944027", "revid": "197778", "url": "https://it.wikipedia.org/wiki?curid=1944027", "title": "Ace to five", "text": ""}
{"id": "1944029", "revid": "197778", "url": "https://it.wikipedia.org/wiki?curid=1944029", "title": "Deuce to Seven", "text": ""}
{"id": "1944030", "revid": "287204", "url": "https://it.wikipedia.org/wiki?curid=1944030", "title": "Imagine (album)", "text": ""}
{"id": "1944031", "revid": "287204", "url": "https://it.wikipedia.org/wiki?curid=1944031", "title": "Imagine (singolo)", "text": ""}
{"id": "1944033", "revid": "287204", "url": "https://it.wikipedia.org/wiki?curid=1944033", "title": "Nuoto ai Giochi della XXIV Olimpiade - 200 metri stile libero maschili", "text": "Hanno partecipato alle batterie di qualificazione 63 atleti: i primi 8 si sono qualificati per la finale A i successivi 8 invece si sono qualificati per la finale B.\nBatterie di qualificazione.\n18 settembre 1988\nFinale A.\n19 settembre 1988"}
{"id": "1944034", "revid": "125163191", "url": "https://it.wikipedia.org/wiki?curid=1944034", "title": "Editoriale Domus", "text": "Editoriale Domus \u00e8 una casa editrice italiana fondata nel 1929 da Gianni Mazzocchi. \u00c8 la pi\u00f9 vecchia azienda italiana di periodici specializzati; pubblica riviste di settore come \"Quattroruote\", \"Domus\", \"Meridiani\" e \"TuttoTrasporti\".\nStoria.\nNel 1928 esce in edicola il primo numero di \"Domus\", rivista di architettura diretta da Gio Ponti, acquistata l'anno successivo da Gianni Mazzocchi (1906-1984), giovane editore di origine marchigiana, che d\u00e0 vita alla Editoriale Domus.\nNell'immediato dopoguerra (ottobre 1945) Mazzocchi \u00e8 fondatore del settimanale illustrato d'attualit\u00e0 \"L'Europeo\", che diventer\u00e0 presto leader di mercato (250.000 copie nel 1947). Nel febbraio 1949 segue la fondazione del settimanale di politica e cultura \"Il Mondo\".\nNel 1956 nasce la rivista di maggiore diffusione dell'azienda, \"Quattroruote\" cui si aggiunge \"L'Auto Italiana\", antica e prestigiosa rivista del medesimo settore, il cui enorme archivio andr\u00e0 ad arricchire il patrimonio storico-documentale dell'azienda editoriale. Risale invece al 1978 \"TuttoTrasporti\", la prima rivista italiana dedicata al trasporto su gomma. \nNel corso degli anni '80 furono pubblicate anche alcune collane a fumetti, come Pi\u00f9, Slurp! e Maxi Pi\u00f9.\nIl bilancio 2018 registra un fatturato di 54.200.000 \u20ac ed un utile di \u20ac 656000."}
{"id": "1944039", "revid": "287204", "url": "https://it.wikipedia.org/wiki?curid=1944039", "title": "Nuoto ai Giochi della XXIX Olimpiade - 200 metri misti femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 5 batterie di qualificazione. Le prime 16 atlete si sono qualificate per le semifinali."}
{"id": "1944042", "revid": "599013", "url": "https://it.wikipedia.org/wiki?curid=1944042", "title": "Canoa/kayak ai Giochi della XXIX Olimpiade - K2 500 metri femminile", "text": "Batterie.\nHanno partecipato alle batterie di qualificazione 17 equipaggi, suddivisi in 2 batterie: i primi 3 di ogni batteria si sono qualificati direttamente per la finale, mentre gli equipaggi dal 4\u00ba al 7\u00ba posto e il miglior 8\u00b0 hanno disputato la semifinale.\n19 agosto 2008\nSemifinali.\nI primi tre equipaggi della semifinale si sono qualificati per la finale.\n21 agosto 2008\nFinale.\n23 agosto 2008"}
{"id": "1944044", "revid": "640277", "url": "https://it.wikipedia.org/wiki?curid=1944044", "title": "Canoa/kayak ai Giochi della XXIX Olimpiade - C2 1000 metri maschile", "text": "Batterie.\nHanno partecipato alle batterie di qualificazione 13 equipaggi, suddivisi in 2 batterie: i primi 3 di ogni batteria si sono qualificati direttamente per la finale, mentre gli altri hanno disputato la semifinale.\n18 agosto 2008\nSemifinali.\nI primi tre equipaggi della semifinale si sono qualificati per la finale.\n20 agosto 2008\nFinale.\n22 agosto 2008"}
{"id": "1944045", "revid": "260612", "url": "https://it.wikipedia.org/wiki?curid=1944045", "title": "San Domenico di Guzm\u00e1n", "text": ""}
{"id": "1944048", "revid": "57872", "url": "https://it.wikipedia.org/wiki?curid=1944048", "title": "Bardino vecchio", "text": ""}
{"id": "1944049", "revid": "767487", "url": "https://it.wikipedia.org/wiki?curid=1944049", "title": "Mutande pazze", "text": "Mutande pazze \u00e8 un film italiano del 1992, diretto da Roberto D'Agostino, al suo unico film come regista.\nIl film fa un'evidente satira sul mondo dello spettacolo e sull'arrivismo che caratterizza molte delle persone che ne fanno parte.\nTrama.\nAmalia \u00e8 una conduttrice che spera di sfondare nella propria professione seducendo prima un onorevole, poi il direttore generale della televisione. Finisce con l'essere lasciata dal marito che, umiliandola, le dice in faccia tutto quello che pensa di lei. Ben presto Amalia si rende conto di essere sul viale del tramonto e viene abbandonata da tutti quelli che, fino a poco tempo prima, le dimostravano un'amicizia di facciata.\nStefania, trasferitasi da Verona a Roma per inseguire il sogno d'attrice, bench\u00e9 disposta a qualunque compromesso, vede soffiarsi da Beatrice, sua cara e apparentemente ingenua amica, il ruolo di protagonista in un film.\nAlessia, una giovane valletta, spinta dalla madre e dalla zia, tenta di tutto pur di sfondare nello star system. Fidanzata con un bel ragazzo dominicano viene lasciata dal compagno che le preferisce Paolo, borgataro gay fratello di Alessia ossessionato dal sesso e dal fascino maschile. Alessia, per nulla turbata dal cambiamento dell'ex fidanzato, sempre pi\u00f9 animata da sete di successo continua a inseguire il suo unico sogno: diventare un'attrice importante. Paolo e l'ex fidanzato di Alessia, invece, coronano il loro sogno d'amore.\nIl tutto si conclude in una rissa gigantesca all'epilogo d'una serata di gala, emblema e satira del mondo dello spettacolo."}
{"id": "1944050", "revid": "260612", "url": "https://it.wikipedia.org/wiki?curid=1944050", "title": "Sant'Egidio Maria da Taranto", "text": ""}
{"id": "1944052", "revid": "228587", "url": "https://it.wikipedia.org/wiki?curid=1944052", "title": "Lotta greco-romana ai Giochi della XXVIII Olimpiade - 66 kg", "text": "Il torneo si \u00e8 svolto il 24 e il 25 agosto.\nLegenda:"}
{"id": "1944060", "revid": "21079", "url": "https://it.wikipedia.org/wiki?curid=1944060", "title": "San Francesco d'Assisi", "text": ""}
{"id": "1944062", "revid": "115549", "url": "https://it.wikipedia.org/wiki?curid=1944062", "title": "Everton F.C.", "text": ""}
{"id": "1944064", "revid": "260612", "url": "https://it.wikipedia.org/wiki?curid=1944064", "title": "San Francesco Solano", "text": ""}
{"id": "1944065", "revid": "729019", "url": "https://it.wikipedia.org/wiki?curid=1944065", "title": "Gran Premio motociclistico del Giappone 2006", "text": "Il Gran Premio motociclistico del Giappone 2006 corso il 24 settembre, \u00e8 stato il quindicesimo Gran Premio della stagione 2006 e ha visto vincere: nella MotoGP la Ducati di Loris Capirossi, nella classe 250 la KTM di Hiroshi Aoyama e nella classe 125 la KTM di Mika Kallio."}
{"id": "1944067", "revid": "260612", "url": "https://it.wikipedia.org/wiki?curid=1944067", "title": "San Gabriele dell'Addolorata", "text": ""}
{"id": "1944069", "revid": "228587", "url": "https://it.wikipedia.org/wiki?curid=1944069", "title": "Roof Club", "text": "Roof Club \u00e8 il quinto ed ultimo album in studio del gruppo reggae italiano Reggae National Tickets, pubblicato il 31 luglio 2000."}
{"id": "1944070", "revid": "436907", "url": "https://it.wikipedia.org/wiki?curid=1944070", "title": "Badfinger", "text": "I Badfinger sono stati un gruppo musicale rock fondato a Swansea in Galles nei primi anni sessanta, e primi rappresentanti del genere power pop.\nStoria.\nIl gruppo nacque nel 1961 con il nome The Iveys. Durante gli anni settanta il gruppo fu etichettato dai mass media con il prestigioso titolo di eredi dei Beatles, in parte per via dei loro stretti rapporti di lavoro con i quartetto di Liverpool, ed in parte proprio per via del sound simile. Tuttavia la carriera dei Badfinger ebbe una brusca frenata di arresto, quando i due principali frontman e compositori del gruppo, Pete Ham e Tom Evans, si suicidarono, rispettivamente nel 1975 e nel 1983. Ad oggi il loro brano musicale maggiormente ricordato \u00e8 \"Without You\", che nel corso degli anni ha ricevuto numerose cover, tra cui quella di Harry Nilsson del 1971 e quella di Mariah Carey del 1994.\nFormazione.\nI Badfinger hanno subito numerosi cambi di formazione, ed alla fine, nessuno dei membri originali del gruppo \u00e8 rimasto nell'attuale formazione del gruppo."}
{"id": "1944072", "revid": "115549", "url": "https://it.wikipedia.org/wiki?curid=1944072", "title": "Aston Villa F.C.", "text": ""}
{"id": "1944075", "revid": "119982", "url": "https://it.wikipedia.org/wiki?curid=1944075", "title": "Japan Railways", "text": ""}
{"id": "1944080", "revid": "115549", "url": "https://it.wikipedia.org/wiki?curid=1944080", "title": "Portsmouth F.C.", "text": ""}
{"id": "1944091", "revid": "115549", "url": "https://it.wikipedia.org/wiki?curid=1944091", "title": "Tottenham Hotspur F.C.", "text": ""}
{"id": "1944093", "revid": "1745361", "url": "https://it.wikipedia.org/wiki?curid=1944093", "title": "Mandu", "text": "I mandu () sono ravioli al vapore tipici della cucina coreana. Il nome \u00e8 imparentato con quello di altri ravioli ripieni di carne diffusi lungo la Via della seta, quali i \"manti\" turchi e i \"mantou\" cinesi, questi ultimi prima che perdessero la farcitura. Dal punto di vista gastronomico, invece, sono affini ai \"jiaozi\" e ai \"baozi\" cinesi, e ai \"gyoza\" giapponesi.\nPreparazione.\nIl ripieno, composto di carne (solitamente manzo o maiale, ma anche pollo e fagiano) e verdure tagliate finemente e condite con sale e pepe, viene poggiato al centro di un sottile disco di pasta, che viene poi piegato in due a formare una mezzaluna. La dimensione \u00e8 varia: a Hamgyeong-do sono grandi quanto il palmo di una mano adulta, mentre quelli serviti alla corte reale erano piccoli. La cottura pu\u00f2 avvenire in padella con un filo d'olio vegetale, oppure al vapore o bolliti nel brodo. Quando sono grigliati o fritti, prendono il nome di \"gunmandu\" (); quando vengono cotti al vapore, \"jjinmandu\" (); quando vengono bolliti, \"mulmandu\" (). In Nord Corea, variano di regione in regione.\nPiatti a base di \"mandu\".\nLa \"manduguk\" \u00e8 un tipo di zuppa coreana (\"guk\") a base di \"mandu\" e brodo di manzo. La corte reale la chiamava \"byeongsi\" (), mentre nel ricettario del XVII secolo \"Eumsik dimibang\" \u00e8 indicata con il nome di \"seongnyutang\" ().\nStoria.\nSi crede che i \"mandu\" siano stati importati in Corea dai Mongoli nel XIV secolo, durante il regno di Goryeo. La religione di stato era il Buddhismo, che scoraggiava il consumo di carne, ma l'incursione mongola caus\u00f2 un allentamento di questo divieto, permettendo cos\u00ec l'entrata dei \"mandu\" nella cucina coreana.\nUn'altra possibilit\u00e0 \u00e8 che i \"mandu\" siano giunti nella penisola in epoca pi\u00f9 antica, dal Medioriente tramite la Via della seta. Gli storici sottolineano come molti piatti a base di farina abbiano avuto origine in Mesopotamia e si siano poi diffusi nel resto del mondo."}
{"id": "1944099", "revid": "287204", "url": "https://it.wikipedia.org/wiki?curid=1944099", "title": "Said Aouita", "text": ""}
{"id": "1944104", "revid": "228587", "url": "https://it.wikipedia.org/wiki?curid=1944104", "title": "Golliwog", "text": ""}
{"id": "1944105", "revid": "101175", "url": "https://it.wikipedia.org/wiki?curid=1944105", "title": "Ry\u016bji Yokoe", "text": "Carriera.\nPer quanto riguarda le competizioni del motomondiale ha collezionato in totale 3 presenze: ha corso una gara nel 2002, una nel 2005 e una nel 2006, tutte in qualit\u00e0 di wild card, sempre nella classe 250 e sempre a bordo di una Yamaha.\nLe partecipazioni sono state tutte in Giappone, in occasione del Gran Premio motociclistico del Pacifico nel primo caso e nel Gran Premio motociclistico del Giappone le altre due; ha conquistato punti iridati nel 2002 e nel 2006, classificandosi in classifica generale rispettivamente al 35\u00ba e 25\u00ba posto finale.\nLa sua attivit\u00e0 si \u00e8 svolta principalmente per\u00f2 nel campionato giapponese di velocit\u00e0, dove nel 2006 si \u00e8 laureato campione nazionale nella 250, gareggiando poi dal 2007 al 2009 nella categoria Superbike sempre in Giappone. Sempre in ambito nazionale, nel 2015 diviene campione giapponese della categoria Superstock 600."}
{"id": "1944112", "revid": "267046", "url": "https://it.wikipedia.org/wiki?curid=1944112", "title": "Saturno (astrologia)", "text": "Saturno era considerato il settimo pianeta nel sistema astrologico tolemaico, in ordine di distanza dalla Terra, mentre \u00e8 il sesto nella concezione odierna del sistema solare. Personificazione di Chronos, dio greco del tempo, il pi\u00f9 antico fra le divinit\u00e0, abbraccia molte simbologie tra cui il dovere, la privazione, la logica, la capacit\u00e0 di concentrazione, la vecchiaia.\nCaratteristiche e posizioni.\nSecondo l'astrologia, Saturno ha il suo domicilio nel Capricorno e nell'Aquario, con le relative case astrologiche X e XI, rispettivamente della realizzazione professionale e personale e dell'equilibrio nei rapporti con gli altri, dell'amicizia. Di conseguenza l'esilio \u00e8 in Cancro e Leone. L'esaltazione \u00e8 in Bilancia mentre la caduta in Ariete.\nLe sue caratteristiche principali sono la logica, il movimento, la privazione. In altre parole, all'interno di un oroscopo rappresenta la fredda ragione, ma anche gli obiettivi professionali e la carriera. \u00c8 il tipico bicchiere mezzo vuoto ed \u00e8 spesso raffigurato come un vecchio. Non per questo ha connotazioni necessariamente negative, nonostante l'espressione \u00abavere Saturno contro\u00bb.\nSaturno nei segni.\nAriete.\nNel primo segno dello Zodiaco Saturno \u00e8 in caduta, quindi le sue caratteristiche sono notevolmente affievolite e scontrandosi con il segno dell'impulsivit\u00e0 non sente ragioni. Le persone con questo Saturno nel proprio oroscopo sono comunque individui forti e coraggiosi ma devono ricercare un equilibrio che li stabilizzi o potrebbero vivere un conflitto interiore con la propria aggressivit\u00e0. Nella sua accezione negativa, questa posizione si ritrova in persone dalla logica esasperata, durezza o addirittura ostinazione. In questo caso non \u00e8 escluso che la persona si scoraggi molto facilmente, sia irrequieta o confusa.\nToro.\nSaturno in Toro incontra la fermezza di un segno di terra e diventa pi\u00f9 cauto: lavora tenacemente per acquistare sicurezza e benessere, preferisce non correre rischi ed evita colpi di testa o scoraggiamenti improvvisi. Nel segno dominato da Venere pu\u00f2 addirittura ammorbidire il suo freddo razionalismo ed arrivare ad apprezzare la vita; comunque sia rimane logico, ha gli occhi ben aperti ma non elimina del tutto il suo pessimismo, si limita solo ad attenuarlo. Al negativo, la prudenza di Saturno si lega alle caratteristiche del Toro e denota persone avare.\nGemelli.\nSaturno in Gemelli diventa metodico, ordinato e concreto. Il segno dei Gemelli \u00e8 brillante ed estroverso quindi la risultante sar\u00e0 un misto e render\u00e0 la persona pi\u00f9 metodica, magari meno spigliata, ma tenacemente ambiziosa e razionale. \u00c8 segno di grande acume intellettuale in campo scientifico o musicale, ma non \u00e8 indice di creativit\u00e0. \u00c8 tipico di persone poco loquaci, ma che sanno riassumere bene i loro concetti in poche parole.\nCancro.\nNel segno del Cancro, Saturno \u00e8 bisognoso d'affetto e risente l'influenza della Luna. Il soggetto pu\u00f2 essere instabile in una continua altalena di razionale e irrazionale, chiuso, timido e bisognoso d'affetto e sar\u00e0 necessario esprimere pi\u00f9 liberamente le proprie emozioni per uscirne. Tender\u00e0 comunque a costruire solide basi familiari ed avr\u00e0 scaltrezza e capacit\u00e0 di risparmiare. Al negativo, questa posizione pu\u00f2 accentuare l'ansia e portare all'autocommiserazione vedendo gli altri con sospetto.\nLeone.\nNel Leone Saturno incontra il suo primo esilio, sono presenti grande forza di volont\u00e0 e capacit\u00e0 organizzative e la vita viene presa molto seriamente. Spesso emerge il lato autocratico del proprio carattere che mostra le connotazioni negative di questa posizione: l'orgoglio e l'incapacit\u00e0 di accettare i propri limiti ed errori che spesso porta a pesanti cadute di umore e relative restrizioni che il soggetto fa a se stesso.\nVergine.\nSaturno in Vergine \u00e8 incentrato pi\u00f9 sulla praticit\u00e0 delle cose che sul raziocinio esasperato, lo ritroviamo in persone che si adeguano alla vita senza sottrarsi al loro senso del dovere. Lavorano con metodo e con precisione e cura per i dettagli, persone prudenti, pazienti e modeste. Al negativo, la caratteristica pi\u00f9 frequente \u00e8 la scarsa stima di se stessi, la timidezza che spesso riaffiora anche quando si cresce e si \u00e8 acquistata padronanza delle situazioni.\nBilancia.\nNel segno della sua esaltazione, Saturno d\u00e0 il massimo di s\u00e9, e le persone con questa caratteristica nel loro oroscopo personale saranno decisamente imparziali, leali e bisognose di giustizia per s\u00e9 e per gli altri per cui nutrono un'estrema considerazione e simpatia. Non sono chiuse in s\u00e9 stesse ma hanno buonsenso e dispensano consigli a chi le circonda. Se nell'oroscopo personale il pianeta riceve aspetti negativi, pu\u00f2 esser sintomo di critica estrema e insofferenza nei confronti degli altri.\nScorpione.\nNello Scorpione Saturno diventa cupo e misterioso, ma anche estroverso ed entusiasta. \u00c8 il pianeta del raziocinio e nel segno della gestione del denaro pu\u00f2 denotare persone con buon fiuto per gli affari; \u00e8 anche un Saturno determinato ed energico, a volte spiritoso ma con un fondo di amarezza. Al suo lato negativo pu\u00f2 esser tipico di persone con tendenze ossessive e maniacali che possono sfogare nella crudelt\u00e0.\nSagittario.\nNel Sagittario Saturno incontra Giove, che ha caratteristiche esattamente complementari. Saturno \u00e8 restrizione e Giove espansione, pertanto viene riequilibrato. \u00c8 un Saturno che intensifica la concentrazione, la voglia di imparare e studiare, buone potenzialit\u00e0 intellettive, ma anche una mentalit\u00e0 molto aperta e una visione del mondo saggia sin da bambini; capacit\u00e0 esprimere le proprie opinioni senza problemi. Al negativo, sorgono conflitti interiori e la persona sar\u00e0 combattuta tra il manifestare le proprie idee apertamente o tenerle per s\u00e9 con un po' di frustrazione.\nCapricorno.\nNel Capricorno Saturno ha il suo domicilio, e denota persone caute, razionali, pratiche, ambiziose, ma spesso troppo inclini al sacrificio per raggiungere i propri obiettivi. Potrebbero essere dei padri severi con i propri figli o alternarsi tra brontolii ed umorismo. Interpretato come padre, all'interno di un oroscopo pu\u00f2 significare padre lontano per lavoro o assente nella vita del figlio. Se il pianeta \u00e8 negativo, \u00e8 indice di pessimismo: la persona andr\u00e0 comunque tenacemente avanti pur sentendosi inferiore.\nAquario.\nNell'Aquario, Saturno \u00e8 forte, ambizioso e determinato. \u00c8 anticonformista e pu\u00f2 scontrarsi quando deve seguire vie convenzionali per le sue decisioni. Tipico di persone originali nel loro modo di pensare, con buone potenzialit\u00e0 scientifiche e nel campo della tecnologia, ma se \u00e8 in aspetto negativo il soggetto tender\u00e0 a distaccarsi dagli altri pur rimanendo gentile. L'indipendenza tipica di questa posizione pu\u00f2 diventare isolamento.\nPesci.\nSaturno in Pesci, denota umilt\u00e0, intuito e simpatia. Le persone sono riservate e attraenti, dotate di grande immaginazione e potenziale creativo e la razionalit\u00e0 non sar\u00e0 mai fredda ed eccessivamente logica. Al negativo, questa posizione porta ad autocommiserarsi, ad essere eccessivamente pessimisti e timidi ed incapaci di sfruttare il proprio potenziale creativo fino ad abbandonare le speranze. "}
{"id": "1944115", "revid": "1745361", "url": "https://it.wikipedia.org/wiki?curid=1944115", "title": "Nikuman", "text": "Il \u00e8 un raviolo al vapore giapponese, simile al \"baozi\", il suo corrispondente cinese. Si ottiene cucinando al vapore un impasto salato di farina e acqua ripieno di carne di maiale. Ne risulta una specie di focaccia di forma sferica schiacciata di consistenza simile al pane che viene consumata calda.\nIn Giappone \u00e8 cucinato sia nei banchetti di strada sia nei \"convenience store\", viene tenuto al caldo in speciali contenitori ed \u00e8 solitamente pronto per essere consumato. Si trova anche preconfezionato nei supermercati (anche fuori dal Giappone). Il ripieno classico pu\u00f2 essere sostituito da altri tipici della cucina internazionale (al gusto di curry o pizza)."}
{"id": "1944122", "revid": "200568", "url": "https://it.wikipedia.org/wiki?curid=1944122", "title": "Slunj", "text": "Slunj \u00e8 una citt\u00e0 della Croazia di 6.096 abitanti della regione di Karlovac.\nLa frazione di Poloj fu teatro di un importante episodio bellico della seconda guerra mondiale, la carica di Poloj.\nLocalit\u00e0.\nIl comune conta 66 insediamenti abitati: Arapovac, Bandino Selo, Blagaj, Bukovac Perjasi\u010dki, Crno Vrelo, Cvijanovi\u0107 Brdo, Cvitovi\u0107, \u010camerovac, Donja Glina, Donja Viso\u010dka, Donje Primi\u0161lje, Donje Tabori\u0161te, Donji Cerovac, Donji Furjan, Donji Kremen, Donji La\u0111evac, Donji Nik\u0161i\u0107, Donji Poloj, Donji Popovac, Dubrave, Glinsko Vrelo, Gornja Glina, Gornja Viso\u010dka, Gornje Primi\u0161lje, Gornje Tabori\u0161te, Gornji Cerovac, Gornji Furjan, Gornji Kremen, Gornji La\u0111evac, Gornji Nik\u0161i\u0107, Gornji Popovac, Grobnik, Jame, Klanac Perjasi\u010dki, Kosa, Kosijer Selo, Kutanja, Kuzma Perjasi\u010dka, La\u0111eva\u010dko Seli\u0161te, Lapovac, Lumbardenik, Mali Vukovi\u0107, Marindolsko Brdo, Miljevac, Mjesto Primi\u0161lje, Novo Selo, Pavlovac, Podmelnica, Polje, Rabinja, Salopek Luke, Sastavak, Slunj, Slunj\u010dica, Snos, Sparednjak, Stojmeri\u0107, \u0160livnjak, To\u010dak, Tr\u017ei\u0107 Primi\u0161ljanski, Veljun, Veljunska Glina, Veljunski Ponorac, Videki\u0107 Selo, Zapoljak e Ze\u010dev Varo\u0161."}
{"id": "1944124", "revid": "287204", "url": "https://it.wikipedia.org/wiki?curid=1944124", "title": "Julio Jimenez", "text": ""}
{"id": "1944125", "revid": "1573940", "url": "https://it.wikipedia.org/wiki?curid=1944125", "title": "Villa Trevisanato", "text": "Villa Duodo, Trevisanato, Melichi, Zoppolato \u00e8 una villa veneta sita a Mogliano Veneto, in provincia di Treviso.\nSorge circa 500 metri ad est del Terraglio, nei pressi della localit\u00e0 Ronzinella. Un tempo dimora di campagna, \u00e8 oggi inserita in un quartiere di recente costruzione, al termine di una larga strada che ne d\u00e0 una panoramica.\nStoria.\nCostruita sul finire del Seicento, la villa fu di Tomaso Piasenti, forse il committente, e, dall'inizio del Settecento, di Beneto Quarti. Attorno al 1740 era di Giovanni Giacomo Hertz e quindi ereditata dai Ventura. Verso la fine del XVIII secolo fu acquistata dai patrizi Duodo ma gi\u00e0 qualche decennio dopo veniva comprata da Giacomo Trevisanato, mercante veneziano. Ceduta, per una crisi finanziaria, ai Melichi, fu riacquistata dai Trevisanato e, nel 1946, divenne degli Zoppolato, gli attuali proprietari.\nNel novembre del 1917, essendo Mogliano sede del Comando della Terza Armata, la villa fu residenza del Duca d'Aosta.\nDescrizione.\nSi eleva su tre piani ed \u00e8 a pianta quadrata. Interessante la balconata che sovrasta il portale d'ingresso, affiancato da due finestre; l'insieme \u00e8, insomma, piuttosto semplice, ma armonioso.\nI diversi livelli sono collegati internamente da una scala di marmo e gli spazi di ogni piano sono organizzati in base ad un grande salone centrale a tre bracci. Molto sobri anche gli stucchi del pianterreno. Il piano nobile e il terzo piano sono pavimentati a terrazzo veneziano. Sia l'interno che l'esterno \u00e8 intonacato a marmorino. Sul retro completano il complesso un ampliamento su due livelli, le due barchesse porticate e l'oratorio. Il tutto \u00e8 incorniciato da un ampio parco, formato da un boschetto originale e da alcune risistemazioni ottocentesche di Antonio Caregaro Negrin, come alcuni specchi d'acqua alimentati da una deviazione della vicina fossa Storta.\nNel giardino sorge un grande \"Cedrus libani\", la cui circonferenza \u00e8 di 3,5 metri, per un'altezza di 25; \u00e8 classificato nella lista dei circa 22.000 alberi monumentali italiani tutelati dalla guardia forestale e uno dei 16 dislocati in provincia di Treviso."}
{"id": "1944128", "revid": "767487", "url": "https://it.wikipedia.org/wiki?curid=1944128", "title": "Buongiorno, Madrid!", "text": "Buongiorno, Madrid! \u00e8 un film del 1943 diretto da Gian Maria Cominetti.\nTrama.\nUna giovane sivigliana si mette in viaggio alla volta di Madrid, accompagnata dal cugino. Nella capitale spagnola una canzone da lei composta vince il primo premio anche grazie all'interpretazione di un tenore molto conosciuto.\nIl tenore si innamora della ragazza, ma costei sceglier\u00e0 il cugino.\nProduzione.\nGirato nel 1942 in coproduzione italospagnola, in doppia versione, quella italiana diretta da Gian Maria Cominetti e quella spagnola, stranamente diretta da Max Neufeld, regista austriaco, ma ormai di casa a Roma. Alla sceneggiatura partecipa anche Anita Farra, attrice veneziana, con frequenti presenze nel cinena spagnolo di quel periodo. Per la protagonista, Mar\u00eda Mercader, giovane attrice di Barcellona, gi\u00e0 attiva a Cinecitt\u00e0, ci sar\u00e0 in Italia l'incontro, sul set di un film con Vittorio De Sica, che sposer\u00e0 dopo una lunga relazione. Il film esce nelle sale italiane all'inizio del 1943.\nAccoglienza.\nCritica.\nRaul Radice nel Corriere della Sera del 21 febbraio 1943 \" \"Buongiorno, Madrid!\", film con tenore. C'\u00e8 chi apprezza questo genere, ma pu\u00f2 darsi che cessi di apprezzarlo dopo aver visto \"Buongiorno, Madrid\"!. Un film che contiene tante cose strane, tra cui taluni spagnoli che parlano napoletano. Un regista sembra proprio che sia mancato. Il film del resto non lo meritava\""}
{"id": "1944130", "revid": "287204", "url": "https://it.wikipedia.org/wiki?curid=1944130", "title": "Football Manager 2009", "text": "Football Manager 2009 \u00e8 un videogioco manageriale di calcio prodotto dalla SEGA e sviluppato dalla Sports Interactive; \u00e8 il quarto episodio della serie Football Manager. La data d'uscita \u00e8 il 14 novembre 2008, mentre la demo \u00e8 stata pubblicata alla mezzanotte tra il 1\u00ba novembre e il 2 novembre 2008.\nMetodi di diffusione delle novit\u00e0.\nSports Interactive &amp; SEGA Europe hanno annunciato attraverso un video postato su YouTube che Football Manager 2009 per PC e Apple Macintosh sar\u00e0 disponibile il 14 novembre.\nVideo.\nIl gioco \u00e8 stato presentato al pubblico il 3 settembre 2008, con due video su YouTube caricati dalla stessa Sports Interactive che ne illustrano le principali novit\u00e0. I video, prodotti dalla \"Remedy Production\" in collaborazione con Channel 4, hanno una durata totale di circa 20 minuti. Il 24 ottobre 2008 sono stati pubblicati dalla SI i medesimi video, con i sottotitoli nelle altre lingue principali (italiano, francese e spagnolo).\nVideo novit\u00e0 parte 1.\nIl non illustra con precisione molte novit\u00e0, si limita a raccogliere testimonianze di sportivi appassionati di Football Manager, a una lunga intervista al capo degli sviluppatori Miles Jacobson e lascia intendere alla presenza di un motore 3D.\nVideo novit\u00e0 parte 2.\nIl \u00e8 pi\u00f9 preciso e pi\u00f9 argomentativo del primo, con Jacobson dentro uno stadio che coreograficamente illustra tutte le novit\u00e0 del gioco.\nImplementazioni significative.\nIl Motore 3D \u00e8 sicuramente l'implementazione pi\u00f9 importante e significativa di Football Manager 2009, ma sicuramente non l'unica. Di seguito una lista delle principali novit\u00e0 di Football Manager 2009 rispetto alle versioni precedenti della serie Football Manager.\nLeghe e Coppe giocabili.\nAfrica\nAsia e Oceania\nCentro Europa\nUK &amp; Irlanda\nScandinavia\nNord America\nSud America"}
{"id": "1944146", "revid": "73843", "url": "https://it.wikipedia.org/wiki?curid=1944146", "title": "Premio Eleonora Duse", "text": "Il premio Eleonora Duse \u00e8 un premio teatrale italiano. Ideato nel 1986, \u00e8 l'unico riconoscimento italiano destinato, annualmente, all'attrice di teatro che si \u00e8 distinta particolarmente nel corso della stagione di prosa in uno o pi\u00f9 spettacoli in Italia o all'estero.\nIl premio \u00e8 stato dedicato alla famosissima Eleonora Duse, attrice tra le pi\u00f9 coraggiose ed esigenti del panorama attorale italiano di oltre un secolo. Il premio \u00e8 organizzato da UBI Banca e dalla Fondazione Banca Popolare di Vigevano (in precedenza da UBI &gt;&lt; Banca Popolare Commercio e Industria).\nIl premio ha il patrocinio del Comune di Milano - Assessorato Cultura, Expo, Moda, Design ed \u00e8 stato assegnato, negli anni, a famose interpreti tra le quali: \nNell'anno 2017 il Premio Duse non \u00e8 stato assegnato.\nLa giuria, dal 2018, \u00e8 composta da Anna Bandettini, Maria Ida Biggi, Maria Grazia Gregori, Renato Palazzi e Magda Poli. \nDal 2011 la cerimonia di premiazione si svolge al Piccolo Teatro Grassi di via Rovello a Milano solitamente nel mese di novembre. \nUBI Banca \u00e8 nell'albo d'oro dei sostenitori del Piccolo Teatro di Milano (dal 2011 era presente Banca Popolare Commercio e Industria). \nIl premio Duse prevede anche l'assegnazione di una \"menzione d'onore\" a una giovane attrice emergente. Le vincitrici sono state:\nAlcune attrici hanno ottenuto il doppio riconoscimento:"}
{"id": "1944147", "revid": "767487", "url": "https://it.wikipedia.org/wiki?curid=1944147", "title": "Jurandir de Freitas", "text": "Carriera.\nClub.\nJurandir inizi\u00f2 la sua carriera professionistica nel 1959 nelle file del Corinthians per trasferirsi l'anno seguente al S\u00e3o Bento.\nIl 15 febbraio 1962 fu acquistato dal San Paolo, dove rimase fino al 31 luglio 1972, disputando in totale 395 partite e vincendo 2 Campionati Paulisti.\nDopo aver lasciato il San Paolo gioc\u00f2 per il Mar\u00edlia, il CEOV di V\u00e1rzea Grande, l'Amparo e l'Uni\u00e3o Mogi.\nNazionale.\nJurandir conta 14 presenze con la Nazionale brasiliana, con cui esord\u00ec il 24 aprile 1962 contro il Paraguay (4-0).\nHa fatto parte della selezione che vinse i Mondiali 1962, dove per\u00f2 non scese mai in campo."}
{"id": "1944150", "revid": "18503686", "url": "https://it.wikipedia.org/wiki?curid=1944150", "title": "Gian Angelo Medici", "text": ""}
{"id": "1944158", "revid": "75435", "url": "https://it.wikipedia.org/wiki?curid=1944158", "title": "Farisaica", "text": ""}
{"id": "1944159", "revid": "1776051", "url": "https://it.wikipedia.org/wiki?curid=1944159", "title": "Alloy (Skepticism)", "text": "Alloy \u00e8 il quarto album della band finlandese Skepticism, pubblicato il 9 dicembre 2008 dall'etichetta discografica Red Stream."}
{"id": "1944163", "revid": "339392", "url": "https://it.wikipedia.org/wiki?curid=1944163", "title": "Basilica romana minore Prevositurale di san Nicol\u00f2", "text": ""}
{"id": "1944167", "revid": "289247", "url": "https://it.wikipedia.org/wiki?curid=1944167", "title": "Sant'Orsola Led\u00f3chowska", "text": ""}
{"id": "1944169", "revid": "260612", "url": "https://it.wikipedia.org/wiki?curid=1944169", "title": "Urzula Led\u00f3chowska", "text": ""}
{"id": "1944170", "revid": "260612", "url": "https://it.wikipedia.org/wiki?curid=1944170", "title": "San Giovanni Leonardi", "text": ""}
{"id": "1944171", "revid": "36426", "url": "https://it.wikipedia.org/wiki?curid=1944171", "title": "Eureka Tower", "text": ""}
{"id": "1944179", "revid": "125871516", "url": "https://it.wikipedia.org/wiki?curid=1944179", "title": "Jes\u00fas Malverde", "text": "Jes\u00fas Malverde \u00e8 un personaggio folcloristico dello Stato messicano di Sinaloa che sarebbe stato un bandito di strada ed \u00e8 venerato da molti come santo, nonostante la sua esistenza reale sia tuttora in discussione. \nSono state edificate per il suo culto diverse cappelle: la prima si trova a Culiac\u00e1n; poi sono sorte a Tijuana, Badiraguato e Chihuahua, sulla strada che porta all'aeroporto. Inoltre ne sono state edificate altre fuori dal Messico, come nella citt\u00e0 colombiana di Cali e a Los Angeles negli Stati Uniti.\nMalverde \u00e8 conosciuto come \"Il Bandito Generoso\" o \"L'Angelo dei Poveri\"; anche come \"Il Santo dei Narcos\". Era una specie di Robin Hood.\nStoria e leggenda.\nI racconti sulla sua vita sono vari, ed \u00e8 impossibile chiarire quali aspetti sono reali e quali sono frutto dell'immaginazione.\nIn sintonia con le credenze locali, Jes\u00fas Malverde fu un bandito che operava sulle alture di Culiac\u00e1n. Assaltava e derubava i fattori e i proprietari terrieri della regione, come i Mart\u00ednez de Castro, i Redo, i De la Rocha o i Fern\u00e1ndez: e poi distribuiva la refurtiva tra la gente povera. Si racconta che il padre fosse morto per fame, vittima degli abusi dei latifondisti, e che questo fu il motivo che lo spinse a diventare un bandito. La tradizione vuole che, prima di darsi alla macchia, Malverde abbia fatto il muratore o che abbia lavorato alla posa dei binari ferroviari. Si suppone che abbia lavorato alla posa della linea occidentale del Messico e a quella del sud-pacifico, linea che giunse a Culiacan dal nord nell'anno 1905.\nI suoi ripetuti assalti agli oligarchi fecero s\u00ec che il governatore dello Stato, il generale Francisco Ca\u00f1edo, compadre di Porfirio D\u00edaz, offrisse una ricompensa per la sua cattura. Ricercato dalle autorit\u00e0, Malverde sarebbe morto il 3 maggio del 1909. Esistono versioni divergenti sulla sua morte: secondo alcuni fu catturato e giustiziato dalla polizia; secondo altri un suo compagno lo trad\u00ec per riscuotere la taglia offerta dal Governo. La versione pi\u00f9 diffusa \u00e8 quella secondo la quale fu colpito, durante uno scontro con i tutori della legge, da un proiettile, cosa che gli procur\u00f2 una gangrena. Malverde, sapendo di non poter sopravvivere e che la ricompensa per la sua cattura aumentava, sopport\u00f2 il dolore fino a quando chiese ad un suo compagno di consegnarlo per riscuotere la taglia che poi sarebbe stata distribuita ai poveri.\nCulto.\nAttorno alla figura di Malverde si \u00e8 sviluppato un culto sincretico che \u00e8 una manifestazione propria del cattolicesimo popolare e che la Chiesa Cattolica considera come una superstizione. La sua santit\u00e0 non \u00e8 stata accettata dalla Chiesa, e in linea con l'ortodossia cattolica, non lo si riconosce come santo. La sua figura \u00e8 entrata a far parte della religiosit\u00e0 popolare con figure come San Giuda Taddeo, Nostra Signora di Guadalupe, il Sacro Cuore o la Santa Morte, di cui si possono trovare rappresentazioni congiunte all'immagine di Malverde. In generale, il culto \u00e8 fortemente intriso degli usi e costumi del cattolicesimo, un esempio di ci\u00f2 \u00e8 rappresentato dalla celebrazione della novena.\nDopo la morte del bandito prese forma una reputazione simile a quella di \"Robin Hood\" che lo ha reso famoso tra la gente povera di Sinaloa. Molti richiedono la sua intercessione e gli sono stati attribuiti diversi miracoli, guarigioni e benedizioni, come la restituzione di una vacca dispersa al suo proprietario o la guarigione di un cancro.\nDopo la sua esecuzione, ci fu una delibera del governo che proibiva l'interramento dei resti, lasciandoli alle intemperie appesi vicino ad una pianta di mezquite come avvertimento (secondo altre versioni, la sua testa fu tagliata e posta in cima ad un albero, alla vista di tutti, come monito per i suoi seguaci). Con il passare del tempo, i resti furono sepolti. Questo successe quando gli abitanti di Culiac\u00e1n cominciarono ad ammassare pietre allo scopo di proteggere il suo corpo, e poich\u00e9 la restrizione si riferiva all'impossibilit\u00e0 di un totale interramento, il fatto che ogni persona mettesse una pietra alla volta, ha fatto s\u00ec che nessuno violasse personalmente la proibizione. Attualmente continua la tradizione di portargli, assieme a fiori e candele, pietre originarie dei luoghi dei devoti, come forma di culto.\nL'accumulo di pietre ha creato un tumulo che ha dato vita ad una tomba. Con l'espansione di Culiac\u00e1n, la tomba fu distrutta ed i resti di Malverde trasferiti in una cappella. Il sepolcro di Malverde attrae migliaia di devoti ogni anno. Molti portano candele e altri oggetti associati alla sua vita, e alcuni pescatori portano gamberetti conservati in alcol per ingraziarsi il santo affinch\u00e9 gli conceda una fruttuosa pesca. Altri portano fotografie di coloro che hanno bisogno d'aiuto. Quando si verifica qualche miracolo, tornano a ringraziare Malverde, lasciando, talvolta, placche commemorative.\nPatronati.\nA Malverde, come a tutti gli altri santi di influenza cattolica, si attribuisce una specializzazione nel genere di miracoli che pu\u00f2 realizzare, chiamata patronato. La pi\u00f9 riconosciuta, pure se controversa, \u00e8 la protezione delle persone che si dedicano alla produzione o al traffico di droga; tuttavia non \u00e8 l'unica. Tradizionalmente, i suoi devoti gli attribuiscono la protezione degli emigranti che entrano illegalmente negli Stati Uniti, protezione condivisa con Juan Soldado, cos\u00ec come quella dei familiari che restano in Messico. Sul tragitto pi\u00f9 frequentato dagli emigranti si trovano dei santuari dove si trovano delle immagini di Malverde. Gli si attribuisce, peraltro, la protezione dei poveri che affrontano cause penali, per cui in molte zone del paese viene messo in relazione con San Giuda Taddeo, patrono delle cause perse.\nAssociazione al narcotraffico.\nJes\u00fas Malverde, come si \u00e8 detto, \u00e8 conosciuto come \"Il Santo dei Narcos\". Presumibilmente, negli anni 1970, il capo Julio Escalante diede ordine di uccidere suo figlio Raymundo per fare affari senza che lui si intromettesse. Quindi, fucilato e gettato in mare, Raymundo chiese aiuto a Malverde e fu salvato da un pescatore. Da quel momento, famosi narcotrafficanti come Rafael Caro Quintero, Ernesto Fonseca e Amado Carrillo Fuentes cominciarono a frequentare la cappella di Malverde.\nGilberto L\u00f3pez Alan\u00eds, tuttavia, ritiene che il legame di Malverde con il narcotraffico rappresenti una deformazione del culto. Anche Jes\u00fas Manuel Gonz\u00e1lez, responsabile della cappella di Jes\u00fas Malverde a Sinaloa, respinge questa connessione con i \"Narcos\".\nDibattito sulla sua reale esistenza.\nMalverde come personaggio storico.\nPer molti, l'esistenza di Malverde \u00e8 reale. Secondo una tradizione il suo nome era Jes\u00fas Ju\u00e1rez Mazo, nato il 24 dicembre del 1870, e che \"Malverde\" era un soprannome derivato da \"el Mal Verde\", dato che dirigeva i suoi assalti da un boschetto verde su di un monte. Alla fine del 2004, Gilberto L\u00f3pez Alan\u00eds, direttore del Archivio storico di Sinaloa, trov\u00f2 nell'archivio del Registro Civile di Culiac\u00e1n un atto di nascita del 1888 di un bambino chiamato Jes\u00fas Malverde, figlio di Guadalupe Malverde. L'atto afferma che:\nIn Culiac\u00e1n il 5 marzo del 1888 il giudice dello stato civile di questa capitale rileva che il cancelliere del registro civile di Paredones ha trasmesso a questa Corte il seguente atto:\nMalverde come mito popolare.\nDiversi storiografi affermano che, anche se ci possa essere una base reale, non \u00e8 esistito un Jes\u00fas Malverde come quello che narra la leggenda. Questa \u00e8 l'opinione espressa dalla storiografa sinaloense Patricia Castro, secondo la quale Malverde \u00e8 un prodotto del popolo che respinge l'ingiusta divisione del lavoro e dei suoi frutti. C\u00e9sar G\u00fcemes afferma nel suo lavoro \"Jes\u00fas Malverde: de bandido generoso a santo laico\", per il quale ha vinto il Premio Nazionale di Giornalismo Culturale Fernando Ben\u00edtez nel 2000, che si tratta di un mito popolare, simile a quello degli altri banditi generosi.\nMalverde nella cultura di massa.\nIn letteratura.\nNel romanzo \"Il potere del cane\", di Don Winslow, la figura di Jesus Malverde viene citata diverse volte. Gli stessi protagonisti del romanzo (per lo pi\u00f9 narcotrafficanti messicani), fanno a lui voto per avere protezione dalle polizie antidroga.\nNel romanzo \"La regina del Sud\" (2003), di Arturo P\u00e9rez-Reverte viene citato il santo malandrino Jesus Malverde, quale santo patrono dei narcos.\nNella musica.\nIl rapper Marracash, nell'album \"Santeria\", lo cita nella canzone \"Senza Dio\". Il brano - che, come il resto dell'album, \u00e8 interpretato insieme a Gu\u00e9 Pequeno - analizza il rapporto, molto controverso, tra i due rapper e Dio. \nIn questo contesto, appunto, Marracash si definisce un \"santo delinquente\", proprio come Jesus Malverde.\nMalverde viene citato anche nella canzone \"Numero Verde\" del gruppo ferrarese PVA. \nNella televisione.\nNel dodicesimo episodio della quinta stagione del telefilm \"CSI - Scena del crimine\" intitolata \"Crimini efferati\" (titolo originale \"Snakes\") Uno dei protagonisti della puntata si proclama discendente diretto di Malverde nonch\u00e9 sacerdote del suo culto e si lascia intuire che anche il crimine commesso sia in qualche modo collegato alla professione di tale culto. Va notato, tuttavia, che in questa puntata della serie il culto per Malverde viene trasformato in una sorta di setta autonoma, il che non \u00e8 pienamente vero nella realt\u00e0.\nNel quarto episodio della prima stagione di \"Longmire\" (\"Il Cancro\") la statua di Malverde viene trovata dallo sceriffo e dai suoi agenti nella camera d'albergo di un cartello messicano. Ne viene ritrovata una copia anche in un accampamento di cartelli.\nNel settimo episodio della seconda stagione di \"Breaking Bad\", una statua di Malverde \u00e8 posizionata in un ufficio della DEA, mentre nel quinto episodio della terza stagione Hank regala a Steven Gomez, un altro agente della DEA, una statuina di Malverde come segno di buona fortuna.\nLa serie di Telemundo Malverde - El\nsanto patr\u00f3n, con protagonisti Pedro Fern\u00e1ndez (nel ruolo di Malverde) e Carolina Miranda, ripercorre la storia del Santo.\nNei videogiochi.\nNel videogioco \"Tom Clancy's Ghost Recon Wildlands\" \u00e8 possibile trovare un busto di Jes\u00fas Malverde in un piccolo altare all'aperto."}
{"id": "1944181", "revid": "124332938", "url": "https://it.wikipedia.org/wiki?curid=1944181", "title": "Acquate", "text": "Acquate (\"Aqu\u00e0a\" in dialetto lecchese) \u00e8 un rione della citt\u00e0 di Lecco che comprende la periferia nordorientale del centro abitato.\nGeografia fisica.\nSi trova circa 1,5 chilometri a nord-est del centro comunale, ai piedi della collina posta tra i torrenti Bione e Caldone (quest'ultimo scorre a poche decine di metri dalla chiesa parrocchiale).\nStoria.\nSi sa che gi\u00e0 nel 1232 esisteva un nucleo originario, con relativa chiesa, del paese di Acquate, piccolo borgo montano, allora comune autonomo, facente parte della Comunit\u00e0 Generale di Lecco all'interno del Ducato di Milano.\nCon la divisione della Lombardia austriaca in province nel 1786, Acquate, che contava 760 anime, fu assegnato alla provincia di Como, passando gi\u00e0 nel 1791 sotto quella di Milano, mentre nel medesimo periodo era stato assegnato alla pieve di Lecco.\nIn et\u00e0 napoleonica, pi\u00f9 precisamente nell'anno 1809, Acquate coi suoi 815 abitanti divenne frazione della citt\u00e0 di Lecco, recuperando l'autonomia con la costituzione del Regno Lombardo-Veneto nel 1815. Sei anni dopo il governo convoc\u00f2 le elezioni municipali per la scelta del primo consiglio comunale.\nAll'unit\u00e0 d'Italia, anno 1861, Acquate contava abitanti, mentre nel 1921 ne contava .\nIl comune di Acquate venne soppresso ed aggregato a Lecco nel 1923.\nAd Acquate \u00e8 nata suor Lucia Ripamonti, religiosa dichiarata beata il 23 ottobre 2021 .\n\"Scigalott d'or\".\nLo \"Scigalott d'or\" (termine lecchese che in italiano significa \"cicala d'oro\") \u00e8 la fiera del quartiere; molto sentita dai paesani, si svolge nel mese di settembre una volta ogni due anni (negli anni dispari) e consiste nello svolgimento di svariate attivit\u00e0, competitive e non, organizzate tra le sei diverse contrade che compongono il rione, ossia:\nLuogo manzoniano.\nAd Acquate si svolgono molte scene de \"I promessi sposi\", tra le quali spicca l'incipit del romanzo, ossia l'incontro di Don Abbondio con i due Bravi. Il quartiere \u00e8 ritenuto essere il paese nativo di Renzo e Lucia, e ivi si trovano tuttora alcuni edifici citati dal Manzoni, come la tradizionale casa di Lucia (quella presunta si trova nel quartiere di Olate)."}
{"id": "1944186", "revid": "1573940", "url": "https://it.wikipedia.org/wiki?curid=1944186", "title": "Ricaniidae", "text": "Ricaniidae , \u00e8 una Famiglia comprendente insetti dell'Ordine dei Rincoti Eterotteri, Superfamiglia dei Fulgoroidei.\nDescrizione.\nI Ricaniidae hanno capo largo quanto il torace, con fronte pi\u00f9 larga che lunga, a margine non angoloso e clipeo non carenato lateralmente. Gli ocelli sono laterali, disposti sotto gli occhi e lateralmente rispetto alla regione fronto-clipeale. Le antenne hanno flagello filiforme e non segmentato e i due articoli prossimali ingrossati.\nLe ali anteriori hanno un profilo triangolare, sono ben sviluppate sia in lunghezza sia in larghezza, pi\u00f9 lunghe dell'addome ed hanno l'area costale suddivisa in numerose cellule da nervature trasversali. In riposo sono ripiegate a tetto sull'addome ma tenute quasi verticalmente.\nLe zampe presentano, come in tutti i Fulgoroidei, le coxe allungate. Quelle posteriori hanno il primo e secondo tarsomero piuttosto corti; l'apice del secondo tarsomero \u00e8 arrotondato e privo di spine.\nSistematica.\nLa famiglia comprende pi\u00f9 di 450 specie ripartite fra circa 46 generi:"}
{"id": "1944190", "revid": "767487", "url": "https://it.wikipedia.org/wiki?curid=1944190", "title": "Max Morlock", "text": "Carriera.\nClub.\nDopo aver iniziato a giocare a calcio nell'Eintracht Norimberga si un\u00ec, nel 1940, al ben pi\u00f9 famoso . Con il \"club\" gioc\u00f2 tutta la sua carriera totalizzando 472 presenze andando a segno 294 volte e vincendo due Oberliga ed una coppa di Germania.\nNel 1961 fu premiato calciatore tedesco dell'anno dall'Associazione dei giornalisti sportivi tedeschi.\nNazionale.\nCon la pot\u00e9 vantare 26 presenze impreziosite da 21 reti. Debutt\u00f2 nel 1950 e fece parte della squadra che vinse il , segnando tra l'altro il gol del momentaneo 1-2 nella finale contro l'. La sua ultima apparizione in Nazionale fu in un'amichevole contro l' nel dicembre 1958.\nMor\u00ec di cancro nel 1994. L'anno seguente la sua morte, la piazza di fronte al Frankenstadion, stadio del Norimberga, fu rinominata \"Max-Morlock-Platz\" in suo onore."}
{"id": "1944193", "revid": "1699816", "url": "https://it.wikipedia.org/wiki?curid=1944193", "title": "Para no verte m\u00e1s", "text": "Para no verte m\u00e1s \u00e8 un brano musicale del gruppo argentino La Mosca Ts\u00e9-Ts\u00e9, estratto dall'album \"Visperas de Carneval\" e pubblicato come singolo nell'estate del 2000. Il brano \u00e8 stato scritto da Pablo Tisera e Guillermo Novellis.\nIl brano ebbe un notevole successo in Europa, e principalmente in Italia e Svizzera. Il singolo infatti entr\u00f2 nella classifica dei singoli pi\u00f9 venduti il 20 luglio direttamente alla quarta posizione, rimanendo in top 20 per sei settimane."}
{"id": "1944195", "revid": "228587", "url": "https://it.wikipedia.org/wiki?curid=1944195", "title": "The Center", "text": "The Center (in cinese \u4e2d\u73af\u4e2d\u5fc3 cinese translitterato Zh\u014dnghu\u00e1n zh\u014dngx\u012bn ) \u00e8 un grattacielo di Hong Kong\nCaratteristiche.\nL'edificio, alto 346\u00a0m distribuiti su 73 piani ed \u00e8 il 4\u00ba pi\u00f9 alto della citt\u00e0 dopo il 2 International Finance Centre, il Central Plaza e la Bank of China Tower. \u00c8 stato completato nel 1998 su progettazione degli architetti Dennis &amp; Lau Chun Ng Man Architects &amp; Engineers. The center \u00e8 uno dei pochi grattacieli di Hong Kong costruiti interamente in acciaio.\nNel novembre 2017 viene annunciato che il The Center viene venduto per 5,15 miliardi di dollari statunitensi, diventando la pi\u00f9 grossa transazione immobiliare al mondo per un singolo edificio. La CK Asset Holdings di Li Ka-shing ha venduto l'edificio a BVI, chiamata CHMT Peaceful Development Asia Limited, che si pensa sia guidata dalla statale China National Petroleum Corp."}
{"id": "1944196", "revid": "1603714", "url": "https://it.wikipedia.org/wiki?curid=1944196", "title": "Barco", "text": ""}
{"id": "1944202", "revid": "1943839", "url": "https://it.wikipedia.org/wiki?curid=1944202", "title": "Un passo indietro", "text": "Un passo indietro \u00e8 un singolo del gruppo musicale italiano Negramaro, pubblicato il 5 settembre 2008 come quinto estratto dal quarto album in studio \"La finestra\".\nVideo musicale.\nIl videoclip del brano, realizzato totalmente in bianco e nero, \u00e8 diretto da Giuliano Sangiorgi e Tiziano Russo, e mostra i membri del gruppo nel loro tempo libero, intenti a scrivere e comporre musica, cucinare, fare sport e cimentarsi in altre attivit\u00e0, il tutto prima di un appuntamento importante per la band, il concerto a San Siro."}
{"id": "1944204", "revid": "599013", "url": "https://it.wikipedia.org/wiki?curid=1944204", "title": "Ivica Kri\u017eanac", "text": ""}
{"id": "1944208", "revid": "767487", "url": "https://it.wikipedia.org/wiki?curid=1944208", "title": "Come uccidere vostra moglie", "text": "Come uccidere vostra moglie (\"How to Murder Your Wife\") \u00e8 un film del 1965 con protagonisti Jack Lemmon e Virna Lisi, quest'ultima al suo debutto hollywoodiano.\nIl film fu diretto da Richard Quine, che aveva gi\u00e0 diretto Jack Lemmon in \"Mia sorella Evelina\", \"Attenti alle vedove\", \"Off Limits - Proibito ai militari\" e \"Una strega in paradiso\".\nTrama.\nL'affascinante Stanley Ford \u00e8 un fumettista di successo che, felicemente scapolo, si gode la vita circondandosi di tutti i comfort che pu\u00f2 desiderare, incluso un maggiordomo, Charles Firbank, che si occupa di tutti i suoi bisogni. Stanley vive una vita senza preoccupazioni come single, partecipando a feste e corteggiando belle ragazze. La sua vita cambia quando, durante la festa di addio al celibato di un amico, Stanley alza troppo il gomito e, completamente ubriaco, propone il matrimonio ad una bella ragazza greca appena uscita, in costume da bagno, da una grossa torta. Un giudice, invitato come Stanley alla festa, celebra un'improvvisata cerimonia di nozze. La mattina dopo Stanley, ancora intontito dalla sbronza, si sveglia accanto alla donna della torta. All'inizio non ricorda nulla degli eventi della notte precedente, ma ben presto si rende conto dell'accaduto. Stanley prova a far annullare il matrimonio, ma il suo avvocato lo informa che la cosa non \u00e8 possibile.\nIl matrimonio cambia radicalmente, e in negativo, la vita di Stanley. La sua nuova moglie presto comincia a stravolgere il suo stile di vita entrando anche in attrito con il maggiordomo. Come se non bastasse, la donna non parla inglese e comunicare con lei \u00e8 un'impresa. Lo stress porta Stanley perfino a rimaneggiare il fumetto di cui \u00e8 autore, trasformandolo da fumetto spionistico in una commedia casalinga. Via via pi\u00f9 irritato dai vari inconvenienti provocatigli dalle nozze, Stanley scarica la frustrazione nelle strip giornaliere, dove racconta di un piano escogitato per uccidere sua moglie e disfarsi del corpo. La moglie di Stanley vede la strip sulla scrivania, si offende e decide di lasciarlo senza una parola e senza altro avviso che la propria fede nuziale abbandonata sul tavolo da disegno.\nLe ricerche inizialmente non partono nonostante la denuncia del marito ma, quando viene pubblicato l'episodio incriminato del fumetto, la polizia salta a conclusioni affrettate: Ford \u00e8 velocemente arrestato e accusato di aver ucciso la moglie e di averne occultato il cadavere. Durante il processo il suo fumetto \u00e8 usato come prova a suo carico. Solo dopo aver ricusato l'incompetente avvocato, Stanley decide di difendersi da solo: nell'arringa finale rivela alla giuria che egli, pur conscio di essere innocente, aveva effettivamente avuto l'intenzione di uccidere sua moglie, ma che, trattandosi di legittima difesa contro la prevaricazione delle mogli, il suo omicidio era giustificabile. La giuria e il giudice si schierano con lui essendo essi stessi frustrati nello stesso modo dalle rispettive mogli. Quindi in un gesto di protesta e sfida, la giuria dichiara Stanley non colpevole e lo assolve, rilasciandolo e portandolo in trionfo. La moglie di Stanley ritorna e si riconcilia con lui, che a sua volta capisce di amarla realmente.\nDistribuzione.\nDistribuito dalla United Artists, il film usc\u00ec nelle sale cinematografiche statunitensi il 26 gennaio 1965, ed ebbe un ottimo successo."}
{"id": "1944209", "revid": "287204", "url": "https://it.wikipedia.org/wiki?curid=1944209", "title": "Ivica Krizanac", "text": ""}
{"id": "1944212", "revid": "1305772", "url": "https://it.wikipedia.org/wiki?curid=1944212", "title": "Malpensata", "text": "Nome di localit\u00e0 piuttosto comune in Lombardia con significato di \"luogo cattivo per abitarci\".\nAlcune localit\u00e0 pi\u00f9 famose:"}
{"id": "1944213", "revid": "663330", "url": "https://it.wikipedia.org/wiki?curid=1944213", "title": "Eric Winter", "text": "Biografia.\nInizia la sua carriera come modello, dove ha lavorato per diverse compagnie, tra cui Tommy Hilfiger. Ha fatto parte anche di una pubblicit\u00e0 del profumo \"Curious\" di Britney Spears.\nWinter \u00e8 comunque conosciuto maggiormente per il ruolo di Rex Brady nella soap opera Il tempo della nostra vita. \u00c8 entrato nello show l'8 luglio 2002 e ha fatto la sua ultima apparizione il 26 luglio del 2005. Dopo aver lasciato la soap, Winter ha avuto tanti piccoli ruoli in televisione: CSI, Love Inc., e Just Legal. Ha fatto anche qualche apparizione in Family's Wildfire per cinque episodi. Il suo ruolo era R.J. Blake, personaggio che usciva con Dani Davis (interpretata da Nicole Tubiola) ed \u00e8 stato ucciso nell'episodio \"Heartless\". \nHa interpretato il ruolo di Jason McCallister, il fratello del senatore Robert McCallister (Rob Lowe) e fidanzato di Kevin Walker (Matthew Rhys) nella serie ABC Brothers &amp; Sisters. \u00c8 comparso anche nella serie Viva Laughlin, cancellata dopo soli due episodi nel 2007. \n\u00c8 anche apparso nei nuovi episodi di \"Moonlight\"\" \"nel ruolo di Benhamin Talbot. Inoltre ha partecipato al film \"Harold &amp; Kumar Escape from Guantanamo Bay\", nel 2008.\nNel 2010 \u00e8 protagonista, insieme ad Alyssa Milano, nel film per TV Domeniche da Tiffany (Sunday at Tiffany's) tratto dall'omonimo romanzo di James Patterson.\nNel 2013 ha interpretato il ruolo di Ryan Clayton nel videogioco\" \" di David Cage.\nSempre dal 2013 fa parte del cast della serie TV Le streghe dell'East End, dove interpreta Dash Gardiner.\nVita privata.\nLaureato in psicologia alla UCLA, \u00e8 stato sposato con l'attrice Allison Ford dal 2001 al 2005. Dal novembre 2008 \u00e8 sposato con l'attrice Roselyn S\u00e1nchez. \nNel mese di agosto 2011, la coppia ha annunciato che aspettavano il loro primo figlio insieme. Il 4 gennaio 2012, S\u00e1nchez e Winter hanno accolto Sebella Rose Winter. Il 18 giugno 2017 la coppia ha annunciato la seconda gravidanza, e l'8 novembre 2017 \u00e8 nato Dylan Gabriel Winter.\nDoppiatori italiani.\nNelle versioni in italiano delle opere in cui ha recitato, Eric Winter \u00e8 stato doppiato da:\nCome doppiatore \u00e8 sostituito da:"}
{"id": "1944215", "revid": "54193", "url": "https://it.wikipedia.org/wiki?curid=1944215", "title": "Sant'Antonio di Padova", "text": ""}
{"id": "1944218", "revid": "62004", "url": "https://it.wikipedia.org/wiki?curid=1944218", "title": "Diego Milan Jimenez", "text": ""}
{"id": "1944219", "revid": "599013", "url": "https://it.wikipedia.org/wiki?curid=1944219", "title": "Altair Gomes de Figueiredo", "text": "Fu soprannominato \"Magro\" per il suo fisico longilineo.\nCarriera.\nClub.\nTrascorse la maggior parte della sua carriera, dal 1955 al 1970, nel Fluminense.\nCon il \"Flu\" disput\u00f2 551 partite segnando 2 gol e vinse 2 Tornei Rio-San Paolo e 3 Campionati Carioca.\nNazionale.\nAltair conta 18 presenze con la nazionale brasiliana, con cui esord\u00ec il 20 settembre 1959 contro il Cile (1-0).\nHa fatto parte della selezione che vinse i Mondiali 1962, dove per\u00f2 non scese mai in campo, e partecip\u00f2 ai Mondiali 1966, disputando contro Bulgaria e Ungheria due delle tre partite dei \"verdeoro\", eliminati nella fase a gironi."}
{"id": "1944220", "revid": "697352", "url": "https://it.wikipedia.org/wiki?curid=1944220", "title": "Bonacina", "text": ""}
{"id": "1944232", "revid": "184509", "url": "https://it.wikipedia.org/wiki?curid=1944232", "title": "Ga\u00ebl Sebastien Monfils", "text": ""}
{"id": "1944236", "revid": "74801", "url": "https://it.wikipedia.org/wiki?curid=1944236", "title": "Kilmarnock", "text": "Kilmarnock (gaelico \"Cill Me\u00e0rnaig\" localmente nota come \"Killie\") \u00e8 una citt\u00e0 dell'Ayrshire Orientale in Scozia ed ha una popolazione di . Si trova a met\u00e0 strada fra Glasgow e Ayr ed \u00e8 la pi\u00f9 popolosa citt\u00e0 dell'Ayrshire. Il fiume Irvine lambisce la sua periferia ed una sua diramazione attraversa la citt\u00e0 prendendo il nome di \"Bank Street\".\nStoria.\nIl nome deriva dalla composizione dal gaelico \"cill\" (\"chiesa\") ed il nome di San Marnoch o Mernoc che \u00e8 anche ricordato nel nome delle citt\u00e0 di Portmarnock in Irlanda e Inchmarnock. Si pensa che il santo abbia fondato qui una chiesa nel 322.\nLa citt\u00e0 antica \u00e8 quella che si estende intorno alla \"Laigh Kirk\" (Chiesa bassa), anche se la pi\u00f9 antica parte di questa chiesa risale al XVII secolo. Insediamento di modeste dimensioni, vide la sua espansione dai primi anni del XIX secolo a seguito della rivoluzione industriale. Lo svilupp\u00f2 port\u00f2 alla realizzazione di King Street, Portland Street, Saint Marnock Street e successivamente John Finnie Street; quest'ultima una delle pi\u00f9 belle strade vittoriane in Scozia.\nGeografia fisica.\nL'area di Kilmarnock comprende:\nEconomia.\nLe industrie tradizionali della citt\u00e0 sono quella tessile e quella meccanica (produzione di locomotive).\nAltra industria di Kilmarnock, conosciuta internazionalmente, \u00e8 quella dei tappeti presente sin dal 1800.\nKilmarnock possiede una delle prime tranvie mai costruite al mondo, risalente al 1904.\nSport.\nIn citt\u00e0 ha sede il club calcistico Kilmarnock F.C., il pi\u00f9 antico club professionistico di Scozia. Lo stadio che ospita le sue partite \u00e8 denominato \"Rugby Park\"."}
{"id": "1944237", "revid": "104265", "url": "https://it.wikipedia.org/wiki?curid=1944237", "title": "Shimao International Plaza", "text": "Il Shimao International Plaza (in cinese \u4e0a\u6d77\u4e16\u8302\u56fd\u9645\u5e7f\u573a) \u00e8 un grattacielo di Shanghai di 60 piani e alto 333 metri. \n\u00c8 adibito a ospitare principalmente uffici, ma al 48\u00ba piano, vi sono appartamenti di lusso, mentre i primi 9 piani sono interamente occupati da negozi. \u00c8 stato completato nel 2005 su progettazione del Istituto di Ricerca &amp; Co Ltd, Ingenhoven Overdiek und Partner."}
{"id": "1944241", "revid": "1543377", "url": "https://it.wikipedia.org/wiki?curid=1944241", "title": "Complesso QRS", "text": "Con il termine complesso QRS ci si riferisce a quelle onde dell'elettrocardiogramma che iniziano con una deflessione positiva (verso l'alto) oppure negativa (verso il basso), che terminano indifferentemente con una deflessione positiva o negativa, e che sono costituite da uno, due o tre deflessioni facilmente riconoscibili. Esso segue l'onda P (data dalla depolarizzazione atriale).\nOrigine.\nIl complesso QRS rappresenta la diffusione dello stimolo elettrico attraverso la muscolatura (miocardio) ventricolare. Poich\u00e9 la massa del ventricolo sinistro \u00e8 decisamente maggiore rispetto alla massa del ventricolo destro, con una certa approssimazione si pu\u00f2 affermare che il complesso QRS \u00e8 la registrazione elettrica di superficie della depolarizzazione del ventricolo sinistro.\nComposizione.\nDi norma nel tracciato dell'elettrocardiogramma si osserva un'improvvisa onda verso il basso (onda Q) che costituisce l'inizio del complesso QRS. Questa onda \u00e8 seguita da un'onda positiva (onda R). Le onde negative che vengono precedute da onde positive vengono chiamate onde S.&lt;br&gt;\nInoltre ogni complesso interamente negativo costituisce un tipo particolare di complesso QRS e viene chiamato complesso QS. Similmente abbiamo complessi QRS mancanti della prima onda negativa (onda Q) che pertanto prendono il nome di complesso RS.\nCriteri di normalit\u00e0.\nNella derivazione V1 il complesso QRS tipico mostra una iniziale piccola onda positiva.&lt;br&gt;\nNella derivazione V6 il complesso QRS tipico mostra una iniziale piccola onda negativa.&lt;br&gt;\nIn generale nelle derivazioni precordiali, da V1 a V6 l'ampiezza della onda R cresce progressivamente.&lt;br&gt;\nLa durata massima del complesso QRS in qualsiasi derivazione non deve superare 0,10 secondi (e quindi in un elettrocardiogramma standard eseguito con una velocit\u00e0 di scorrimento della carta di 25 mm al secondo, non deve superare i 2 quadratini e mezzo).\nUtilizzi.\nNel caso di disturbi della conduzione intraventricolare la morfologia del complesso QRS pu\u00f2 essere indicativa di blocco di branca destra, di blocco di branca sinistra, oppure di emiblocco anteriore sinistro.\nIn caso di aritmie evidenziate la morfologia del complesso aiuta a comprendere quale sia la tipologia di anomalia osservata. Ad esempio nei casi di blocchi atrioventricolari, si comprende dove avviene il blocco stesso."}
